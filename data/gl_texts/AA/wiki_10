{"id": "3536", "revid": "98629", "url": "https://gl.wikipedia.org/wiki?curid=3536", "title": "Cangas", "text": "Cangas, ou Cangas do Morrazo, \u00e9 un concello da provincia de Pontevedra, pertencente \u00e1 comarca do Morrazo, da que \u00e9 capital hist\u00f3rica. Segundo o IGE, en 2021 ti\u00f1a 26.708 habitantes, co que \u00e9 o municipio m\u00e1is poboado da comarca. O seu xentilicio \u00e9 , a\u00ednda que tam\u00e9n \u00e9 com\u00fan na zona a forma .\nXeograf\u00eda.\nSit\u00faase no extremo occidental da pen\u00ednsula do Morrazo, coa r\u00eda de Vigo ao sur e a r\u00eda de Pontevedra ao norte. Mentres que toda a s\u00faa franxa oeste est\u00e1 aberta ao Atl\u00e1ntico, polo leste limita co concello de Moa\u00f1a e polo norte co de Bueu. O municipio formouse recentemente pola uni\u00f3n de cinco parroquias: Ald\u00e1n, Cangas, Coiro, Darbo e O H\u00edo.\nOrograf\u00eda.\nO concello de Cangas, por ocupar o extremo da pen\u00ednsula do Morrazo, at\u00f3pase sobre do relevo da parte final dun horst tect\u00f3nico. A r\u00eda de Ald\u00e1n rompe como unha fenda a parte occidental do municipio e illa ao po\u00f1ente a subpen\u00ednsula do H\u00edo. Nesa banda setentrional destaca o amplo val de Ald\u00e1n, caracterizado pola s\u00faa fachada costeira aberta. Orientadas cara ao sur e dando \u00e1 r\u00eda de Vigo, tam\u00e9n destacan as terras do H\u00edo, que mostran amplos vales que baixan suavemente desde os montes axiais do Morrazo: o val de Coiro, Cangas e Darbo, entre outros.\nO relevo costeiro \u00e9 recortado. Presenta varios cabos e puntas como Punta da Testada de Vilari\u00f1o, Punta do Corveiro, Punta de Couso, Cabo Home, Punta Robaleira, Punta de Subrido, Punta dos Castros de Nerga, Punta da Borneira, Cabo Balea e Punta de Rodeira.\nA costa litoral de Cangas entre Cabo Home e Punta Couso son a Costa da Vela, a parte alta da subpen\u00ednsula. As costas, en chairas areosas e rochosas, dan \u00e1 r\u00eda de Vigo formando unha profunda enseada que penetra de norte a sur, formando a r\u00eda de Ald\u00e1n.\nHidrograf\u00eda.\nO r\u00edo Orx\u00e1s nace en Casti\u00f1eiras. Percorre Casti\u00f1eiras, Orx\u00e1s, Rodeiro, Remu\u00ed\u00f1o, Lama e San Cibr\u00e1n, desembocando na r\u00eda de Ald\u00e1n. Ten unha lonxitude de 3.575 m.\nO rego de Don\u00f3n nace en Don\u00f3n. O seu leito e do H\u00edo ata O Facho. Desemboca nun esteiro en Barra. Ten a vertente na r\u00eda de Vigo e un percorrido dunha lonxitude de 2.025 m.\nO Sa\u00ed\u00f1as nace e desemboca en Cangas, na r\u00eda de Vigo. Ten unha lonxitude de 2.100 m.\nO Lagares nace en Vilanova e desemboca na praia de Areabrava, na r\u00eda de Ald\u00e1n. O seu r\u00e9xime \u00e9 regular e ten unha lonxitude de 2.100 m.\nO Postill\u00f3n nace en Darbo e desemboca en Punta Borneira. Ten a vertente na r\u00eda de Vigo e ten unha lonxitude de 2.240 m.\nO Bouz\u00f3s nace en Cangas e percorre parte de Coiro e Cangas. Remata na praia de Rodeira. Ten a vertente na r\u00eda de Vigo cunha lonxitude de 4.925 m.\nO litoral e as praias.\nO concello de Cangas \u00e9 un dos concellos cun maior n\u00famero de praias e con maior n\u00famero de quil\u00f3metros de costa dentro de Europa. Ten un total de 38, que se estenden por zonas urbanas, como \u00e9 a praia de Rodeira, e polo litoral, menos urbanizado e conservado, como \u00e9 no caso da praia de Barra. Na actualidade o concello pos\u00fae sete praias con Bandeira Azul, que \u00e9 o distintivo outorgado a aquelas praias e portos que cumpren coas condici\u00f3ns de preservaci\u00f3n ambiental e que dispo\u00f1en de instalaci\u00f3ns axeitadas pola Fundaci\u00f3n Europea de Educaci\u00f3n Ambiental.\nNas proximidades do concello, at\u00f3panse as Illas C\u00edes, que forman parte do Parque Nacional das Illas Atl\u00e1nticas de Galicia. Cangas do Morrazo reivindica a propiedade das Illas C\u00edes, pertencentes ao Concello de Vigo, aleg\u00e1ndose que historicamente estiveron vinculada a Cangas.\nClimatolox\u00eda.\nCangas presenta clima oce\u00e1nico atl\u00e1ntico propio das r\u00edas baixas, que \u00e9 de temperaturas suaves con escasa oscilaci\u00f3n t\u00e9rmica estacional e de precipitaci\u00f3ns abundantes.\nConservaci\u00f3n ambiental.\nA paisaxe est\u00e1 humanizada nun grao elevado. Ten unha poboaci\u00f3n dispersa, en vilas pouco agrupadas, e sector industrial disperso concentrado no pol\u00edgono industrial da Portela..\nHistoria.\nPrehistoria.\nPaleol\u00edtico.\nAtop\u00e1ronse restos de machadas en Coiro e Hio; en Cangas os restos mais antigos foron sobre o 120.000 a. C.\nNeol\u00edtico.\nForon atopadas m\u00e1moas en chan de Arqui\u00f1a, chan da Armada e chan da Cruz. Atop\u00e1ronse un crisol de barro refractario e fragmentos de cer\u00e1mica, escouras de cobre que alude un recipiente.\nIdade dos metais.\nFerro.\nAtop\u00e1ronse restos no monte Castelo, Cunchido, Aldea Castro...\nNa aba leste do monte do Facho houbo entre os s\u00e9culos X e VII a. C. un poboado de grandes dimensi\u00f3ns, durante a Idade de Bronce. A partir do VI a. C., xa na chamada cultura castrexa, levantouse un poboado castrexo galaico na outra aba, que perdurou at\u00e9 o s\u00e9culo IV d. C. Na actualidade cons\u00e9rvase parte das murallas, o foxo e restos das vivendas. A orograf\u00eda do monte est\u00e1 determinada pola construci\u00f3n do poboado. Logo da romanizaci\u00f3n constru\u00eduse sobre o cumio do monte un santuario dedicado ao deus lar galaico-romano Berobreo, activo nos s\u00e9culos II e IV . Hai restos de columnas que indican a existencia dun edificio nobre. Na zona apareceron 161 aras, no que debeu de ser un bosque de altares. Nelas adoita haber unha inscrici\u00f3n mencionando a s\u00faa condici\u00f3n de exvoto, a divindade \u00e1 que vai dirixida e, \u00e1s veces, o nome de quen o dedica e os motivos. As primeiras 42 aras atopadas, en 1963, est\u00e1n depositadas no museo de Pontevedra e no museo Qui\u00f1ones de Le\u00f3n de Vigo. O resto das aras, 119, descubr\u00edronse en sucesivas campa\u00f1as de escavaci\u00f3n arqueol\u00f3xica desde 2003, nas que participou un equipo de arque\u00f3logos dirixidos por Jos\u00e9 Su\u00e1rez Otero, xunto ao Instituto Arqueol\u00f3xico Alem\u00e1n. As ofrendas eran feitas por peregrinos, que sub\u00edan ao monte e chantaban na terra a s\u00faa ara. Eran altares humildes, a maior\u00eda de menos dun o metro de altura (os maiores de 1,7 m), con inscrici\u00f3ns parcas e concretas: \"Deo lari Berobreo aram posuit pro salute\".\nTralo proceso de cristianizaci\u00f3n da Gallaecia, o culto pasou a Santo Andr\u00e9. A peregrinaci\u00f3n continuou at\u00e9 a d\u00e9cada de 1930, con cadaleitos e enfermos procedentes do sur de Galicia.\nRomanizaci\u00f3n.\nDurante a romanizaci\u00f3n, o Morrazo pertenc\u00eda ao convento Bracarense (con capital en Braga) e a poboaci\u00f3n que viv\u00eda nestas terras pertenc\u00eda \u00e1 tribo dos helenos.\nNa praia de Pint\u00e9ns atop\u00e1ronse restos dunha vila romana e de tres p\u00edas dedicadas \u00e1 salgadura de peixe.\nIdade Media.\nUn documento asinado en 1168 en Zamora polo Rei Fernando II, marido de dona Urraca, describe a cesi\u00f3n das s\u00faas propiedades en Cangas a Varela, un nobre do seu s\u00e9quito. Esa referencia \u00e9 a primeira escrita do top\u00f3nimo \"Cangas\"..\nEn Cangas o poder da nobreza estaba representado pola fortaleza de Darbo, que desde 1184 pertenc\u00eda ao arcebispo de Santiago. Situada no cumio do monte Castelo, consist\u00eda nun valado ou muralla, reforzada con catro basti\u00f3ns. No seu interior hab\u00eda d\u00faas casas protexidas por unha empalizada de madeira. A\u00ednda que a construci\u00f3n era bastante feble, a s\u00faa localizaci\u00f3n fac\u00eda a fortaleza dif\u00edcil de atacar.\nEn 1467 iniciouse a gran guerra irmandi\u00f1a. Ao mando da irmandade da zona estaba Xo\u00e1n de Fontefr\u00eda, que xunto aos irmandi\u00f1os da comarca tomaron a fortaleza, sendo naquel momento o meiri\u00f1o Vasco Fern\u00e1ndez. Como era costume, a fortaleza foi destru\u00edda. Despois deste feito, as milicias de Cangas axudaron no derrocamento do castelo de Soutomaior.\nArredor da primeira metade do s\u00e9culo XV os veci\u00f1os das parroquias de Darbo e Coiro asent\u00e1ronse nos primeiros n\u00facleos da actual vila, nos lugares do Sinal e O Costal, para exerceren o seu oficio de mareantes no porto de Cangas.\nIdade Moderna.\nNo s\u00e9culo XVI constru\u00eduse a igrexa parroquial, que en 1545 pasou a ser Colexiata. Nesa \u00e9poca constru\u00eduse tam\u00e9n o Hospital, e pasou a ser cabeza de Xurisdici\u00f3n do Morrazo, dotada de Rexemento (Concello), con notarios, escrib\u00e1ns p\u00fablicos, e xu\u00edces nomeados polo Arcebispo de Santiago, que cobraba como tributo medio d\u00e9cimo.\nO per\u00edodo de maior esplendor foi a segunda metade do s\u00e9culo XVI, grazas \u00e1 exportaci\u00f3n de peixe a Portugal, portos andaluces e portos do Cant\u00e1brico. Ademais, era un punto de importaci\u00f3n de vi\u00f1os do Ribeiro e de Andaluc\u00eda, consumidos na vila e reexpedidos cara a portos do Cant\u00e1brico. Con esta actividade creouse un nutrido grupo de burgueses mercadores e exportadores de peixe salgado (sardi\u00f1a) ou seco (polbo).\nO 4 de decembro de 1617 fondearon nas illas C\u00edes 11 nav\u00edos corsarios turco-berberiscos. Logo de atacaren Vigo, os corsarios cruzaron a r\u00eda, desembarcando uns 1.000 homes na praia de Rodeira e en Punta Balea logo dun intenso bombardeo. Dado que daquela Cangas era unha pequena vila de pescadores, non contaba con protecci\u00f3n. A pequena milicia non contaba con recinto fortificado nin con artiller\u00eda. Malia que numerosos veci\u00f1os, escasamente armados, se uniron \u00e1s tropas, non puideron cos invasores. Desde os montes veci\u00f1os, os sobreviventes contemplaron o incendio da vila, inclu\u00edda a Colexiata e o Hospital. Os saqueadores estiveron tres d\u00edas na zona, queimando tam\u00e9n a igrexa de Darbo, levando un gran bot\u00edn e mesmo a ducias de persoas, que foron reclu\u00eddas en Alxer.\nLogo da invasi\u00f3n otom\u00e1, entre 1619 e 1628 o tribunal da inquisici\u00f3n levou a cabo unha caza de bruxas. O tormento e suplicio causado a numerosas mulleres, acusadas de bruxer\u00eda, foi provocada polo empobrecemento sufrido pola pequena nobreza. Para manter o seu nivel de vida, este grupo social valeuse do Santo Oficio, para arrebatar os \"dereitos de presentaci\u00f3n\" que certas persoas ti\u00f1an sobre capelas e fregues\u00edas. Este dereito era exercido polos sucesores do fundador dun templo, que pod\u00edan propo\u00f1er ao seu titular cando quedase vacante e participar dos beneficios que xerase. Por\u00e9n, co fin de disimular este prop\u00f3sito, tam\u00e9n foron falsamente acusadas mulleres pobres e desamparadas, moitas delas vi\u00favas a causa da recente invasi\u00f3n.\nMar\u00eda Soli\u00f1a posu\u00eda dereitos de presentaci\u00f3n en Ald\u00e1n e Moa\u00f1a, e foi levada a prisi\u00f3n en 1621. Tras sufrir tortura f\u00edsica e psicol\u00f3xica, a muller confesou ser bruxa desde 20 anos atr\u00e1s e ter copulado co demo, que se lle presentaba en forma humana. Por\u00e9n, ao mesmo tempo suplicaba clemencia, proclamando o seu arrepentimento e asegurando que nunca renegara de coraz\u00f3n do Noso Se\u00f1or, sen\u00f3n s\u00f3 de palabra. O 23 de xaneiro de 1622 foi condenada a unha confiscaci\u00f3n de bens e a portar o h\u00e1bito penitencial durante medio ano. A s\u00faa acta de defunci\u00f3n non foi atopada.\nOutras supostas meigas xulgadas nesa \u00e9poca foron Catalina de la Iglesia (que confesou matar cinco criaturas), Elvira Mart\u00ednez, Teresa P\u00e9rez ou Mar\u00eda dos Santos.\nEn 1702 a vila viviu de preto outro conflito b\u00e9lico, ao ter lugar na r\u00eda de Vigo a batalla de Rande, entre a frota de Indias espa\u00f1ola (19 nav\u00edos escoltados por 22 buques franceses) e unha escuadra anglo-holandesa. Ante o medo ao saqueo, que xa viviran 85 anos atr\u00e1s, as maiores riquezas foron trasladadas a vilas e lugares pr\u00f3ximos. Finalmente Cangas librouse da pillaxe, non as\u00ed outras poboaci\u00f3ns como Redondela.\nAs terras cultivadas pola poboaci\u00f3n agraria eran propiedade da igrexa e da nobreza, tendo que pagar foros aos fidalgos. Cara a 1750 a actividade industrial de salgadura pasa a mans dos burgueses catal\u00e1ns instalados en Bueu, con f\u00e1bricas en Ald\u00e1n e O H\u00edo.\nIdade Contempor\u00e1nea.\nEn 1862, o municipio duplica o seu territorio ao integrar as parroquias de Ald\u00e1n e O H\u00edo, ata ese momento adscritas ao Concello de Bueu. Pasa, polo tanto, de estar composto por tres parroquias a cinco.\nNa segunda metade do s\u00e9culo XIX comeza a caza industrial da balea coa aparici\u00f3n de d\u00faas innovadores t\u00e9cnicas que reactivaron a actividade: a invenci\u00f3n e perfeccionamento do can\u00f3n-lanza arp\u00f3ns polo noruegu\u00e9s Svend Foyn, e a mellora dos buques con propulsi\u00f3n a vapor e casco met\u00e1lico. Ata ent\u00f3n a caza fora artesanal, comportando moitos m\u00e1is riscos.\nA comezos do s\u00e9culo XX as salgaduras comezan a deixar paso \u00e1s f\u00e1bricas de conserva. En 1939 inst\u00e1lase en Cangas o complexo conserveiro de Mass\u00f3, que chegou a ter m\u00e1is de 1.000 empregados, e que desapareceu tras entrar en decadencia na d\u00e9cada de 1980.\nA comezos do s\u00e9culo XX establec\u00e9ronse en Galiza d\u00faas compa\u00f1\u00edas baleeiras. Unha era a Compa\u00f1\u00eda Ballenera Espa\u00f1ola, creada en 1914 con capital noruegu\u00e9s, se ben non empezou a s\u00faa actividade at\u00e9 a fin da primeira guerra mundial. Os seus inicios foron na zona do estreito de Xibraltar, abrindo a factor\u00eda de Caneli\u00f1as en 1924. A outra compa\u00f1\u00eda era a Sociedad An\u00f3nima Corona, con sede en Vigo e asociada a outra norueguesa, que obtivo autorizaci\u00f3n para a caza da balea en decembro de 1923, a nome de Cipriano Roque de Careaga e Cortina. En 1924 comezou a actividade, a bordo do buque-factor\u00eda Alfonso XIII, que fondeaba na enseada de Barra e na r\u00eda de Ald\u00e1n. O buque era abastecido polas capturas dos barcos auxiliares Corona I, II, III e IV.\nDebido \u00e1 crise provocada pola guerra civil e pola segunda guerra mundial a industria baleeira estivo parada. En 1951 a empresa Industrias Balleneras (IBSA) restaura a factor\u00eda de Caneli\u00f1as. En 1955 nace a empresa Balea C. B., participada a partes iguais por Mass\u00f3 Hermanos, Barreras e IBSA. A s\u00faa factor\u00eda, que estivo activa at\u00e9 1985, foi instalada no lugar de Balea, aproveitando material da desmantelada factor\u00eda de Benz\u00fa (na actualidade en territorio de Marrocos).\nDemograf\u00eda.\nSegundo datos do IGE no ano 2021 ti\u00f1a unha poboaci\u00f3n de 26.708 persoas, 13.265 homes e 13.443 mulleres . 25.975 persoas de nacionalidade espa\u00f1ola e os 733 restante, de nacionalidades estranxeiras. Ten unha superficie de 38,1\u00a0km\u00b2 e unha densidade de poboaci\u00f3n de 701 hab./km\u00b2.\nA poboaci\u00f3n nas parroquias de Cangas mostra d\u00faas tendencias. Tres delas, Cangas, Coiro e Darbo, te\u00f1en uha media de 6500 habitantes mentres que as outras d\u00faas restantes te\u00f1en arredor de 2.800 habitantes. Cangas ten a densidade de poboaci\u00f3n m\u00e1is elevada de todas elas, malia que s\u00f3 \u00e9 0,87\u00a0km\u00b2. Pola contra, o H\u00edo, que ten a maior extensi\u00f3n, de 15\u00a0km\u00b2, conta co menor n\u00famero de habitantes, un total de 2.911 .\nA taxa de natalidade \u00e9 de 6,03, a taxa de mortalidade de 9,36 e o crecemento natural do -98. A esperanza de vida \u00e9 alta, xa que o 3,66 % da poboaci\u00f3n supera os 80 anos. \nHistoria demogr\u00e1fica.\nA poboaci\u00f3n activa en Cangas era de 10.028 persoas en xu\u00f1o de 2022 , o que representa o 37,5 % do total da poboaci\u00f3n, polo que se analiza na pir\u00e1mide, p\u00f3dese ver que o maior n\u00famero de poboaci\u00f3n \u00e9 o da poboaci\u00f3n activa activa entre os 20 e os 65 anos. Nos \u00faltimos anos vese que en Cangas est\u00e1 evolucionando moito a industria e a construci\u00f3n. O sector terciario vai medrando cada vez m\u00e1is. O n\u00famero de parados \u00e9 de (1.728) e representa un 14,1% desa poboaci\u00f3n. \nEconom\u00eda.\nO centro urbano depende economicamente do sector portuario e industrial da \u00e1rea metropolitana de Vigo. A\u00ednda que o sector servizos \u00e9 a actividade principal, \u00e9 relevante o sector pesqueiro xa que conta cunha importante frota que opera nos caladoiros do Gran Sol e \u00c1frica e xeran mercado laboral no concello. O sector laboral as\u00e9ntase na agricultura (patacas, legumes e vides), na gander\u00eda (vac\u00fan, av\u00edcola e porcino), a pesca (polbo, ollomol, xurelo e sardi\u00f1a), e industria de conservas e o comercio. O turismo de ver\u00e1n \u00e9 un factor importante, atra\u00eddo en boa medida pola climatolox\u00eda e o n\u00famero de praias, que permiten a pr\u00e1ctica de deportes n\u00e1uticos e mant\u00e9n un amplo sector gastron\u00f3m\u00edco .\nTraballo e poboaci\u00f3n inactiva.\nO sector servizos \u00e9 o sector laboral con m\u00e1is xente. A ocupaci\u00f3n por detr\u00e1s deste \u00e9 sector primario, principalmente baseado na pesca e a agricultura. O restante corresp\u00f3ndese con sectores secundarios . A taxa de postos laborais por sector \u00e9:\nA taxa de actividade para persoas maiores de 16 anos \u00e9 dun 62%, para a poboaci\u00f3n masculina, e preto do 50% na poboaci\u00f3n feminina apanas chega o 50 %. A situaci\u00f3n de empregos con poucas horas semanais explican a diferenza na relaci\u00f3n de emprego por sexos .\nO 14,5% da poboaci\u00f3n activa de Cangas est\u00e1 en situaci\u00f3n de desemprego, por riba da taxa de desemprego da comunidade aut\u00f3noma, que est\u00e1 no 13,5% . O que impulsa a econom\u00eda canguesa \u00e9 o sector tur\u00edstico xa que no ano 2016 visitaron Cangas m\u00e1is de 40.000 persoas. A\u00ednda que m\u00e1is frouxo ca noutros tempos o sector da pesca segue xerando emprego.\nPol\u00edtica.\nA alcaldesa do concello de Cangas \u00e9 Victoria Portas, elixida trala morte do alcalde en vigor Xos\u00e9 Manuel Pazos.\n2021: Victoria Portas Mari\u00f1o (ACE)\nCultura.\nO municipio de Cangas ten caracter\u00edsticas culturais que difiren do resto das poboaci\u00f3ns de Galicia. Hai danzas espec\u00edficas que se afastan do folclore e tradici\u00f3n galegas como no caso da Danza e contradanza de Darbo pertencente \u00e1s danzas gremiais ou danzas brancas.\nNo eido deportivo destaca a existencia dunha boa canteira de pirag\u00fcistas cangueses como David Cal, ga\u00f1ador dun ouro e unha prata nos Xogos Ol\u00edmpicos de Atenas no ano 2004 e de d\u00faas pratas nos Xogos Ol\u00edmpicos de Beijing no ano 2008, Carlos P\u00e9rez Rial, ga\u00f1ador dun ouro nos Xogos Ol\u00edmpicos de Beijing no ano 2008, e Teresa Portela, campioa do mundo e de Europa en varias ocasi\u00f3ns.\nEn canto a festividades, destaca a Semana Santa de Cangas, declarada de interese tur\u00edstico galego.\nLugares de Cangas.\nPara unha lista completa de todos os lugares do concello de Cangas vexa: Lugares de Cangas."}
{"id": "3537", "revid": "119993", "url": "https://gl.wikipedia.org/wiki?curid=3537", "title": "A Ca\u00f1iza", "text": "A Ca\u00f1iza \u00e9 un concello da provincia de Pontevedra, pertencente \u00e1 comarca da Paradanta. Segundo o IGE no 2020 ti\u00f1a 5122 habitantes , inclu\u00eddas 126 persoas de orixe estranxeira.\nToponimia.\n\"A Ca\u00f1iza\" \u00e9 un dos poucos top\u00f3nimos castelanizados de Galicia a\u00ednda vixente e que as\u00ed consta no \"Nomencl\u00e1tor de Galicia\". Desta forma deriva o xentilicio . A Comisi\u00f3n de Toponimia da Xunta de Galicia estableceu que o nome correcto e orixinal era A Caniza, forma a\u00ednda viva entre alg\u00fans habitantes das parroquias do concello. Non obstante, a\u00ednda non se executou a aprobaci\u00f3n por parte do Consello da Xunta de dita modificaci\u00f3n.\nO top\u00f3nimo orixinal fai referencia \u00e1s primeiras construci\u00f3ns na zona: casetas ou canastros feitas de canas entrelazadas e colmados (co\u00f1ecidos na zona coma canizos ou canizas) e ergueitas polos veci\u00f1os de Valeixe.\nPara forma A Caniza propux\u00e9ronse os xentilicios: ou .\nXeograf\u00eda.\nLimita ao norte cos concellos de Covelo e Mel\u00f3n (leste da provincia de Ourense), ao sur con Crecente, Arbo e As Neves, e ao oeste con Salvaterra de Mi\u00f1o, Mondariz e Covelo.\nO seu relevo \u00e9 accidentado, pois est\u00e1 situado entre unha zona de monte baixo da serra do Faro de Avi\u00f3n (situada ao nordeste) e o val do r\u00edo Deva (ao sur). A maior altitude ac\u00e1dase no Alto da Cruz (1095 m).\nA s\u00faa rede hidrogr\u00e1fica est\u00e1 formada polos r\u00edos Uma (afluente do Tea), Ribadil e Deva (afluentes do Mi\u00f1o).\nClimatoloxicamente est\u00e1 situada en transici\u00f3n entre o clima oce\u00e1nico e o mediterr\u00e1neo, segundo a zona.\nHistoria.\nNa zona habitou a tribo dos oestrimnios, que foron expulsados polos celtas. Da cultura megal\u00edtica quedan diversos restos, como os complexos rupestres de Laxi\u00f1a das Cruces, Coto da Regueira do Vali\u00f1o e Casi\u00f1as dos Mouros, os complexos megal\u00edticos con gravados de Tomada de Estremadoiro e Coto da Vella, e os complexos megal\u00edticos de Gunt\u00edn, Ar\u00e1ns, Casi\u00f1as dos Mouros e A Ca\u00f1iza.\nDurante a Idade de Ferro o lugar estivo posiblemente habitado polos grovios. Daquela \u00e9poca quedan o castro de Grades, o castro de Monte Coto do Castro, o castro de Coto das Cavadas e o castro de Barreiros.\nLogo da romanizaci\u00f3n as terras do concello foron enmarcadas no \"conventus Bracarensis\". Na Idade Antiga, tralo I Concilio de Braga, as terras quedaron adscritas \u00e1 diocese de Tui. O mosteiro da Franqueira posiblemente te\u00f1a a s\u00faa orixe nunha ermida do s\u00e9culo VI, da \u00e9poca de Marti\u00f1o de Dumio.\nNo s\u00e9culo IX, durante o reinado de Afonso II de Asturias, as terras do castelo de Sobroso, ao que pertenc\u00eda o val de Achas, foron inclu\u00eddas no reino de Galicia.\nEn 1056 Fernando I d\u00e1 un privilexio do mosteiro da Franqueira, as s\u00faas terras e moradores ao abade Alvito e os monxes beneditinos. En 1147 Afonso VII outorga ao abade Odoario e aos monxes o dereito de coto. En 1293 a orde do C\u00edster constr\u00fae a igrexa de Santa Mar\u00eda. Paio de Soutomaior, se\u00f1or de Salvaterra, doou as terras dos cotos da Franqueira, O Cebreiro, Uma, Send\u00edn e Pintelos, doaz\u00f3n que confirmaron Xo\u00e1n I e Henrique III. O mosteiro desapareceu como tal en 1835, trala desamortizaci\u00f3n de Mendiz\u00e1bal.\nA vila da Ca\u00f1iza aparece documentada por primeira vez en 1583. As primeiras edificaci\u00f3ns foron canastros (que nesta zona reciben o nome de canizos) feitas polos veci\u00f1os de Valeixe para atender os cultivos da zona. Logo de constru\u00edrse a capela do Doce Nome de Xes\u00fas, en 1790 o bispo de Tui, Domingo Fern\u00e1ndez Angulo, erixiu A Ca\u00f1iza como parroquia adxunta \u00e1 de Valeixe, separ\u00e1ndose definitivamente en 1815.\nNo ministerio de Defensa cons\u00e9rvase un bosquexo da vila en 1838 por Fernando de Castro\nNa Ca\u00f1iza edit\u00e1ronse os peri\u00f3dicos \"Nueva Ca\u00f1iza\" (1927-1933) e \"La Ca\u00f1iza\" (1932-1934).\nS\u00edmbolos.\nO escudo her\u00e1ldico oficial do concello da Ca\u00f1iza foi aprobado mediante decreto en 2007, e ten o seguinte brasonamento:\nAdemais, na mesma data aprobouse tam\u00e9n a bandeira do concello, \"pano de verde cunha franxa vertical de branco no terzo do centro e, nesta, un carballo de verde follado e froitado de nove landras de vermello.\"\nLugares da Ca\u00f1iza.\nPara unha lista completa de todos os lugares do concello da Ca\u00f1iza vexa: Lugares da Ca\u00f1iza."}
{"id": "3538", "revid": "15490", "url": "https://gl.wikipedia.org/wiki?curid=3538", "title": "Monforte de Lemos", "text": "Monforte de Lemos \u00e9 un concello galego situado ao sur da provincia de Lugo, capital da comarca de Terra de Lemos e da Ribeira Sacra. Recibiu o t\u00edtulo de cidade en 1885.\nCunha poboaci\u00f3n de 18.599 habitantes en 2018 segundo o IGE, Monforte de Lemos \u00e9 o segundo concello m\u00e1is poboado da provincia de Lugo, s\u00f3 superado pola capital. Durante o s\u00e9culo XX chegou a superar os 20.000 habitantes, cifra que non acada desde os anos noventa. O seu xentilicio \u00e9 \u00abmonfortina/o\u00bb ou \u00ablim\u00e9s/limesa\u00bb.\nCunha orixe que se remonta \u00e1 \u00e9poca castrexa, Monforte viviu o seu maior esplendor entre os s\u00e9culos XVI e XVII, como capital do condado de Lemos. A chegada do ferrocarril en 1883 converteuna no n\u00f3 ferroviario m\u00e1is importante de Galicia e contribu\u00edu ao crecemento da cidade. Do seu patrimonio hist\u00f3rico cabe destacar o mosteiro de San Vicente do Pino, no alto do monte que d\u00e1 nome \u00e1 cidade, e o colexio da Nosa Se\u00f1ora da Antiga, considerado o \"Escorial\" galego.\nHistoria.\nA orixe: do Paleol\u00edtico aos romanos.\nA historia de Monforte de Lemos rem\u00f3ntase ao paleol\u00edtico, e os seus primeiros habitantes co\u00f1ecidos foron os Oestrimnios; na chamada \u00e9poca castrexa ou cultura dos castros, propia das tribos c\u00e9lticas, a tribo que poboaba Monforte, era co\u00f1ecida como tribo dos Lemavos, e as primeiras referencias escritas a ela, datan dos historiadores Romanos Plinio e Estrab\u00f3n, no s\u00e9culo I a.C. A palabra \"lemos\", que d\u00e1 nome tam\u00e9n \u00e1 comarca, co\u00f1ecida como Terra de Lemos, ser\u00eda unha palabra c\u00e9ltica que significa \"terra h\u00famida ou f\u00e9rtil\" e parece entroncar directamente coa ra\u00edz da palabra galega \"lama\"; crese que durante a prehistoria, Monforte, agora val, foi unha gran lagoa, e probas diso at\u00f3panse na dura arxila vermella que emerxe ao escavar uns metros no chan da cidade. As\u00ed mesmo o seu r\u00edo, o Cabe (\"Chalibes\"), era xa co\u00f1ecido polas s\u00faas propiedades ferruxinosas e moi prezado \u00e1 hora de temperar as espadas dos guerreiros c\u00e9lticos, que acud\u00edan de moitos lugares con ese fin.\nDos romanos, cuxo vestixio quedou patente na cidade, prov\u00e9n a palabra Monforte, do lat\u00edn \"Montem Fortem\" 'monte fortificado'. Sucesivamente, os suevos e os visigodos deixaron as s\u00faas propias pegadas: en \u00e9poca sueva as Terras de Lemos pertenceron en gran parte ao Condado Pallarense (relacionado co lugar de Pallares na parroquia de Baamorto); desta etapa cons\u00e9rvase un valioso broche visig\u00f3tico, chamado \"O broche de Baamorto\", e conservado no Museo Arqueol\u00f3xico de Lugo. A poboaci\u00f3n xud\u00eda tivo tam\u00e9n grande importancia, contando cun barrio xudeu, no cal, ata a expulsi\u00f3n dos xudeus de Espa\u00f1a, acometida na Idade Media polos Reis Cat\u00f3licos, residiron importantes familias desa etnia; entre eles destacaron os Gaibor, familia da que se conserva a casa medieval e escudo de armas, no centro hist\u00f3rico de Monforte, as\u00ed como a s\u00faa estela funeraria, no Museo Arqueol\u00f3xico de Ourense, datos, que xunto con outros de distinto x\u00e9nero, nos fan avaliar o poder que ostentaba esta familia na vila medieval. \u00c9 ilustrativo tam\u00e9n o dato de que o apelido \"Lemos\", moi estendido por diferentes partes do mundo, relaci\u00f3nase con descendentes de xudeus monfortinos.\nDa Idade Media \u00e1 Ilustraci\u00f3n.\nPero \u00e9 a idade media un dos per\u00edodos m\u00e1is relevantes na historia de Monforte; establ\u00e9cese no mosteiro de San Vicente do Pino, actualmente parador, a comunidade beneditina. A data exacta \u00e9 imposible de precisar porque os documentos que o pod\u00edan acreditar arderon durante o s\u00e9culo XIX nun espectacular incendio, que acabou tam\u00e9n con valiosos tapices e con gran parte do palacio que flanquea ao mosteiro, do que que s\u00f3 se conserva unha parte.\nA torre da homenaxe e a muralla foron derru\u00eddas durante a Revolta Irmandi\u00f1a, que enfrontou ao pobo coa nobreza; os responsables, unha vez sufocada a rebeli\u00f3n foron forzados a reconstru\u00edr o derru\u00eddo. O conde de Lemos abst\u00edvose de practicar execuci\u00f3ns dos rebeldes, quedando na memoria hist\u00f3rica a famosa frase do conde, pronunciada fronte \u00f3 Mariscal Pardo de Cela (quen suxer\u00eda encher de Vasalos os Carballos): \"Eu non me mante\u00f1o de carballos\".\nDous das m\u00e1is grandes figuras a apuntar na historia da cidade, son o cardeal Rodrigo de Castro e Pedro Fern\u00e1ndez de Castro y Andrade, s\u00e9timo conde de Lemos. O primeiro \u00e9 co\u00f1ecido como gran benfeitor da cidade; d\u00e9beselle a construci\u00f3n do colexio de Nosa Se\u00f1ora da Antiga, de estilo herreriano un dos grandes tesouros monumentais de Galicia; co\u00f1ecido como o Escorial galego, a s\u00faa praza adquiriu o nome de Campo da Compa\u00f1\u00eda, pola Compa\u00f1\u00eda de Xes\u00fas, \u00e1 que o cardeal encomendou esta fundaci\u00f3n. Arquitectos xesu\u00edtas trazaron o edificio e mestres xesu\u00edtas rexentaron o colexio ata 1767. Na espectacular igrexa da nosa Se\u00f1ora da Antiga g\u00e1rdase, entre outras pezas, un enorme retablo esculpido polo gran mestre galego Francisco de Moure; nel \u00e9 curioso comprobar un espazo en branco, presidindo o conxunto, no que deber\u00eda figurar a insignia da Compa\u00f1\u00eda de Xes\u00fas, borrada trala s\u00faa expulsi\u00f3n de Espa\u00f1a. O colexio, que conta cunha importante pinacoteca na que destacan varios Grecos, est\u00e1 rexentado desde ent\u00f3n polos Pais Escolapios.\nEn canto a Pedro Fern\u00e1ndez de Castro y Andrade, VII conde de Lemos, destacar que foi un fervente impulsor da cultura; mecenas de Cervantes, G\u00f3ngora, Lope de Vega, os irm\u00e1ns Argensola e Quevedo, foi definido por este \u00faltimo como \"honra da nosa idade\" e a el est\u00e1 dedicada a segunda parte do Quixote. Ocupou, as\u00ed mesmo, entre 1603 e 1618, os cargos de Presidente do Consello de Indias, Vicerrei de N\u00e1poles e Presidente do Consello Supremo de Italia; a el e \u00e1 s\u00faa esposa, Catalina de la Cerda y Sandoval, d\u00e9beselle a fundaci\u00f3n de importantes conventos como o de San Xacinto e Santa Clara, este \u00faltimo cun dos museos de arte sacra m\u00e1is importantes de Espa\u00f1a.\nTam\u00e9n se recorda o protagonismo do conde de Lemos en pugnas de poder entre a nobreza galega e a Monarqu\u00eda, nunha \u00e9poca que se caracterizaba por constantes fricci\u00f3ns; nun ton de ameaza apenas disimulado, escribiu ao rei nestes termos: \"Nos que somos tanto como Vos, pero que todos xuntos somos m\u00e1is que Vos\".\nOcupaci\u00f3n napole\u00f3nica.\nMonforte ocupaba unha situaci\u00f3n estrat\u00e9xica no territorio galego durante a Guerra da Independencia espa\u00f1ola, o que fixo que fose atacada tres veces polos franceses, quen bombardeaban a poboaci\u00f3n desde o pr\u00f3ximo monte de Pi\u00f1eira. Todas as disputas tiveron lugar en 1809: o 18 de xaneiro, o 20 de abril e desde o 4 ao 11 de xu\u00f1o.\nJos\u00e9 Fern\u00e1ndez Neira describiu que, a finais de marzo, Monforte converteuse nun centro de fabricaci\u00f3n e distribuci\u00f3n de armas, baixo o mando dunha delegaci\u00f3n da Xunta Superior de Galicia. Tam\u00e9n se recrutaba e equipaba a soldados. Todo iso puido motivar aos franceses a arrasar Monforte (na segunda disputa) e as\u00ed acabar con estas actividades.\nO 18 de xaneiro tivo lugar a primeira das disputas. As tropas francesas divid\u00edronse ao entrar en Galicia: unha parte seguiu polo cami\u00f1o de Carlos III, mentres outra parte seguiu polo curso do r\u00edo Sil. Foron seguramente estes \u00faltimos os que entraron en Monforte.\nA segunda tivo lugar o 20 de abril de 1809, a m\u00e1is sanguenta con diferenza. As tropas de Soult e Ney sa\u00edron de Lugo e cruzaron o r\u00edo Sil en persecuci\u00f3n das tropas do Marqu\u00e9s da Romana, as cales acababan de desbandar, e Monforte estaba no seu cami\u00f1o. Os habitantes da vila enfront\u00e1ronse con 6.000 soldados do 6\u00ba Ex\u00e9rcito Franc\u00e9s, comandados polo mariscal Soult, nun momento en que non se atopaban na vila nin o Batall\u00f3n de Lemos nin o xeneral Martinengo, o encargado da defensa. Jos\u00e9 Fern\u00e1ndez Neira chegara hab\u00eda poucos d\u00edas a Monforte a entregar d\u00faas sacas de correo roubadas aos franceses, e puido relatar as preparaci\u00f3ns dos defensores no seu libro \"Proezas de Galicia\".\nA terceira foi entre o 4 e 11 de xu\u00f1o, a\u00ednda que non houbo realmente ningunha batalla real. O marqu\u00e9s da Romana acababa de pasar por Monforte cara o 2 de xu\u00f1o, fuxindo de Soult. Soult sa\u00edu na s\u00faa persecuci\u00f3n con 17.000 homes. Ao pasar por Monforte, atopouno deserto xa que os habitantes retir\u00e1ronse \u00e1s penas de ao redor, e decidiu parar al\u00ed para descansar \u00e1s s\u00faas tropas e limpar os seus flancos, que estaban cheos de guerrilleiros. Os soldados sufriron constantes ataques que minguaron constante e fortemente o n\u00famero e a moral das forzas francesas, mentres que os monfortinos sufr\u00edan poucas baixas.\nIdade Contempor\u00e1nea.\nEn 1883 o rei Afonso XII inaugura a li\u00f1a f\u00e9rrea entre Madrid e A Coru\u00f1a. Monforte conv\u00e9rtese nun importante n\u00f3 ferroviario, ao ser a entrada natural a Galicia. Dous anos m\u00e1is tarde, en 1885, out\u00f3rgaselle, por Decreto Real, o t\u00edtulo de \"cidade\" a Monforte de Lemos, en agradecemento polos seus traballos e esforzos para a chegada do ferrocarril. Comeza unha \u00e9poca de crecemento social, econ\u00f3mico e cultural, no que a sociedade bole, numerosas asociaci\u00f3ns pol\u00edticas sociais e culturais, as\u00ed como revistas e peri\u00f3dicos, aparecen na vida Monfortina. Estivo situada en Monforte unha das Irmandades da Fala, organizaci\u00f3n con moita relevancia na vida cultural galega da \u00e9poca.\nEn 1916, a petici\u00f3n de Correos, o Estado aprobou que o nome oficial de Monforte pasara a ser Monforte de Lemos para as\u00ed diferenciar a cidade doutras poboaci\u00f3ns espa\u00f1olas e do resto do mundo que tam\u00e9n se chamaran Monforte.\nA guerra civil deixou tam\u00e9n a s\u00faa pegada, e o alcalde Monfortino Juan Tiz\u00f3n Herreros fuxiu a Portugal despois de realizar labores de organizaci\u00f3n da resistencia na vila, mentres que o seu antecesor no cargo, Rosendo Vila, foi asasinado por sectores incontrolados de Falange Espa\u00f1ola.\nPosteriormente, o motor da vida en Monforte, \u00e9 dicir a s\u00faa estaci\u00f3n de ferrocarril, foi desmantelado, o seu n\u00f3 ferroviario e o posto de mando foron trasladados a Ourense, e comezou unha terrible decadencia econ\u00f3mica que deu lugar a numerosas pechaduras de establecementos, perda de servizos e empobrecemento.\nActualmente, a cidade parece experimentar un t\u00edmido rexurdir, produto de novas ideas, iniciativas e reformas, e das ganas de persoas de diversas ideolox\u00edas de facer recuperar \u00e1 cidade o status que lle corresponde; ideas destinadas tanto ao turismo, como o caso do seu Parador, como \u00f3 intento de mellorar a s\u00faa maltreita industria e atraer novos proxectos, como a construci\u00f3n dun Porto Seco ou a instalaci\u00f3n na cidade de empresas como Transfesa e Tradisa.\nUn dos puntais deste rexurdimento esp\u00e9rase que sexa a autov\u00eda A-76, que unir\u00eda a Monforte con Ponferrada e Ourense; tida como imprescindible para o desenvolvemento da zona, est\u00e1 sendo obxecto de pol\u00e9mica, xa que un trazado alternativo desatou un enfrontamento con Ourense, que afonda no conflito iniciado co desmantelamento do n\u00f3 ferroviario e o seu traslado, xunto con posto de mando, \u00e1 provincia veci\u00f1a. Iso provocou multitudinarios movementos de opini\u00f3n e protesta, que tras varias xuntanzas dos axentes sociais, deron paso a un per\u00edodo de espera, ante o que a comarca considera un irrenunciable dereito.\nS\u00edmbolos.\nO escudo de armas de Monforte de Lemos foi aprobado tras o preceptivo informe do Consello Her\u00e1ldico de Galicia, polo Goberno auton\u00f3mico segundo Decreto 166/2002, do 25 de abril de 2002. O proceso espertou certa controversia ao contemplar inicialmente a retirada da tau de goles, unha figura her\u00e1ldica asociada, entre outros, \u00e1 Orde Hospitalaria de San Ant\u00f3n, e utilizada tradicionalmente como emblema da vila, quedando finalmente brasoado, atendendo a esta particularidade xunto \u00e1 s\u00faa condici\u00f3n hist\u00f3rica de fortaleza e a s\u00faa relaci\u00f3n coa casa de Lemos, da seguinte forma:\nXeograf\u00eda.\nO concello sit\u00faase nunha chaira da Galicia centro-oriental, co\u00f1ecida como o Val de Lemos. A s\u00faa altitude \u00e9 de 363 metros sobre o nivel do mar e est\u00e1 regado pola conca do r\u00edo Cabe. Limita cos concellos de B\u00f3veda e O Savi\u00f1ao \u00f3 norte, cos concello de Sober e Castro Caldelas \u00f3 sur, cos concellos da Pobra do Broll\u00f3n e Ribas de Sil \u00f3 leste, e cos concellos de Pant\u00f3n e Sober \u00f3 oeste.\nO r\u00edo Cabe, afluente do Sil, \u00e9 o principal curso fluvial do concello. Entra no seu territorio polo nord\u00e9s procedente do concello da Pobra do Broll\u00f3n, aos p\u00e9s do Moncai, na serra de Fornelas. Pouco despois recibe as augas do r\u00edo Mao na parroquia da Parte. Logo de pasar por Ribas Altas, entra pola zona norte na cidade. No seu tramo urbano recibe as augas do r\u00edo Seco e pequenos regatos. Sae pola zona suroeste cara Pi\u00f1eira e Distriz para entrar xa no concello de Pant\u00f3n. No l\u00edmite con este recibe as augas do r\u00edo Cinsa, o segundo r\u00edo m\u00e1is importante, que nace na zona norte do concello.\nClima.\nO clima en Monforte \u00e9 oce\u00e1nico continental, motivado polo afastamento do mar e a protecci\u00f3n das serras que fan descender a cantidade de precipitaci\u00f3ns, a\u00ednda que pola escaseza de precipitaci\u00f3ns e a temperatura media anual \u00e1s veces \u00e9 considerado como un clima de transici\u00f3n ao mediterr\u00e1neo O clima de Monforte est\u00e1 caracterizado por unha temperatura media anual moderada en torno aos 13,6\u00a0\u00b0C baixas precipitaci\u00f3ns e oscilaci\u00f3ns t\u00e9rmicas considerables. Os invernos son fr\u00edos e os ver\u00e1ns, secos e calorosos.\nA\u00ednda que as precipitaci\u00f3ns son suaves e regulares ao longo do ano, o m\u00e1ximo prod\u00facese entre os meses de novembro a marzo, mentres que entre maio e setembro hai un lixeiro d\u00e9ficit h\u00eddrico.\" mes m\u00e1is chuvioso \u00e9 decembro, cunha media de 123 mm, e as xeadas e as n\u00e9boas son moi frecuentes no inverno no val.\nDemograf\u00eda.\nA poboaci\u00f3n do concello en 2015 era de 19.061 habitantes, sendo o segundo da provincia por detr\u00e1s da capital, Lugo. En canto \u00e1 distribuci\u00f3n por sexos, 10.040 son mulleres e o restante 9.021 son homes. No tocante ao lugar de nacemento, tan s\u00f3 1.021 habitantes (5,08%) son estranxeiros, 509 proceden do resto da Uni\u00f3n Europea, habendo 21 non comunitarios, 392 de Am\u00e9rica, 63 de \u00c1frica, 12 de Asia e un de Ocean\u00eda. Ademais, cunha extensi\u00f3n de 199,5\u00a0km\u00b2, Monforte ofrece unha das densidades m\u00e1is altas do conxunto provincial. Desde 2008 Monforte volve ga\u00f1ar habitantes logo dun retroceso que comezou no 2001 e que s\u00f3 dera un respiro cun leve aumento no 2005 (con 24 m\u00e1is). Por\u00e9n, o concello parece a\u00ednda lonxe de recuperar a cota dos 20.000 habitantes, perdida nos anos noventa.\nO conxunto demogr\u00e1fico municipal sufriu un forte aumento desde o 1910 ata 1940, como resultado do crecemento da cidade de Monforte, unha vez convertida nun din\u00e1mico centro comercial e econ\u00f3mico do sur da provincia de Lugo. Este crecemento enmascarou a perda de poboaci\u00f3n na \u00e1rea rural, produto da emigraci\u00f3n transoce\u00e1nica, moi significativa ata a d\u00e9cada de 1930. Entre 1930 e 1940 o proceso migratorio det\u00edvose pola crise econ\u00f3mica mundial e da inestabilidade pol\u00edtica do momento. Desde 1940 ata 1970 a poboaci\u00f3n descendeu, lentamente, nos anos inmediatamente posteriores \u00e1 guerra e, dun modo brusco, entre 1950 e 1960. A falta de lugares cara a onde emigrar e o desenvolvemento dalgunhas industrias na capital do municipio explican que, entre 1970 e 1981, os efectivos demogr\u00e1ficos aumentasen nun 37%. Pola contra, nos n\u00facleos rurais o envellecemento da poboaci\u00f3n e a decadencia do sector primario levaron diminuci\u00f3ns xeneralizadas que a\u00ednda se mante\u00f1en.\nCultura.\nToponimia.\nDa \u00e9poca romana prov\u00e9n a palabra Monforte, do lat\u00edn \"mont(e)[m] forte[m]\" \"monte fortificado\", que \u00e9 a orixe doutros top\u00f3nimos similares noutras linguas, principalmente en Europa occidental, como Monfort, Monteforte, Monfort ou Montfoort. No caso de Monforte, o top\u00f3nimo aparece xa documentado na \u00e9poca romana.\nEn 1916 o estado aprobou denominar oficialmente o municipios como Monforte de Lemos a petici\u00f3n de Correos, para as\u00ed diferencialo doutras poboaci\u00f3ns espa\u00f1olas e do resto do mundo. \"Lemos\" significar\u00eda, segundo Manuel Murgu\u00eda, Pad\u00edn ou Bullete, \"chan h\u00famido\". Murgu\u00eda asociar\u00eda a s\u00faa etimolox\u00eda \u00e1s de Lym, Leman, etc. Un dos primeiros pobos que se asentou no territorio do actual concello de Monforte de Lemos foron os lemavos, citados por Plinio, Estrab\u00f3n, Tolomeo, entre outros, e tam\u00e9n chamados lemavi, lemavus, lemorvios, lemabus e lemaborus. Na s\u00faa obra \"Espa\u00f1a Sagrada\", Enrique Fl\u00f3rez apunta a que foron os celtas os que introduciron este nome. Tam\u00e9n Cuevillas apunta a esta orixe celta do termo Lemos.\nPatrimonio.\nPatrimonio arquitect\u00f3nico.\nSituado no alto do monte da cidade, a s\u00faa orixe non se co\u00f1ece con certeza debido \u00e1 perda dos escritos gardados do mosteiro primitivo nun gran lume que devastou o mosteiro no s\u00e9culo XI, mais poder\u00eda remontarse ao s\u00e9culo IX, a\u00ednda que as construci\u00f3ns actuais datan ds s\u00e9culos XVI, XVII e XVIII. Tanto a fachada como o claustro da praza do edificio son neocl\u00e1sicos. A igrexa do mosteiro \u00e9 g\u00f3tico de transici\u00f3n, a\u00ednda que a portada \u00e9 renacentista. Destacan as s\u00faas b\u00f3vedas, o coro con \u00f3rgano de estilo barroco e un baixorrelevo de orixe rom\u00e1nica. Na actualidade, parte do antigo edificio do mosteiro alberga o Parador de Turismo da cidade.\nA torre da homenaxe foi constru\u00edda entre os s\u00e9culos XIII e XV. Durante a Guerra Irmandi\u00f1a (1467-1469), tanto a torre como a muralla medieval sufriron danos importantes, e unha vez finalizados os enfrontamentos foron reconstru\u00eddas. A torre, que era o lugar onde se celebraban as cerimonias da homenaxe (rito de uni\u00f3n do se\u00f1or e o vasalo), conserva a s\u00faa altura de 30 metros, con muros de 3 metros de grosor e 13 metros de lado.\nConstru\u00eddo no s\u00e9culo XVI, foi a residencia se\u00f1orial dos condes de Lemos, unha das familias nobres m\u00e1is importantes de Espa\u00f1a. No s\u00e9culo XVII sufriu un devastador incendio e tivo que ser reconstru\u00eddo. Actualmente, alberga parte das dependencias do Parador de Turismo, xunto co mosteiro de San Vicente. \n\u00c9 un edificio de estilo herreriano, constru\u00eddo entre os s\u00e9culos XVI e XVII, co\u00f1ecido popularmente como \"o Escorial de Galicia\", pola s\u00faa similitude co seu hom\u00f3nimo madrile\u00f1o. Conta con d\u00faas \u00e1s sim\u00e9tricas e unha igrexa no centro, da que cabe destacar a s\u00faa c\u00fapula rematada en lanterna. A s\u00faa construci\u00f3n foi iniciada en 1593, baixo as ordes do cardeal Rodrigo de Castro, que d\u00e1 nome \u00e1 unha das r\u00faas da cidade. Actualmente, alberga o colexio dos Pais Escolapios e unha pinacoteca con obras de importantes artistas como El Greco. At\u00f3pase no Campo da Compa\u00f1\u00eda.\nSegundo a tradici\u00f3n, esta ponte da cidade \u00e9 de orixe romana, a\u00ednda que a actual foi edificada a finais do s\u00e9culo XVI polo mestre Pedro Rodr\u00edguez Remberde. Est\u00e1 formada por seis arcos semicirculares, dous deles cubertos en reformas posteriores. Nos arcos centrais p\u00f3dense ler diversas marcas do canteiro. A ponte recibe o nome de \"Vella\" en contraposici\u00f3n \u00e1 outra ponte importante da cidade constru\u00edda no s\u00e9culo pasado e co\u00f1ecida como \"Ponte Nova\". Desde ela, pode accederse aos paseos fluviais das ribeiras do Cabe.\nMonforte pertence, xunto con outras 25 cidades espa\u00f1olas e portuguesas, \u00e1 Rede Espa\u00f1ola de Xuder\u00edas, por estar ligada a s\u00faa historia \u00e1 cultura sefard\u00ed. A\u00ednda que os xudeus viv\u00edas mesturados coa poboaci\u00f3n, habitaban na zona entre as r\u00faas Zapater\u00edas, Falagueira, Pescader\u00edas e a actual Praza de Espa\u00f1a. No mesmo barrio atopamos o convento da R\u00e9goa, o antigo c\u00e1rcere e parte das murallas medievais.\nSituado nun outeiro na parroquia de Tor, \u00e9 de estilo barroco e data do s\u00e9culo XVIII, a\u00ednda que conserva alg\u00fan vestixio anterior. Segundo os documentos, a s\u00faa orixe d\u00e1tase do s\u00e9culo IX. Relacionouse con varias li\u00f1axes, como as dos Garza, Quiroga, Losada, Sarmiento ou Taboada. \u00c9 un dos poucos pazos de Galicia que conserva todo o seu mobiliario e obxectos. Ademais, alberga unha completa biblioteca.\nR\u00faas e prazas.\nNo centro hist\u00f3rico atopamos as r\u00faas m\u00e1is comerciais. A m\u00e1is importante da cidade \u00e9 a r\u00faa do cardeal Rodrigo de Castro que \u00e9 peonil no seu tramo c\u00e9ntrico e est\u00e1 chea de tendas. Esta pasa pola Praza de Espa\u00f1a, onde atopamos a R\u00faa do Comercio, estreita e tam\u00e9n peonil, onde atopamos a maior\u00eda dos comercios. Outra r\u00faa a destacar pola s\u00faa concorrencia \u00e9 a Avenida de Galicia, coas sedes dos grandes bancos e caixas, v\u00e9rtebra da cidade. Praza da Estaci\u00f3n e Praza dos Chaos.\nTam\u00e9n atopamos d\u00faas grandes prazas que reciben o nome de \"campos\", o Campo da Compa\u00f1\u00eda, onde se atopa o colexio de Nosa Se\u00f1ora da Antiga, e o Campo de San Ant\u00f3n, cun cruceiro na honra a un antigo convento e onde atopamos tam\u00e9n a sede do concello.\nCabe destacar tam\u00e9n o Paseo do Malec\u00f3n, que bordea todo o r\u00edo Cabe polas d\u00faas beiras, e a R\u00faa Duquesa de Alba, onde atopamos a zona de discotecas.\nMuseos.\nA s\u00faa colecci\u00f3n conv\u00e9rteo no museo m\u00e1is destacado da cidade e nun dos m\u00e1is importantes de Espa\u00f1a en arte sacra. Os VII condes de Lemos e vicerreis de N\u00e1poles, que fundaron o convento no s\u00e9culo XVII, doaron parte da s\u00faa colecci\u00f3n particular.\nEsta pinacoteca de pequenas dimensi\u00f3ns destaca polo valor das obras que garda. As d\u00faas obras de maior importancias son de El Greco: Frei Le\u00f3n meditando sobre a morte, e a Aparici\u00f3n da Virxe co Neno a San Lourenzo. Tam\u00e9n conta con cinco t\u00e1boas de Andrea del Sarto, un retrato de Francisco Pacheco e dous \u00f3leos da escola compostel\u00e1.\nConta cunha exposici\u00f3n sobre o vi\u00f1o e a tradici\u00f3n do seu cultivo na zona. Tam\u00e9n ten unha sala de catas, taper\u00eda e unha tenda con case todos os vi\u00f1os que se colleitan na Ribeira Sacra. O museo inaugurouse en 2009, nun edificio constru\u00eddo como hospital en 1583.\nInaugurado en 2007 \u00e9 o \u00fanico museo do ferrocarril que existe en Galicia e est\u00e1 situado nas antigas instalaci\u00f3ns que albergaron no seu d\u00eda un dos dep\u00f3sitos de tracci\u00f3n vapor m\u00e1is importantes do norte de Espa\u00f1a. Nel atopamos varios coches e locomotoras hist\u00f3ricas.\nNela atopamos as vaixelas, figuras e xoias de porcelana dura producidas por Sargadelos nas s\u00faas factor\u00edas no norte de Galicia.\nInaugurado en 2016.\nFestividades.\nFestas patronais.\nCel\u00e9branse do 11 \u00f3 16 de agosto na honra \u00e1 patroa da cidade, a Virxe de Montserrat. Destacan nas festas os fogos de artificio desde o castelo, os fogos de artificio do r\u00edo (actualmente non se realizan por motivos de seguridade), os concertos no Campo da Compa\u00f1\u00eda, o domingo gaiteiro, a procesi\u00f3n e o desfile de carrozas (suspendido dende o 2000).\nRenovaci\u00f3n do Voto.\nCel\u00e9brase o martes de Pascua e consiste na renovaci\u00f3n do voto por parte do Alcalde e dos monfortinos en xeral \u00e1 patroa, a Virxe de Montserrat. Destacan a misa de renovaci\u00f3n do voto, a procesi\u00f3n, e a bendici\u00f3n dos campos.\nPatronais pequenas.\nCel\u00e9branse na honra a San Ant\u00f3n o 13 de xu\u00f1o. Destaca a procesi\u00f3n dos pans. Hai pasarr\u00faas, procesi\u00f3ns, fogos de artificio desde a Ponte Vella.\nSan Brais.\nTradici\u00f3n celebrada o 3 de febreiro. Nela os monfortinos bendicen roscas e cintas contra o mal da gorxa que se pasan polo pescozo do santo. A misa m\u00e1is multitudinaria cel\u00e9brase na igrexa parroquial conventual de San Vicente do Pino. Cel\u00e9branse tam\u00e9n misas por todas as igrexas da vila para celebrar esta festividade.\nRomar\u00eda do San Mateo.\nCel\u00e9brase na parroquia da Parte, o 21 de setembro. \u00c9 a romar\u00eda de m\u00e1is sona da Terra de Lemos, e a ela ach\u00e9ganse moitas persoas de diversa procedencia.\nTransportes.\nEstradas.\nMonforte de Lemos \u00e9 un importante n\u00f3 de comunicaci\u00f3ns. Est\u00e1 situado por estrada a 48\u00a0km de Ourense, a 66\u00a0km de Lugo, a 112\u00a0km de Ponferrada, a 118\u00a0km de Santiago de Compostela, a 144\u00a0km de Vigo e a 159\u00a0km da Coru\u00f1a.\nEntre as estradas destaca a N-120, que une o concello con Ourense cara ao suroeste e con Valdeorras e Ponferrada cara ao leste. Est\u00e1 previsto que nun futuro constr\u00faase a autov\u00eda A-76 seguindo o mesmo percorrido. Cara ao norte, a principal v\u00eda \u00e9 o corredor CG-2.2 que une a capital municipal con Sarria e Lugo, alternativa \u00e1 antiga LU-546 que pasa polo centro das localidades. Cara ao oeste, o corredor CG-2.1 e posteriormente a estrada PO-533 unen Monforte con Chantada e Lal\u00edn.\nOutras estradas secundarias son a N-120a que chega a Ferreira de Pant\u00f3n, a LU-617 que une Monforte con Escair\u00f3n, a LU-903 a Castro Caldelas, e a LU-933 que chega \u00e1 Pobra do Broll\u00f3n. \nFerrocarril.\nMonforte tam\u00e9n \u00e9 un importante n\u00f3 ferroviario, o principal do noroeste da pen\u00ednsula Ib\u00e9rica ata finais do s\u00e9culo XX. Na estaci\u00f3n de Monforte de Lemos, situada ao nord\u00e9s do centro urbano, confl\u00faen as li\u00f1as Le\u00f3n-A Coru\u00f1a e Monforte-Redondela.\nTen conexi\u00f3ns directas de longa distancia a cidades como Barcelona, Bilbao, Burgos, Donostia, Gasteiz, Le\u00f3n, Lleida, Logro\u00f1o, Madrid, Pamplona, Tarragona, Valladolid ou Zaragoza, operadas por Renfe Operadora con trens Alvia, Intercity e Trenhotel. Tam\u00e9n disp\u00f3n de servizos de media distancia \u00e1s principais cidades e vilas galegas, como A Coru\u00f1a, Lugo, Ourense ou Vigo.\nAutob\u00fas urbano.\nExiste unha li\u00f1a de autob\u00fas urbano que une Ribas Altas co cemiterio municipal pasando polos principais lugares de Monforte, como a estaci\u00f3n de tren, a estaci\u00f3n de autobuses, o concello, o ambulatorio, o hospital ou o centro urbano. Circula entre as 8 da ma\u00f1\u00e1 e as 8 da tarde. Desde febreiro de 2020 \u00e9 gratu\u00edto, xeolocalizable e accesible para pasaxeiros en cadeira de rodas.\nDeporte.\nO principal club da cidade \u00e9 o Club Lemos. Adicado \u00e1 pr\u00e1ctica do f\u00fatbol, o Club Lemos fundado en 1923 e xogou 51 tempadas en Terceira Divisi\u00f3n, sendo en 2017 o 12\u00ba equipo que m\u00e1is tempadas competiu na categor\u00eda. Os principais logros do club foron os campionatos do Campionato de Galicia e a Copa Galicia, conquistados nas tempadas 1935-36 e 1963-64. Na tempada 2016-17 o equipo competiu na Preferente Auton\u00f3mica de Galicia.\nO equipo m\u00e1is exitoso da cidade foi a Agrupaci\u00f3n Deportiva A Pinguela, que chegou a competir na m\u00e1xima categor\u00eda do voleibol espa\u00f1ol en categor\u00eda feminina, a Superliga, e que conquistou o t\u00edtulo da segunda categor\u00eda en 2009, ano no que conseguiu o subcapionato da Copa da Princesa. O equipo foi fundado en 1987 e disolveuse en 2013 pola crise econ\u00f3mica e a falta de xogadoras locais.\nA nivel individual, en atletismo destacan a atleta Saleta Fern\u00e1ndez, campioa de Espa\u00f1a de salto de altura, e o paral\u00edmpico Jairo Salgueiro, campi\u00f3n de Espa\u00f1a sub-20. En pirag\u00fcismo destaca Manuel Freire, campi\u00f3n de Espa\u00f1a en descenso de augas bravas. En taekwondo destaca \u00c1lex Losada, campi\u00f3n de Espa\u00f1a en varias ocasi\u00f3ns.\nLugares de Monforte de Lemos.\nPara unha lista completa de todos os lugares do concello de Monforte de Lemos vexa: Lugares de Monforte de Lemos.\nParroquias.\nO concello de Monforte de Lemos conta cun total de 27 parroquias, das cales 26 son rurais. A parroquia de Monforte de Lemos \u00e9 a \u00fanica parroquia urbana e concentra a maior parte da poboaci\u00f3n do municipio, div\u00eddese \u00e1 s\u00faa vez en catro parroquias:\nO seguinte cadro mostra todas as parroquias do concello:"}
{"id": "3544", "revid": "98629", "url": "https://gl.wikipedia.org/wiki?curid=3544", "title": "Comarca de Santiago", "text": "A comarca de Santiago \u00e9 unha comarca galega situada na provincia da Coru\u00f1a cuxa capital \u00e9 Santiago de Compostela. A esta comarca pertencen os concellos de Ames, Boqueix\u00f3n, Bri\u00f3n, Santiago de Compostela, Teo, Val do Dubra e Vedra.\nSituaci\u00f3n.\nNo sur da provincia da Coru\u00f1a, linda polo norte coa comarca de Ordes, polo oeste coas de Xallas, A Barcala e Noia, polo sur coas do Sar e Tabeir\u00f3s - Terra de Montes, e polo leste coas de Arz\u00faa e Deza.\nSituada no sector centro-occidental de Galicia, a comarca de Santiago presenta un relevo de formas suaves e onduladas, lixeiramente incididas polos numerosos r\u00edos que a sucan. O r\u00edo Tambre percorre o norte, establecendo o l\u00edmite coas comarcas de Ordes e A Barcala; e, tras recibir as augas do seu afluente o Dubra, o seu curso vai encaixado polas terras de Ames e Bri\u00f3n, onde \u00e9 represado no encoro Barri\u00e9 de la Maza.\nPolo sur o r\u00edo Ulla, l\u00edmite natural entre a provincia da Coru\u00f1a e a de Pontevedra, percorre un f\u00e9rtil val para encaixarse profundamente na Ponte Ulla, ao p\u00e9 do Pico Sacro. Tam\u00e9n f\u00e9rtil \u00e9 o val de Amah\u00eda, que se estende polo concello de Ames e \u00e9 percorrido polo r\u00edo Sar que, xunto co Sarela rega as terras de Santiago. Augas abaixo, xa f\u00f3ra da comarca, o Sar achega o seu caudal ao Ulla. A abundancia de cursos fluviais e o clima chuvioso durante o outono e inverno favorece unha vexetaci\u00f3n frondosa e sempre verde que caracteriza a paisaxe desta comarca.\nAcceso \u00e1 comarca.\nPola s\u00faa localizaci\u00f3n xeogr\u00e1fica a comarca conta con varias comunicaci\u00f3ns. Ademais do aeroporto internacional de Lavacolla, Santiago \u00e9 o centro dunha importante rede de v\u00edas de comunicaci\u00f3n tanto por estrada como por ferrocarril que a achegan a todas as cidades galegas e a comunican co exterior. As principais v\u00edas son:\nHistoria.\nComo en boa parte do territorio galego, a presenza de diversos castros po\u00f1en de manifesto unha temper\u00e1 ocupaci\u00f3n humana da comarca, que se remonta cando menos \u00e1 Idade de Ferro. Un bo exemplo disto constit\u00faeo o castro romanizado de Francos, no concello de Teo, as\u00ed coma outros diseminados polo Val do Dubra.\nA historia da comarca gravita en torno ao xurdimento da cidade de Santiago, na que o factor relixioso foi determinante. \u00d3 redor do ano 813 desc\u00f3brese o sepulcro do Ap\u00f3stolo Santiago e o bispo Teodomiro traslada a s\u00e9 episcopal de Iria a Compostela. Durante os s\u00e9culos XI e XII este n\u00facleo inicial consol\u00eddase e experimenta unha etapa de forte expansi\u00f3n urbana.\nA comarca.\nDeclarada Patrimonio da Humanidade pola Unesco, a riqueza hist\u00f3rica e monumental da cidade de Santiago, vinculada \u00e1s peregrinaci\u00f3ns ou rutas xacobeas dende o medievo, conv\u00e9rtena nun dos principais destinos tur\u00edsticos da Comunidade galega, especialmente nos que se celebra o Ano Santo (cando o 25 de xullo coincide en domingo).\nF\u00f3ra de Santiago, os r\u00edos que percorren a comarca orixinan paraxes naturais, como as formadas polo r\u00edo Ulla en Ponte Ledesma, no concello de Boqueix\u00f3n, onde se ergue tam\u00e9n o singular Pico Sacro. Para descubrir este concello p\u00f3dese realizar algunha das rutas de sendeirismo que percorren as s\u00faas parroquias e os m\u00e1is de 60 mu\u00ed\u00f1os dispersados polos numerosos regatos que o sucan.\nSeguindo o curso do Ulla augas abaixo dir\u00edxese ao concello de Vedra polo Paso da Cova, nas inmediaci\u00f3ns da Ponte Ulla, e contin\u00faa por Teo con interesantes paraxes como o seu paso baixo a ponte de Pontevea, obra dos s\u00e9culos XIV e XV, o Coto de Couso, lugar de pesca do salm\u00f3n ou da troita, ou a ponte colgante do Xirimbao. A fertilidade e microclima deste val favoreceu o xurdimento de casas e pazos, entre os que destaca o pazo de Santa Cruz de Ribadulla, do que se pode visitar os seus frondosos xard\u00edns, con exemplares centenarios entre os que destaca un amplo paseo de oliveiras.\n\u00c1 outra banda da comarca, o r\u00edo Sar percorre o concello de Ames pasando pola s\u00faa capital, Bertamir\u00e1ns, e o lugar de Ponte Maceira, situado ao norte, sobre o curso do r\u00edo Tambre e a Ruta de Riamonte, en torno \u00e1s ribeiras deste r\u00edo. Nas s\u00faas inmediaci\u00f3ns o concello de Bri\u00f3n, de grande tradici\u00f3n ecuestre, at\u00f3panse as ru\u00ednas das Torres de Altamira, o concorrido e venerado santuario de Santa Minia, os pazos de Armental, Armesto e Trasouteiro, ou a igrexa de Bastavales, cuxas camp\u00e1s son protagonistas duns versos de Rosal\u00eda de Castro.\nPolo norte, o r\u00edo Tambre, recibe as augas do r\u00edo Dubra, orixinando tam\u00e9n recunchos fluviais no concello de Val do Dubra, por onde se pode realizar varias rutas de sendeirismo, para continuar despois polo norte dos concellos de Ames (Praia fluvial de Tapia e Ponte Maceira) e Bri\u00f3n, onde \u00e9 represado no encoro Barri\u00e9 de la Maza.\nEntre as numerosas festas que te\u00f1en lugar na comarca, hai que resaltar de xeito especial a celebraci\u00f3n de Santiago Ap\u00f3stolo, que ten como acto principal a queima da \u201cfachada\u201d do Obradoiro feita de fogos artificiais o 24 de xullo, e ao d\u00eda seguinte a ofrenda ao Ap\u00f3stolo. De grande tradici\u00f3n e moi popular \u00e9 a celebraci\u00f3n do Entroido no concello de Teo, onde ao igual que en todo o val do Ulla ten lugar o peculiar \u201dEntroido dos Xenerais\u201d, que consiste nunha tropa montada a cabalo e presidida por xenerais, que pasean por aldeas e vilas facendo paradas ante as vivendas dos veci\u00f1os, os que lles corresponden con donativos para a festa."}
{"id": "3545", "revid": "85894", "url": "https://gl.wikipedia.org/wiki?curid=3545", "title": "Boqueix\u00f3n", "text": "Boqueix\u00f3n \u00e9 un concello da provincia da Coru\u00f1a, pertence \u00e1 comarca de Santiago.\nDemograf\u00eda.\nSegundo o padr\u00f3n municipal (INE 2014) conta con 4.342 habitantes . O seu xentilicio \u00e9 .\nXeograf\u00eda.\nO concello de Boqueix\u00f3n ten 73,2\u00a0km\u00b2, e est\u00e1 situado na vertente dereita do r\u00edo Ulla, nun sector do curso medio. Limita ao norte con Santiago de Compostela, ao leste co Pino, Touro e Vila de Cruces, ao sur con Silleda e A Estrada e ao oeste con Vedra. Forma parte do espazo morfol\u00f3xico estendido entre a Dorsal galega cara ao oc\u00e9ano Atl\u00e1ntico, coa forma dun peneplano arrasado que descende suavemente de altitude.\nTen unha topograf\u00eda suave, ag\u00e1s na zona oeste, onde ten formas m\u00e1is abruptas e empinadas. Neste sector est\u00e1 o monte Castelo (498 m), e no sur est\u00e1 o Pico Sacro (534 m). As menores altitudes est\u00e1n na zona sueste, na parroquia de Ponte Ledesma, a 60 m.\nHistoria.\nToponimia\nGonzalo Navaza sinala na s\u00faa obra sobre a orixe do top\u00f3nimo que:\nIdade Media\nConta a Historia Compostel\u00e1 escrita no s\u00e9culo XII que Xelm\u00edrez ti\u00f1a aqu\u00ed un castelo no que tivo lugar unha das avinzas entre Dona Urraca e o seu fillo Alfonso VII. En 1473 o Arcebispo Alonso de Fonseca mandou reconstru\u00edla fortaleza, que parece ser fora destru\u00edda durante a revolta dos Irmandi\u00f1os; para iso aproveit\u00e1ronse os materiais do castelo da Rocha -\u00e1s portas de Santiago- e do mosteiro de San Sebasti\u00e1n -al\u00ed mesmo no Pico Sacro- do que s\u00f3 se salvou parte da capela. A intenci\u00f3n de Alonso de Fonseca era contrarrestar o poder que desde a s\u00faa Torre de Cira al\u00e9n do Ulla, exerc\u00eda o Conde de Altamira.\nIdade Contempor\u00e1nea\nO Concello de Boqueix\u00f3n foi creado en 1836. En 1820 prop\u00faxose integrar as parroquias do actual concello no partido xudicial de Santa Mar\u00eda a Maior e Real de Sar, e \u00e1 s\u00faa vez distribu\u00eddas entre os concellos de Sar, Vilar, Santa Cruz de Rivadulla, Vedra e Touro. Por\u00e9n, a proposta foi desestimada en 1821, suprim\u00edndose o Partido e o Concello de Sar. Este \u00faltimo foi substitu\u00eddo polo de Santa Eulalia de Vigo, que agrupou a maior\u00eda das parroquias do Boqueix\u00f3n actual xunto co de Vilar. Esta organizaci\u00f3n s\u00f3 durou ata 1823. En 1836 a Deputaci\u00f3n Provincial da Coru\u00f1a propuxo a divisi\u00f3n municipal para o Partido Xudicial de Santiago, figurando o concello de Boqueix\u00f3n con quince parroquias (as catorce actuais m\u00e1is Marrozos, que se uniu en pouco tempo ao desaparecido concello de Conxo).\nPatrimonio Relixioso.\nIgrexa de San Lourenzo da Granxa. Constru\u00edda no s\u00e9culo XI. Pos\u00fae muros recebados e encalados deixando ao descuberto os perpia\u00f1os gran\u00edticos da fachada e os que enmarcan portas, xanelas e esquinas. Cuberta a d\u00faas augas con tellado de tella. No seu interior ten retablos con imaxes e unha columna-sepulcro de reliquias de fins do s. IX- principios do s. X.. Foi constru\u00edda por mandato do bispo Sisnando e pertenceu ao mosteiro de San Sebasti\u00e1n do Pico Sacro.\nCapela de San Sebasti\u00e1n. Capela de planta rectangular con tellado a d\u00faas augas que se levanta na ladeira sur do Pico Sacro e que foi reformada nos s\u00e9culos XX e XIX. Entrada porticada sobre catro columnas asentadas sobre un muro de perpia\u00f1o que soste\u00f1en un armaz\u00f3n de tellado a tres augas. Cons\u00e9rvase o altar do presbiterio pertencente a antiga construci\u00f3n do s\u00e9culo XII. Na capela maior rom\u00e1nica cons\u00e9rvanse un par de columnas que responden ao estilo mateano e que serven de apoio ao arco triunfal. A capela \u00e9 o \u00faltimo vestixio do mosteiro de San Sebasti\u00e1n que o bispo Sisnando I mandou constru\u00edr no s\u00e9culo IX, concretamente no ano 911. A situaci\u00f3n do mosteiro no cume do monte, e nun lugar moi agreste, fac\u00eda imposible o cultivo da terra polo cal o mesmo bispo fixo contru\u00edr unha granxa no primeiro lugar f\u00e9rtil preto do mosteiro, para que os monxes puideran cultivar a terra, feito que deu o nome a parroquia da Granxa. Pasado o tempo xunto a esas construci\u00f3ns f\u00edxose unha capela dedicada a San Lourenzo e que ser\u00eda despois a igrexa parroquial, situada a 500 m. en li\u00f1a recta ao leste desta capela no cumio do Pico Sacro.\nLugares de Boqueix\u00f3n.\nPara unha lista completa de todos os lugares do concello de Boqueix\u00f3n vexa: Lugares de Boqueix\u00f3n."}
{"id": "3546", "revid": "85894", "url": "https://gl.wikipedia.org/wiki?curid=3546", "title": "Bri\u00f3n", "text": "Bri\u00f3n \u00e9 un concello da provincia da Coru\u00f1a, pertencente \u00e1 comarca de Santiago.\nDemograf\u00eda.\nSegundo o padr\u00f3n municipal (INE 2014) conta con 7.519 habitantes (3.643 homes e 3.876 mulleres) . O seu xentilicio \u00e9 .\nXeograf\u00eda.\nBri\u00f3n ten unha superficie de 74,9\u00a0km\u00b2. Limita cos concellos de Ames, Negreira, Outes, Noia, Lousame, Rois e Teo. Abrangue 9 parroquias e 107 entidades de poboaci\u00f3n, sendo a s\u00faa capital Pedrouzos. O seu relevo \u00e9 ondulado, cunha altitude m\u00ednima de 30 m sobre o nivel do mar e unha m\u00e1xima de 525 m.\nHistoria.\nCons\u00e9rvanse restos da cultura megal\u00edtica, como o campo de m\u00e1moas de Ra\u00f1a Longa. Da cultura castrexa cons\u00e9rvase o sitio arqueol\u00f3xico de Santa Cec\u00eda, o castro Lupario, castros de Lami\u00f1o, Boull\u00f3n, Forx\u00e1n, Pousada, Vioxo e Ons. Logo da romanizaci\u00f3n, por estas terras pasaba a v\u00eda romana \"per loca maritima\". Os romanos tam\u00e9n constru\u00edron o \"hipocaustum\" de Cirro.\nDurante o antigo r\u00e9xime as terras de Bri\u00f3n estiveron baixo o dominio da familia dos Moscoso, que desde o castelo de Altamira dominaban boa parte do norte de Galiza. Trala batalla de Altamira, que tivo lugar en 1471 contra as tropas do arcebispo de Compostela Alonso II de Fonseca, Rui S\u00e1nchez de Moscoso deuse o t\u00edtulo de I Conde de Altamira. Con todo, a fortaleza de Altamira foi quedando deshabitada por mor do progresivo traslado da nobreza galega \u00e1 corte debido \u00e1 pol\u00edtica centralista levada a cabo polo reino de Castela desde os Reis Cat\u00f3licos, at\u00e9 o seu abandono total no s\u00e9culo XIX.\nO 28 de abril de 1979 a decisi\u00f3n tomada nun pleno do concello converteu a Bri\u00f3n no primeiro concello galego en facer as actas dos plenos en galego. Por previsi\u00f3n legal, mant\u00edvose tam\u00e9n unha traduci\u00f3n en castel\u00e1n ata mediados os anos 90 do s\u00e9culo XX.\nO concello ten seguido apoiando a lingua e cultura galega dende ent\u00f3n, sendo reco\u00f1ecido por iso cun dos premios Lois Pe\u00f1a Novo en 2016.\nPatrimonio.\nArquitectura relixiosa.\nA maior\u00eda dos templos relixiosos desta zona foron reformados na \u00e9poca barroca. A igrexa parroquial de San Xuli\u00e1n de Bastavales ten ao seu p\u00e9 unha capela da Virxe do Carme. O templo neocl\u00e1sico de Lua\u00f1a, conserva a primitiva cabeceira rom\u00e1nica e pinturas medievais. A igrexa de Ons ten un retablo p\u00e9treo presidido pola Virxe da Asunci\u00f3n.\nO santuario de Santa Minia foi constru\u00eddo no s\u00e9culo XIX para honrar os restos da m\u00e1rtir romana, tra\u00eddos desde C\u00e1diz por un devoto emigrante. A\u00ednda sen rematar, ten trazas dunha gran bas\u00edlica.\nA capela da Nosa Se\u00f1ora de Guadalupe est\u00e1 situada no Tremo, ao p\u00e9 da estrada Santiago-Noia, coa mesta arboreda do campo da feira.\nArquitectura civil.\nCons\u00e9rvanse diversos pazos e casas grandes, como o pazo de Barbeira (en Trasouteiro, que fora dos condes de Altamira e ten unha magn\u00edfica fonte barroca), o pazo de Armesto (en Sala\u00f1o Pequeno, Ons, recentemente restaurado xunto cunha capela), o pazo do Armental (nos \u00c1nxeles), o pazo do Casal (en proceso de reconstruci\u00f3n, coa capela de San Xos\u00e9 acaroada) e a casa de Pardo (en Ons, cun escudo de armas).\nArquitectura popular.\nA fonte do Tremo est\u00e1 coroada por un busto do fil\u00e1ntropo local Vicente Ramos Rodr\u00edguez, esculpido por Francisco Asorey. A fonte da igrexa de Bastavales foi pagada polos emigrantes da parroquia na Habana. En Bastavales, sobre o r\u00edo Tinto, cons\u00e9rvase unha ponte medieval.\nNo concello hai m\u00e1is de 60 cruceiros, en adros de igrexas, encrucilladas, quinteiros das aldeas e beiras de cami\u00f1os reais. Destacan dous de capela ou loreto (un en Pousada, Viceso, datado en 1637, e outro en Vioxo de Abaixo, Lua\u00f1a) ou o cruceiro de Bemil (preto da igrexa de Bastavales, coas primeiras mazarocas de millo da anada penduradas como exvoto).\nPol\u00edtica.\nXos\u00e9 Lu\u00eds Garc\u00eda exerceu como alcalde de forma ininterrompida durante corenta anos. Desde as primeiras elecci\u00f3ns municipais, en 1979, e at\u00e9 o 2007 concorreu como independente, e desde as elecci\u00f3ns municipais de 2007 at\u00e9 a s\u00faa renuncia en 2020 encabezou a lista do PSdeG.\nA actual corporaci\u00f3n municipal, despois das elecci\u00f3ns de 2019, est\u00e1 composta por 13 concelleiros: 8 do PSdeG, 3 do PPdG e 2 do BNG. O alcalde desde setembro de 2020 \u00e9 Pablo Lago Sanmart\u00edn.\nLugares de Bri\u00f3n.\nPara unha lista completa de todos os lugares do concello de Bri\u00f3n vexa: Lugares de Bri\u00f3n."}
{"id": "3549", "revid": "85894", "url": "https://gl.wikipedia.org/wiki?curid=3549", "title": "Val do Dubra", "text": "Val do Dubra \u00e9 un concello da provincia da Coru\u00f1a, pertencente \u00e1 comarca de Santiago. Limita \u00f3 sur con Santiago de Compostela e Ames, \u00f3 oeste con Santa Comba e A Ba\u00f1a, o norte con Coristanco e Tordoia e \u00f3 leste con Trazo. Sit\u00faase a 20 quil\u00f3metros da capital auton\u00f3mica coa que se comunica a trav\u00e9s da estrada CP-0701, con Carballo coa CP-1914, con Ordes coa CP-5903 e dende Ames a trav\u00e9s da estrada AC-452. O xentilicio \u00e9 dubr\u00e9s/dubresa \nRelevo.\nO monte Castelo est\u00e1 situado \u00f3 norte do municipio e cunha altitude de 569 metros, serve de li\u00f1a divisoria entre os concellos de Val do Dubra, Santa Comba, Tordoia e Coristanco. Desde el est\u00e9ndense cara ao sur d\u00faas sucesi\u00f3ns monta\u00f1osas entre as que queda o val, de xeito que para meterse neste municipio han se exceder sempre os 400 metros de altitude. En canto \u00e1 altitude s\u00e9guenlle o monte Castelo, o alto da Forca con 530 metros e os montes de Boiro con 527 metros. Cabe salientar ademais o alto do Picoto (525 metros) na parroquia de Rial, dende a que se pode observar a panor\u00e1mica de todo o val.\nToponimia.\nDubra vir\u00eda do plural \"dubra\", do c\u00e9ltico \"dubron\" (auga), ou dunha forma feminina \"dubra\", co mesmo significado. Ter\u00eda a mesma etimolox\u00eda o r\u00edo Dobra, r\u00edo situado en Asturias, concretamente nos PIcos de Europa, r\u00edo de augas procedentes do desxeo e moi fr\u00edas e tam\u00e9n, outros top\u00f3nimos franceses (Douvres, r\u00edo Douvre), ingleses (Dover), irlandeses e escoceses (Dobhar), alem\u00e1ns (Tauber, antes Dubra) ou neerlandeses (Doveren).\nDa parroquia de Bux\u00e1n en Dubra co\u00f1ecemos rexistros escritos desde a Idade Media: \"inter Busiani et Nevarium\", 1134; \"in terra Dubrie ecclesiam sancti Iacobi de Busiam\", 1152; \"Santiago de Bugian, que he en terra de Duvra,\" 1306... Bux\u00e1n \u00e9 o resultado do xenitivo \"busiani\" dun nome persoal de orixe latina Busianus. A documentaci\u00f3n medieval mostra que en Galicia houbo persoas con ese nome ata o s\u00e9culo XI.O nome escollido para o concello en 1960 ti\u00f1a longa tradici\u00f3n como nome do territorio: \"in terra Dubrie,\" 1152; \"in tota terra de Trastamar et de Duvria et in Bregantinos,\" 1237; \"Salvador Martins notario de Duvra et de Montaos\", 1306; \"terra de Duvra\", 1326; \"en Benvivre et en toda terra de Duvra,\" 1330.\nEscudo.\nA Xunta de Galicia aprobou no ano 2009 o escudo do concello de Val do Dubra, que atendendo a un informe da comisi\u00f3n her\u00e1ldica determinou a s\u00faa aprobaci\u00f3n coas seguintes caracter\u00edsticas:\n\u201cEn campo de azur, sobre ondas de prata e azur un sarc\u00f3fago de prata surmontado dun raio de luz superado dunha estrela de seis puntas da mesma cor. Ao timbre coroa real pechada\u201d.\nDemograf\u00eda.\nSegundo o padr\u00f3n municipal (INE 2015) conta con 4.033 habitantes (1.942 homes e 2.091 mulleres), mantendo a li\u00f1a descendente dos \u00faltimos anos: 4.423 en 2009, 4.481 habitantes en 2008, 4.515 en 2007 e 4.580 en 2006. O seu xentilicio \u00e9 - .\nHistoria.\nIdade Media.\nA primeira noticia que se ten desta terra \u00e9 a recollida no Cronicon Iriense e na que se di que Miro, rei dos suevos, asigna a terra chamada \"Dubriam\" \u00e1 sede Iria en Padr\u00f3n. Segundo a cr\u00f3nica que a pesar da s\u00faa tard\u00eda redacci\u00f3n fundam\u00e9ntase en fontes fiables: \"\u201cMiro tomou baixo o seu dominio a Braga e reuniu o Concilio Bracarense segundo, onde acudeu Andr\u00e9s no ano 610. e Miro puxo baixo a s\u00faa Sede Iriense as seguintes dioceses a saber: Morrazo, Saln\u00e9s, Mora\u00f1a, Caldas, Montes, Meta, Merza, Tabeirolos, Valga, Louro, Nemancos, Vimianzo, Seaia, Berganti\u00f1os, Faro, Escudeiros, Dubra, Montaos, Nendos, Pruzos, Bezoucos, Trasancos, Labacengos e Arros, e outras das que se te\u00f1en menci\u00f3ns nos c\u00e1nones \u201c [...] et Mirus cepit Bracaram et fecit concilium Bracarensem sedundum, ubi Andreas fuit, in era DCX Et Mirus sedi sue Hiriensi contulit dioceses, scilicet: Morracium,Saliniensem, Moraniam, Celenos, Montes, Metam, Merciam, Tabeyrolos, Velegiam, Hour, pistomarcos, Amaeam, Coronatum, Dormianam, Gentinas, Celticos, Barchalam, Nemarcos, Vimiantum, Selagiam, Bregantinos, Farum, Scutarios, Duuriam, Montanos, Nemitos, Prucios, Bisacos, Trasancos, Lavacencos et Airos, et alias que in canonibus resonat.[...] \u201d\" Transcripci\u00f3n e notas de Manuel-Rub\u00e9n Garc\u00eda Alvarez, Memorial Hisat\u00f3rico Espa\u00f1ol, (R.A.H.), Tomo L. Madrid. 1963. Cf. A. PENA: Un matrimonio entre a Terra (Treba) e a Deusa Nai (Mater)\u201d; in Anuario Brigantino para 1994, pp. 74-76No 1016 o soldado Arias Cesar doou \u00f3 mosteiro que os beneditinos ti\u00f1an en Compostela, a igrexa de Santiago de Bux\u00e1n. O nobre \u00eda armado e a cabalo o d\u00eda da s\u00faa voda cando por un feito fortu\u00edto matou a un monxe.\nNeste val obti\u00f1a o mosteiro de San Marti\u00f1o Pinario grandes tributos de trigo e centeo.\nSegundo o escritor Marcos Castro Vilas, autor do libro \u2018Crist\u00f3bal Col\u00f3n y el periplo de Hann\u00f3n\u2019, Cristovo Col\u00f3n ser\u00eda de orixe galega, concretamente do concello de Val do Dubra. Ser\u00eda a \"Terra Rubra\", escrita de maneira corrupta, que nomea Hernando Col\u00f3n na biograf\u00eda que redactou sobre o seu pai. Fundamenta esta hip\u00f3tese a partir do uso de palabras end\u00e9micas de Dubra nos escritos de Col\u00f3n. Seguindo a teor\u00eda deste autor, Col\u00f3n \u00e9 o pseud\u00f3nimo de Rodrigo Louz\u00e1n, que solicitou a fidalgu\u00eda para poder gobernar nos territorios conquistados. \nIdade Moderna.\nUn dos fillos m\u00e1is ilustres da actual Colombia foi Antonio Amador Jos\u00e9 Nari\u00f1o Bernardo \u00c1lvarez do Casal, que inda que naceu na actual Bogot\u00e1, est\u00e1 constatado que o seu pai Vicente Nari\u00f1o e V\u00e1zquez e o seu av\u00f3 Juan Nari\u00f1o Dom\u00ednguez eran orixinarios da comarca de Santiago de Compostela. No Arquivo Diocesano de Santiago de Compostela p\u00f3dese consultar a partida de bautismo de Mar\u00eda Antonia de Nari\u00f1o Grille nada en 1762 e de Juli\u00e1n Antonio Nari\u00f1o Grille, fillos de Francisco de Nari\u00f1o, natural do devandito lugar na parroquia de San Vicente de Niveiro en Val do Dubra, e de Mar\u00eda Josefa Grille natural de Viladabade (Tordoia, A Coru\u00f1a). Polas datas supomos que Mar\u00eda Antonia de Nari\u00f1o Grille \u00e9 curm\u00e1 segunda do precursor Antonio Nari\u00f1o e o seu pai Francisco de Nari\u00f1o \u00e9 primo de Vicente Nari\u00f1o e V\u00e1zquez, o seu pai. \nTam\u00e9n no concello de Val do Dubra \u00e9 moi com\u00fan o apelido Pombo, o clan dos Pombo \u00e9 considerado a familia m\u00e1is \"aristocr\u00e1tica\" de Colombia, neste senso Manuel de Pombo y Ante asinou a acta de independencia da Gran Colombia, o seu irm\u00e1n Ignacio de Pombo foi un destacado fil\u00e1ntropo en Cartaxena de Indias promotor do canal do Dique, o seu fillo Lino de Pombo O'Donnell foi o primeiro enxe\u00f1eiro e diplom\u00e1tico da Gran Colombia, o seu sobri\u00f1o Miguel de Pombo Pombo foi un destacado letrado autor dunha das primeiras traduci\u00f3ns \u00f3 castel\u00e1n da Constituci\u00f3n dos Estados Unidos da Am\u00e9rica e autor tam\u00e9n dunha proposta federal para a nova rep\u00fablica as\u00ed constitu\u00edda e o seu irm\u00e1n Francisco Antonio de Pombo Pombo foi un dos cinco oficiais que non abandonaron a Nari\u00f1o na campa\u00f1a do sur en Pasto. \nO couto de Boiro e a capellan\u00eda de Santo Estevo de Malvares, como xurisdici\u00f3n independente da parroquia de San Vicenzo de Rial, foi unha especie de mini-estado para a familia G\u00f3mes de Riob\u00f3o procedente das Torres do Allo en Zas e da Torre da Penela en Cabana de Berganti\u00f1os, pois residiron e ficaron na aldea de Malvares de xeito continuado polo menos durante os \u00faltimos catro s\u00e9culos. Foi Lorenzo G\u00f3mez de Riob\u00f3o e Vilardefrancos (1595-1684), fillo de Alonso G\u00f3mez de Riob\u00f3o \"O Mozo\" (1550-1600) e casado con Mar\u00eda de Luaces, o que se traslada a vivir de forma permanente a Malvares dende as Torres do Allo e foi enterrado en 1684 na parroquia de San Vicenzo de Rial \u00e1 idade de 89 anos. O seu fillo foi Jacinto G\u00f3mez de Riob\u00f3o y Luaces, nado xa en Malvares e falecido no ano 1718 tam\u00e9n en Malvares. Casado con Dominga Garc\u00eda y de Vila, no seu parte de defunci\u00f3n tam\u00e9n consta a data de morte do seu criado chamado Domingo de Nari\u00f1o que morreu o 17 de xaneiro do ano 1700 e foi enterrado no adro da igrexa de Rial. Foi fillo deste matrimonio Don Nicol\u00e1s G\u00f3mez de Riob\u00f3o y Garc\u00eda (1701-1765) que xa aparece no censo de legos do catastro de Ensenada do ano 1763 relativo \u00f3 couto de Boiro como xurisdici\u00f3n independente da parroquia de San Vicenzo de Rial en Val do Dubra e casado con dona Mar\u00eda Dorotea Romero e Varela Prego de Montaos, se\u00f1ora do pazo de Sergude en Xornes. \u00c1 familia Riob\u00f3o atrib\u00faeselle supostamente a construci\u00f3n da desaparecida capela de Santo Estevo de Malvares no ano 1607, capela xemelga e coet\u00e1nea \u00e1 capela de San Pedro do Allo. \nIdade Contempor\u00e1nea.\nO concello creouse en 1835 coa denominaci\u00f3n de Bux\u00e1n (que corresponde \u00e1 parroquia de Bux\u00e1n). En 1960 cambiou o seu nome ao actual de Val do Dubra.\nA casa do concello estaba situada en Bux\u00e1n, traslad\u00e1ndose a principios do s\u00e9culo XX \u00e1 Corredoira (Bembibre). A principios dos anos vinte estableceuse en Casal (Niveiro), pasando a Bembibre en 1924. Coa Rep\u00fablica trasladouse ao lugar da Taboada e en 1958 instalouse definitivamente na s\u00faa actual localizaci\u00f3n.\nA emigraci\u00f3n dubresa foi moi importante a comezos do s\u00e9culo XX, xa que na cidade de Bos Aires, crear\u00edase en 1924 a \"Sociedade Hijos e descendentes do Concello de Bujan\", que xa en 1929 contar\u00eda con cen socios.\nA Asociaci\u00f3n para a Recuperaci\u00f3n da Memoria Hist\u00f3rica localizou na parroquia de Paramos no ano 2016, os restos de tres homes e unha muller asasinados en marzo de 1949. Estes catro guerrilleiros formaban parte do Destacamento \u201cManolito Bello\u201d, pertencente \u00e1 IV Agrupaci\u00f3n do Ex\u00e9rcito Guerrilleiro de Galicia. Foron descubertos pola Garda Civil o 5 de marzo de 1949 na casa na que estaban refuxiados na parroquia de San Mamede de Zas (Negreira). Eran cinco os guerrilleiros ocultos no domicilio da familia Teiga, Jos\u00e9 Mar\u00eda Castelo Mosquera, Vicente Pe\u00f1a Tarrasa, Manuel Pena Camino, Manuel Ramiro Souto e Carmen Cedo Salorio. Dos 5, tan s\u00f3 Ramiro lograr\u00eda salvarse.\nAs forzas da Garda Civil rodearon a casa de Carmen Teiga Vermello, onde empezou un forte tiroteo entre os guerrilleiros al\u00ed agochados e as forzas da orde. Os guerrilleiros lograron nun primeiro momento fuxir, pero pronto tiveron a primeira baixa, xa que foi ferida de gravidade Carmen Cedo, que morrer\u00eda pouco despois. O corpo de Carmen foi enterrado no cemiterio de Aro, en Negreira, ese mesmo d\u00eda. O resto de guerrilleiros continuou coa s\u00faa fuxida, \u00e1 que se uniu Manuela Teiga, medorenta ante as posibles represalias. Posteriormente foron sorprendidos nos montes de Paramos, a menos de 20 quil\u00f3metros do punto de partida. Al\u00ed, o grupo foi cercado e comezou un tiroteo como consecuencia do cal faleceron catro dos membros do grupo, Castelo, Pena, Pena Camino e Manuela Teiga, logrando escapar Manuel Ramiro. Foron enterrados en caixas de madeira no atrio do cemiterio de Paramos o d\u00eda 7 de marzo de 1949.\nNo ano 2018, e coa m\u00fasica do Himno Guerrilleiro de fondo, os restos mortais dos guerrilleiros volveron a mans dos seus familiares, nun acto solemne e emotivo que tivo lugar en Bembibre e o que acudiron os alcaldes de Val do Dubra e Negreira.\nPatrimonio.\nPatrimonio Civil.\nDentro do patrimonio civil do concello cabe salientar:\nEconom\u00eda.\nA econom\u00eda do concello ten unha base eminentemente agr\u00edcola de pequenas explotaci\u00f3ns.\nAs primeiras manifestaci\u00f3ns industriais d\u00e9ronse no campo da electricidade mediante a concesi\u00f3n de diferentes aproveitamentos de auga para a produci\u00f3n de enerx\u00eda el\u00e9ctrica con destino \u00e1 industria e iluminaci\u00f3n do municipio. Posteriormente a actividade mineira no val ser\u00e1 especialmente significativa nos anos 40, principalmente de volframio, esta\u00f1o e outros minerais como a ilmenita. Por \u00faltimo debemos destacar as melloras que a concentraci\u00f3n parcelaria dos anos 60 conlevaria nas redes parroquiais de cami\u00f1os, con importantes investimentos con trazados de mellor calidade.\nFestas e Tradici\u00f3ns.\nCada ano dende 1984 cel\u00e9brase na vila a Festa do Emigrante, na honra a t\u00f3dolos dubreses emigrados \nParafraseolox\u00eda do Val do Dubra.\nEn canto a fraseolox\u00eda existente na vila dubresa, cabe salientar a obra \"No refraneiro galego e outros materiais de tradici\u00f3n oral pr\u00f3logo \u00e1 versi\u00f3n de 1952 (11.000 Refranes Gallegos)\", cuxo autor \u00e9 Francisco V\u00e1zquez Seco que recolleu a fraseolox\u00eda dos veci\u00f1os da vila. As\u00ed caben salientar o seguinte refraneiro:\nRefr\u00e1ns relativos a vila:\nLugares de Val do Dubra.\nPara unha lista completa de todos os lugares do concello de Val do Dubra vexa: Lugares de Val do Dubra."}
{"id": "3550", "revid": "85894", "url": "https://gl.wikipedia.org/wiki?curid=3550", "title": "Vedra", "text": "Vedra \u00e9 un concello da provincia da Coru\u00f1a, pertencente \u00e1 comarca de Santiago. Segundo o padr\u00f3n municipal (INE 2014) conta con 5.073 habitantes (2.477 homes e 2.596 mulleres) . O seu xentilicio \u00e9 \u00ab\u00bb.\nXeograf\u00eda.\nO concello de Vedra limita ao norte cos de Santiago de Compostela e Boqueix\u00f3n, ao sur e leste co da Estrada (da provincia de Pontevedra, da que o separa o r\u00edo Ulla), e ao oeste co de Teo.\nEst\u00e1 atravesada pola estrada N-525 e a autoestrada AP-53, que unen Compostela e Ourense. A N-525 cr\u00fazase coa LC-241, que une Arz\u00faa con Padr\u00f3n.\nEst\u00e1 situado no val do r\u00edo Ulla, ao que van dar os r\u00edos Pereiro, Tomonde, Buxeiros e San Cristovo. O cumio de maior altitude \u00e9 Penas Pardas, preto do Pico Sacro, de 449 m de altitude. O clima \u00e9 temperado, con influencias oce\u00e1nicas.\nHistoria.\nToponimia.\nA orixe do nome pode provir do adxectivo \"vetera\", que perdeu o seu substantivo. No nome tradicional da parroquia de Vedra, este adxectivo acompa\u00f1aba o haxi\u00f3nimo Santa Baia (santa Baia Vedra e non de Vedra), posteriormente no Catastro de Ensenada (1752), xa aparece santa Eulalia Vedra. En Madoz e noutras fontes posteriores \u00e1 creaci\u00f3n do concello de Vedra, o nome da parroquia figura como Vedra (Sta Eulalia de).\nIdade Antiga.\nHai seis castros localizados no concello: un no lugar do Castro (Illobre), outro entre as parroquias de Mer\u00edn e San Miguel de Sarand\u00f3n, outro no lugar do Castro (A Ponte Ulla), en Socastro (San Mamede de Ribadulla), en Marz\u00e1n de Arriba (Vedra), e o castro de Agronovo ou Coto do Castro, en Santa Cruz de Ribadulla.\nDo per\u00edodo da romanizaci\u00f3n cons\u00e9rvase un miliario da \u00e9poca do emperador Cal\u00edgula, atopado en 1867 na G\u00e1ndara (San Fins de Sales) e un anel gravado datado cara ao s\u00e9culo III. Por aqu\u00ed pasaba unha v\u00eda militar, e dela cons\u00e9rvase a ponte Busacos, en San Fins de Sales, de dous arcos de medio punto e outro rectangular.\nIdade Media.\nNa igrexa de San Andr\u00e9s de Trobe, est\u00e1 soterrado o bispo de Co\u00edmbra chamado Nastui, falecido o 21 novembro do ano 912 quen se refuxiou aqu\u00ed no s\u00e9culo IX, fuxindo do islam., p\u00f3dese ler unha inscrici\u00f3n na que se eloxian as virtudes do prelado ao longo do seu periplo vital e que Ferm\u00edn Bouza Brey considera:\nIdade Moderna.\nNa Idade Moderna a zona estivo vencellada \u00e1 Terra de Santiago. \u00c1 nova nobreza desa \u00e9poca pertenc\u00edan o marqu\u00e9s de Santa Cruz de Ribadulla e o conde de Ximonde, con foros nas terras. A Universidade de Compostela dispu\u00f1a de dereitos sobre certas terras para cubrir gastos do seu funcionamento, e o Hospital Vello de Santiago tivo a propiedade do casal de Argunte, en San Mamede de Ribadulla.\nNo informe sobre o estado das r\u00faas, fontes, murallas e cami\u00f1os de Santiago mandado facer en 1542 por Carlos I menci\u00f3nase o cami\u00f1o de Ourense e as pontes de Sar, a de Ponte Pedri\u00f1a e a de Busacos. En 1571 un forte temporal de neve e choivas destru\u00edu o mosteiro de San Xo\u00e1n da Cova e as pontes da Ulla e de Sarand\u00f3n. A da Ulla foi reparada en 1612, e a outra non se sabe se se chegou a reparar, pois en 1708 outra nova enchenta derrubou as pontes.\nLogo desa riada, en 1709 pux\u00e9ronse barcas para cruzar o r\u00edo, cun arrendamento da xesti\u00f3n das mesmas por per\u00edodos de 4 e 6 anos. Por elas eran transportadas as mercador\u00edas que \u00edan de Ourense e do Ribeiro cara a Santiago, A Coru\u00f1a e Ferrol. A\u00ednda que en 1737 foi concedido o permiso para reedificar as pontes, a\u00ednda en 1926 segu\u00edan activas as barcas do Ulla e de Sarand\u00f3n. A ponte da Ulla (co\u00f1ecida na actualidade como A Ponte Vella), rematouse en 1835, e a de Sarand\u00f3n, a\u00ednda en p\u00e9, constru\u00eduse entre 1924 e 1926.\nA comezos do s\u00e9culo XVII as 12 parroquias actuais pertenc\u00edan ao Arcebispado de Santiago. Co incremento da demograf\u00eda desa \u00e9poca, debido \u00e1 mellora na alimentaci\u00f3n conseguida cos produtos chegados de Am\u00e9rica, as familias nobres de Compostela comezaron a instalarse na zona, exercendo os dereitos sobre as propiedades que adquiriran masivamente desde o s\u00e9culo anterior.\nIdade Contempor\u00e1nea.\nO quinto marqu\u00e9s de Santa Cruz de Ribadulla, Juan Ignacio Armada, foi quen dirixiu o Batall\u00f3n Literario formado en xu\u00f1o de 1808 para defender a relixi\u00f3n, a patria e o rei. Para consolidar a autoridade moral do marqu\u00e9s, foi investido doutor en todas as facultades da Universidade compostel\u00e1.\nDurante as guerras Carlistas, o conde de Ximonde, Pedro de Cisneros, puxo a disposici\u00f3n da causa carlista o pazo de Ximonde, en San Miguel de Sarand\u00f3n, ademais de colaborar transportando armas para as facci\u00f3ns. No pazo de Ximonde elaborouse p\u00f3lvora, e nel o pintor Cayetano Jord\u00e1n pintou o escudo carlista, unha bandeira e outros obxectos.\nFlora.\nA rexi\u00f3n pos\u00fae este tipo de flora:\nDebido \u00e1 bonanza do clima, danse tam\u00e9n facilmente especies subtropicais e mesmo tropicais: palmeiras, orqu\u00eddeas etc. En Galicia houbo tres revoluci\u00f3ns bot\u00e1nicas ou forestais, que se deron en tres \u00e9pocas diferentes e con resultados ben distintos:\nLugares de Vedra.\nPara unha lista completa de todos os lugares do concello de Vedra vexa: Lugares de Vedra."}
{"id": "3553", "revid": "85894", "url": "https://gl.wikipedia.org/wiki?curid=3553", "title": "Arteixo", "text": "Arteixo \u00e9 un concello costeiro da comarca da Coru\u00f1a. A s\u00faa superficie \u00e9 de 95,9\u00a0km\u00b2. Segundo o IGE en 2015 ti\u00f1a 30.950 habitantes (15.471 homes e 15.479 mulleres) . O seu xentilicio \u00e9 \u00ab\u00bb.\nA s\u00faa econom\u00eda \u00e9 principalmente industrial. Conta con varios pol\u00edgonos, coa sede corporativa do grupo t\u00e9xtil Inditex e a refiner\u00eda de Repsol. En Punta Langosteira constru\u00eduse o Porto Exterior da Coru\u00f1a.\nXeograf\u00eda.\nSituaci\u00f3n.\nArteixo limita cos concellos da Coru\u00f1a, Culleredo, A Laracha e Carballo. A s\u00faa costa est\u00e1 ba\u00f1ada polo Atl\u00e1ntico.\nOrograf\u00eda.\nArteixo ten un relevo pouco uniforme: hai vales de diferente tipo con montes de diversas alturas. Nos montes de Monteagudo destaca A Estrela (297 metros), Monte Alto (285 m) e Pedra Arcela (277 m). A serra de Santa Locaia resgarda o val de Loureda polo oeste. Al\u00ed est\u00e1n o Coto da Anta (385 m), a Pedra dos Ba\u00f1adoiros (380 m) e o Coto de Santa Locaia (370 m).\nDos n\u00facleos poboaci\u00f3ns monta\u00f1osos, destaca Montica\u00f1o por ser usado noutrora como fortaleza militar. Reconverteuse na \u00e1rea recreativa de Montica\u00f1o. Outra zona de monta\u00f1a \u00e9 o couto do Monte S\u00fabico, de Loureda. \"S\u00fabico\" prov\u00e9n do derivado s\"u,\" da preposici\u00f3n latina \"sub\" 'so' ou 'ao p\u00e9 de', e mais \"bico\", de ra\u00edz celta \"picc\"-/\"becc\" 'punta de pedra' ou 'cume no monte'. O couto de S\u00fabico ten tres divisi\u00f3ns: La\u00f1as, Arteixo, e Loureda. Desde o seu este alb\u00edscase a panor\u00e1mica do atl\u00e1ntico.\nO Monte do Bernal acolle os lugares de Fonte e Marco de Bernal. Fac\u00eda o linde das parroquias de Arment\u00f3n, Lar\u00edn e La\u00f1as. Por\u00e9n, coa construci\u00f3n da autoestrada desapareceron. O top\u00f3nimo de \"Bernal\" procede do nome persoal Bernaldo, de orixe xerm\u00e1nica e que conta coa ra\u00edz \"bern\" 'oso'.\nO Monte da Xesta divide Lar\u00edn de Arment\u00f3n. Vai \u00e1 Fonte Loureira, por debaixo das Casas Novas. O top\u00f3nimo procede do lat\u00edn \"g\u0115n\u0115sta\".\nO Monte de Angra pertence \u00e1 parroquia de Barra\u00f1\u00e1n. No seu cume est\u00e1n os deslindes das parroquias de Barra\u00f1\u00e1n, Arteixo e La\u00f1as.\nHidrograf\u00eda e \u00e1reas forestais.\nEntre as paraxes naturais destacadas est\u00e1n o encoro do Rexidoiro, unha reserva ornitol\u00f3xica, e a fraga de Sisalde, onde hai un mu\u00ed\u00f1o antigo.\nO encoro de Rexidoiro at\u00f3pase no pol\u00edgono industrial de Sab\u00f3n. \u00c9 un pantano de orixe artificial que antigamente se usaba para abastecer de auga \u00e1s industrias do pol\u00edgono e da central t\u00e9rmica de Sab\u00f3n. Agora util\u00edzase como espazo para que ani\u00f1en distintas especies de aves durante a s\u00faa migraci\u00f3n, xa que \u00e9 para elas un sitio tranquilidade para a cr\u00eda e con alimentos. No encoro obs\u00e9rvanse varias especies de aves acu\u00e1ticas e terrestres.\nA Fraga de Sisalde est\u00e1 situada na parroquia de San Xi\u00e1n de Barra\u00f1\u00e1n. \u00c9 un bosque t\u00edpico galego con carballos, casti\u00f1eiros, ameneiros e salgueiros \u00e1 beira do r\u00edo Sisalde que desemboca no areal de Barra\u00f1\u00e1n.\nLitoral.\nAlg\u00fans espazos, como o de Sorrizo, son aproveitados para a pesca local ou para embarcaci\u00f3ns tradicionais. As principais praias son a de Barra\u00f1\u00e1n e a praia de Alba, en Sab\u00f3n. \u00c9 unha costa con facilidades de avistar aves de costa ou migratorias e cet\u00e1ceos.\nCabos.\nOs cabos e puntas da costa de Arteixo son:\nPraias.\nO litoral do concello conta coas praias de:\nTodas as praias de Arteixo est\u00e1n unidas pola senda peonil de 6,6\u00a0km do LIC Costa da Morte, que discorre desde Sab\u00f3n ao Reiro. Conta co distintivo \u00abSenda Azul\u00bb que outorga a Asociaci\u00f3n de Educaci\u00f3n ambiental e do consumidor (ADEAC-FEE).\nDemograf\u00eda.\nNo 2015, Arteixo contou cunha poboaci\u00f3n de 30.950 habitantes, 1.402 de orixe estranxeira. A idade media situouse nos 42 anos. No 2014 a poboaci\u00f3n mostrou un saldo vexetativo positivo: foi de 90 persoas, ao haber 195 mortes e 285 nacementos. O n\u00famero de afiliados \u00e1 seguridade social foi de 13.000. A industria empregou 3.527 persoas, a construci\u00f3n 1.133, a agricultura e a pesca 177 e os servizos 9.291. Nese ano houbo 2976 persoas sen emprego. O n\u00famero de alumnos no sistema non universitario foi de 3.710 .\nHistoria.\nO campamento costeiro do Reiro, Cham\u00edn, ten pegadas dunha comunidade mesol\u00edtica (10.000 - 5.000 a. C.). Neste sitio arqueol\u00f3xico atop\u00e1ronse materiais de industria l\u00edtica, como cuarzo e cristal de rocha, ao aire libre. Tam\u00e9n se atoparon restos de cervos, xabar\u00edns ou raspas de peixes. T\u00e9\u00f1ense documentados petr\u00f3glifos como o de Borroa.\nEn 1981 foron catalogados no concello os seguintes castros:\nLu\u00eds Monteagudo atopou indicios de prospecci\u00f3ns mineiras anteriores e da \u00e9poca e romana. En Ror\u00eds (Arment\u00f3n) atopou seis machados dos chamados de tope.\nExisten indicios de que unha v\u00eda romana. O cami\u00f1o medieval que pasa por Lendo (A Laracha), era o principal cami\u00f1o m\u00e1is antigo que \u00eda dende A Coru\u00f1a ata Berganti\u00f1os. Desde esta parroquia o cami\u00f1o penetraba no concello de Arteixo polo monte da Estrela, onde quedan os restos dunha capela.\nA menci\u00f3n documental m\u00e1is antiga ao top\u00f3nimo de Arteixo d\u00e1se nun documento do tombo do mosteiro de Celanova, datado o 26 de setembro do ano 942: \"in Faro, ex dato tie mee domne Gunterodis, Artasio\".\nLucas \u00c1lvarez recolle no seu libro \"San Paio de Antealtares, Soandres e Toques, tres conventos medievais galegos\" un documento do 25 de marzo do 1182 onde Urraca Gonz\u00e1lez, con licenza do seu home Froil\u00e1n Ram\u00edrez e do seu irm\u00e1n o conde G\u00f3mez, concerta co convento de Alteares para a cesi\u00f3n de por vida do convento de Cambre e outras igrexas: \u201c\"Et mosteiro trado mosteiro de Moralibus cum suo cauto et hereditatibus et seruitialibus et familia, sicut eam ganauimus ego er unir meus\"\u201d.\nExiste unha importante representaci\u00f3n do rom\u00e1nico a trav\u00e9s de igrexas como as de Santaia de Cham\u00edn ou Santa Mari\u00f1a de La\u00f1as. A arte rom\u00e1nica tam\u00e9n se percibe no estilo da ponte dos Brozos, situada na parroquia de Santia\ngo de Arteixo. Atravesa o r\u00edo Bola\u00f1os e tr\u00e1tase dunha obra de dous arcos con contrafortes no medio deles e un lixeiro peralte, con ramplas de acceso e calzada orixinal. Cons\u00e9rvase en bo estado e pertencer\u00eda \u00e1 V\u00eda XX.\nNo s\u00e9culo XVIII constr\u00faese o balneario, hoxe rehabilitado, no que o Xeneral Porlier, asinar\u00e1 en setembro de 1815, o levantamento constitucional polo que ser\u00e1 publicamente executado poucos d\u00edas m\u00e1is tarde, no Campo da Le\u00f1a da Coru\u00f1a.\nNo concello de Arteixo naceron ou viviron persoeiros como Manuel Murgu\u00eda, Dora V\u00e1zquez, Arsenio Iglesias, Andr\u00e9s Rojo del Ca\u00f1izal e Manuel Mar\u00eda Puga Parga, \"Picadillo\".\nEconom\u00eda.\nA econom\u00eda de Arteixo estivo marcada pola creaci\u00f3n do pol\u00edgono de Sab\u00f3n. Actualmente te\u00f1en nel a s\u00faa sede empresas como Bonilla a la Vista, Leyma, Teais, o grupo Inditex, \"La Voz de Galicia\", a f\u00e1brica de FerroAtl\u00e1ntica ou a Central T\u00e9rmica de Sab\u00f3n. Foi oficialmente inaugurado o 14 de agosto de 1965 despois de que Franco autorizase \u00e1 Deputaci\u00f3n Provincial a expropiar os terreos para o asentamento industrial. O proceso de expropiaci\u00f3n comezou o 25 de xaneiro de 1966 e expropiou 1500 leiras r\u00fasticas e 150 vivendas.\nOs outros dous pol\u00edgonos industriais situados no concello son o Pol\u00edgono industrial de Mor\u00e1s e o Porto Exterior de Punta Langosteira. A Refiner\u00eda da Coru\u00f1a \u00e9 outra empresa importante situada entre Arteixo e A Coru\u00f1a.\nO concello pola s\u00faa extensi\u00f3n e orograf\u00eda ten unha importante base forestal e do agro, plantaci\u00f3ns de eucaliptos e pi\u00f1eiros nas zonas monta\u00f1osas e un n\u00famero importante de explotaci\u00f3ns agrarias por todo o concello. Outro sector importante son as explotaci\u00f3ns mineiras como canteiras a ceo aberto.\nXeograf\u00eda.\nO litoral de Arteixo conta cunha ducia de cabos e praias. A zona costeira do concello conta con paseos mar\u00edtimos, zonas peon\u00eds, parques e carr\u00eds bicicleta.\nNo centro de Arteixo existe un paseo fluvial \u00e1 beira do r\u00edo Bola\u00f1os. Est\u00e9ndese dende a parroquia de Loureda ata a Ponte do Va, o pol\u00edgono industrial de Sab\u00f3n e o mu\u00ed\u00f1o do Ra\u00f1al. Ten zonas axardinadas nas d\u00faas marxes do r\u00edo Bola\u00f1os e zonas de descanso.\nNo concello de Arteixo tam\u00e9n se poden atopar miradoiros:\nExisten tam\u00e9n as seguintes \u00e1reas recreativas:\nDeporte.\nArteixo ten un equipo de f\u00fatbol, o Atl\u00e9tico Arteixo, o cal chegou a militar unha tempada en Segunda divisi\u00f3n B. Actualmente enc\u00f3ntrase en Terceira Federaci\u00f3n. Xoga como local no Campo Municipal Ponte dos Brozos.\nTam\u00e9n ten un dos mellores circuitos e con m\u00e1is tradici\u00f3n de autocross, o Autocross Arteixo.\nLugares de Arteixo.\nPara unha lista completa de todos os lugares do concello de Arteixo vexa: Lugares de Arteixo."}
{"id": "3554", "revid": "85894", "url": "https://gl.wikipedia.org/wiki?curid=3554", "title": "Arz\u00faa", "text": "Arz\u00faa \u00e9 un concello da provincia da Coru\u00f1a, pertencente \u00e1 comarca de Arz\u00faa. Segundo o IGE en 2018 ti\u00f1a 6053 habitantes. O seu xentilicio \u00e9 \u00ab\u00bb.\nXeograf\u00eda.\nLimita cos concellos de Boimorto, Melide, Santiso, Vila de Cruces (provincia de Pontevedra), Touro, O Pino e Frades.\nCultura.\nToponimia.\nArz\u00faa foi confundida coa cidade de \"Araduca, \"poboada por galaicos br\u00e1caros e situada preto do actual Porto, citada por Tolomeo na s\u00faa Xeograf\u00eda do s\u00e9culo II despois da era actual. Segundo Manuel C. D\u00edaz y D\u00edaz o top\u00f3nimo ter\u00eda orixe latina: \"argia\", -mato-. En galego arxe, \u00e9 palabra moi com\u00fan na zona de Arz\u00faa, Boimorto, Touro e Santiso, de certa profusi\u00f3n no noroeste peninsular do s\u00e9culo VII. A orixe do actual nome de Arz\u00faa estar\u00eda en \"argiola\", zona m\u00e1is ou menos extensa dominada por toxos, xestas, silveiras e carrasco. A forma m\u00e1is antiga do nome de Arz\u00faa ser\u00eda \"Ar\u00e7\u00faa,(Arx\u00faa en galego actual)\" co tempo castelanizar\u00edase polo actual Arz\u00faa. Segundo Fern\u00e1ndez L\u00f3pez, Arz\u00faa vir\u00eda de \"A-Re-Sua\" ou \"aream sudam\" (\"espazo soleado\"), \"Ara-s\u00faa\". Asentamento romano agr\u00edcola, leira en renda ou propiedade ben orientada ao sol que medrar\u00eda vinculada ao Cami\u00f1o Primitivo ou \u00e1 V\u00eda XIX.\nEtnograf\u00eda.\n\u00c9 tradici\u00f3n que as camp\u00e1s da igrexa de Santa Mar\u00eda de Rendal, parroquia de Arz\u00faa, pos\u00faen poderes curativos e son capaces de curar a dor de moas se os que a sufr\u00edan tanx\u00edan as camp\u00e1s collendo cos dentes o cabo do badalo o S\u00e1bado de Gloria. Tam\u00e9n son curativas as augas da fonte de San Lourenso de Brandeso, noutrora moi nomeadas, estando indicadas para enfermidades da pel e \u00falceras cr\u00f3nicas .\nFestas e celebraci\u00f3ns.\nA feira de Arz\u00faa cel\u00e9brase os d\u00edas 8 e 22. Existen outras concentraci\u00f3ns feirais con asistencia p\u00fablica importante, como a festa do queixo, de sona nacional, e que se realiza anualmente o primeiro domingo de marzo. As outras feiras que organiza o concello son:\nA parte de feiras, no concello existen outras datas sinaladas que levan parella unha conmemoraci\u00f3n, tal \u00e9 o caso do D\u00eda das Letras Galegas, o D\u00eda da Galiza m\u00e1rtir ou o D\u00eda do Libro. En diferentes parroquias de Arz\u00faa existen outras festas a destacar, como son:\nOutras celebraci\u00f3ns son as tradicionais festas e romar\u00edas que se reparten durante todo o ano por t\u00f3dolos currunchos das terras arzu\u00e1s:\nGastronom\u00eda.\nArz\u00faa pos\u00fae unha denominaci\u00f3n de orixe dos seus queixos Arz\u00faa-Ulloa, un dos m\u00e1is representativos de Galicia. Todos os anos, o primeiro domingo de marzo faise a festa do queixo.\nLugares de Arz\u00faa.\nPara unha lista completa de todos os lugares do concello de Arz\u00faa vexa: Lugares de Arz\u00faa."}
{"id": "3555", "revid": "85894", "url": "https://gl.wikipedia.org/wiki?curid=3555", "title": "A Ba\u00f1a", "text": "A Ba\u00f1a \u00e9 un concello da provincia da Coru\u00f1a, pertencente \u00e1 comarca da Barcala. Segundo o IGE en 2014 ti\u00f1a 3754 habitantes . No ano 1980 a poboaci\u00f3n chegou a ser de 8775 persoas. O seu xentilicio \u00e9 , ou .\nXeograf\u00eda.\nO concello, de 98,2\u00a0km\u00b2, limita cos concellos de Ames, Negreira, Val do Dubra e Santa Comba. Est\u00e1 situado a uns 25\u00a0km ao oeste de Santiago de Compostela. Est\u00e1 situado no val de Barcala, que o separa do concello de Negreira.\nOrograf\u00eda e hidrograf\u00eda.\nO seu relevo est\u00e1 caracterizado pola s\u00faa irregularidade, contrastando os vales con pequenos montes de escasa altitude. Na Ba\u00f1a non existen grandes elevaci\u00f3ns de terreo, non chegando a superarse os 550 metros. O punto m\u00e1is alto do concello \u00e9 o cumio de Santa Mari\u00f1a, con 522 metros de altura sobre o nivel do mar.\nO concello est\u00e1 enmarcado en tres vales: o formado polo Barcala, que lle d\u00e1 nome \u00e1 comarca, e que discorre pola zona m\u00e1is occidental do concello at\u00e9 desembocar en Negreira no r\u00edo Tambre. O val central \u00e9 o que crean o r\u00edo Ba\u00f1a, o rego de Fa\u00edlde e o r\u00edo Albari\u00f1a, que xorde da uni\u00f3n de ambos na parroquia da Ba\u00f1a, e que desemboca no propio Barcala en Covas. E no leste do concello est\u00e1 o r\u00edo Portalaxe, que nace e morre sen deixar o concello, desembocando no r\u00edo Tambre na parroquia de Fiop\u00e1ns. Ao norte est\u00e1 o r\u00edo Abu\u00edn, que nalg\u00fans treitos marca o l\u00edmite municipal con Santa Comba.\nClima.\nO concello ten un clima oce\u00e1nico, morno e h\u00famido, cuns 2000\u00a0mm anuais de precipitaci\u00f3ns. As temperaturas son moderadas, con 7,2\u00a0\u00b0C de media en xaneiro, e 17,9\u00a0\u00b0C en xullo.\nDemograf\u00eda.\nEvoluci\u00f3n da poboaci\u00f3n da Ba\u00f1a dende 1900:\nHistoria.\nCons\u00e9rvanse vestixios arqueol\u00f3xicos megal\u00edticos como as m\u00e1moas de Ferreiros, e poboados castrexos como os da Ba\u00f1a e o de La\u00f1as. A toponimia dos lugares deixa ver que foi unha zona intensamente romanizada. A presenza de n\u00facleos como Suevos ou Francos constata asemade o asentamento de pobos b\u00e1rbaros.\nA menci\u00f3n m\u00e1is antiga \u00e9 nun documento de 1153, contido no tumbo do mosteiro de Toxos Outos: \"hereditatem que habetis in terra de Avania\".\nNa Idade Media o concello foi berce dos Trast\u00e1mara e dominio dos se\u00f1ores de Altamira. Personalidades como o bispo Xelm\u00edrez ou a ra\u00ed\u00f1a Urraca deixaron constancia da s\u00faa importancia. Nos templos relixiosos hai mostras da arte rom\u00e1nica e g\u00f3tica.\nXa no s\u00e9culo XIX pasouse a \u00e9pocas de decadencia econ\u00f3mica e pol\u00edtica debido \u00e1s guerras da Independencia e Carlista, \u00e1s desamortizaci\u00f3ns de bens eclesi\u00e1sticos e das confrar\u00edas, e \u00e1 suba de impostos.\nCultura.\nToponimia.\nO top\u00f3nimo \"Avania\" aparece documentado xa en 1153 no Tombo de Toxos Outos, e no tombo B da catedral de Santiago de Compostela (1209), onde se menciona: \"...San Iurgio in Transtamarem. cum tota terra sua quam maiorem ab antiquo habuit, videlicet cum Carnota, Entines, Jalles, Barcala, Auania et de Celtigos, quantum magis antiquitus habuit...\".\nXa na Idade Media moitos top\u00f3nimos que comezaban con A- ou O- comezaron a reinterpretarse polos falantes como nomes de lugar formados por un artigo e un substantivo. Estas reinterpretaci\u00f3ns tam\u00e9n se deron noutros top\u00f3nimos galegos, como Ogrobe, ou Agolada, xa dende a Idade Media. \u00c9 frecuente que, na literatura popular, se lle atrib\u00faa ao influxo do castel\u00e1n esta reinterpretaci\u00f3n.\nEconom\u00eda.\nO concello da Ba\u00f1a \u00e9 eminentemente rural, a\u00ednda que as actividades agr\u00edcolas non son as que ocupan a maior\u00eda da poboaci\u00f3n. No ano 2001 o sector servizos ocupaba 686 persoas, a agricultura 454, a construci\u00f3n 368, a industria 244 e a pesca 9.\nNo ano 2003 hab\u00eda no concello un total de 412 explotaci\u00f3ns de gando vac\u00fan cun total de 7.045 animais e estaban rexistradas un total 49 empresas e 14 comercios.\nLugares da Ba\u00f1a.\nPara unha lista completa de t\u00f3dolos lugares do concello da Ba\u00f1a vexa: Lugares da Ba\u00f1a."}
{"id": "3556", "revid": "85894", "url": "https://gl.wikipedia.org/wiki?curid=3556", "title": "Bergondo", "text": " \nBergondo \u00e9 un concello da provincia da Coru\u00f1a, pertence \u00e1 comarca da Coru\u00f1a. Limita cos concellos de Sada, Paderne, Abegondo, Cambre e Betanzos. Segundo o IGE en 2014 ti\u00f1a 6702 habitantes O seu xentilicio \u00e9 .\nXeograf\u00eda.\nDemograf\u00eda.\nEvoluci\u00f3n da poboaci\u00f3n de Bergondo dende 1900:\nCultura.\nToponimia.\nA orixe e o significado do nome de Bergondo son controvertidos. A\u00ednda que alg\u00fans autores cren que pode derivar dun nome persoal de orixe xerm\u00e1nica, outros incl\u00faeno entre os top\u00f3nimos prerromanos compostos cun segundo elemento -gondo (coma Abegondo, Beigondo, Mabegondo...). Fai referencia ao rei Brigo ou a unha elevaci\u00f3n monta\u00f1osa: \"berg\". O top\u00f3nimo de Lubre, un dos lugares do concello, puidera ser o bosque sagrado dos celtas.\nO primeiro documento no que se cita o top\u00f3nimo Bergondo est\u00e1 datado en 1138 como 'Burgundium'. O abade Recendus de Burgundio confirma a doaz\u00f3n feita polo Conde de Traba \u00e1 s\u00faa filla Urraca. Urraca no seu testamento de 1193 deixa o mosteiro chamado Bergondo.\nPatrimonio.\nPatrimonio arqueol\u00f3xico.\nExisten numerosos castros no concello:\nPatrimonio arquitect\u00f3nico.\nA Igrexa de San Salvador de Bergondo de estilo rom\u00e1nico, que foi constru\u00edda na segunda metade do s\u00e9culo XII, pertenc\u00eda ao mosteiro bieito de San Salvador de Bergondo. Sobre a s\u00faa proporcionada planta basilical desenv\u00f3lvense tres naves e tres \u00e1bsidas semicirculares. Despois dun incendio que provocou o afundimento da cuberta, fix\u00e9ronse as reformas na segunda metade do s\u00e9culo XIV. Na fachada principal destacan os dous robustos contrafortes e as arquivoltas, apoiadas en dous pares de columnas, que enmarcan un t\u00edmpano decorado con arcos de medio punto.\nEconom\u00eda.\nO concello ten unha importante base econ\u00f3mica como periferia da cidade da Coru\u00f1a por estar preto de Betanzos e o cami\u00f1o de Santiago, e por ser lugar de paso da estrada N-VI e da autov\u00eda A-6. As s\u00faas boas comunicaci\u00f3ns fan do pol\u00edgono de Bergondo o n\u00facleo econ\u00f3mico do concello. Dende o s\u00e9culo XVII coa ligaz\u00f3n coa cidade de Betanzos por concesi\u00f3n de cidadan\u00eda \u00e9 un concello con sona de bos xoieiros. En Bergondo est\u00e1n algunhas das m\u00e1is importantes f\u00e1bricas de xoias de Galicia como Balcarsa, Uni\u00f3n Joyera ou Annique. Bergondo \u00e9 co\u00f1ecido como a xoia das Mari\u00f1as.\nLugares de Bergondo.\nPara unha lista completa de todos os lugares do concello de Bergondo vexa: Lugares de Bergondo."}
{"id": "3557", "revid": "85894", "url": "https://gl.wikipedia.org/wiki?curid=3557", "title": "Boimorto", "text": " \nBoimorto \u00e9 un concello da provincia da Coru\u00f1a pertencente \u00e1 comarca de Arz\u00faa. Segundo o IGE en 2018 ti\u00f1a 2022 habitantes. O seu xentilicio \u00e9 .\nXeograf\u00eda.\nLocalizaci\u00f3n.\nO termo municipal de Boimorto, que abarca unha superficie de 82,34\u00a0km\u00b2, est\u00e1 situado no sueste da provincia da Coru\u00f1a. Limita ao norte con Vilasantar, ao sur con Arz\u00faa e Melide, ao leste con Sobrado dos Monxes e ao oeste con Frades e Mes\u00eda. O seu territorio est\u00e1 representado nas follas MTN50 (escala 1:50\u00a0000) 0071 e 0096 do Mapa Topogr\u00e1fico Nacional.\nEst\u00e1 situado nunha zona de altitude media, cun relevo ondulado, sen chegar a constitu\u00edr verdadeiras serras nin picos moi altos. O cumio de maior altitude \u00e9 o coto das Amieiras (773\u00a0m), nos montes do Bocelo. Pola outra banda, no val do r\u00edo Tambre, facendo fronteira con Frades, apenas se superan os 300\u00a0m.\nEsta zona \u00e9 propicia para a agricultura e a gander\u00eda, a base da econom\u00eda local. Os terreos de Boimorto son moi produtivos, m\u00e1is do 67\u00a0% dos terreos son propicios para os cultivos e a cr\u00eda de animais, especialmente na parte oeste e central do concello, cara \u00e1 conca do r\u00edo Tambre. Outros r\u00edos de menor importancia da parte sur pertencen \u00e1 conca do r\u00edo Ulla.\nSegundo o INE o municipio est\u00e1 formado por 108 entidades de poboaci\u00f3n distribu\u00eddas en 13 parroquias.\nClima.\nO concello de Boimorto at\u00f3pase dentro do dominio oce\u00e1nico h\u00famido, a\u00ednda que nos seus r\u00e9ximes t\u00e9rmicos presenta trazos t\u00edpicos do interior. A influencia do mar vese alterada polo relevo, particularmente pola superficie de aplanamento na que se circunscribe o municipio, tirando polo alto dos 400\u00a0m de altitude. As temperaturas pos\u00faen leves matices continentais, sobre todo nos valores invernais (6,7\u00a0\u00b0C en xaneiro), sendo as medias estivais relativamente baixas (xullo 18,1\u00a0\u00b0C).\nA temperatura media anual (12\u00a0\u00b0C) descende uns dous graos respecto \u00e1 da costa, e a oscilaci\u00f3n t\u00e9rmica sit\u00faase en 11\u00a0\u00b0C. O risco de xeadas nocturnas \u00e9 moi frecuente ata ben entrada a primavera.\nAs precipitaci\u00f3ns son elevadas grazas \u00e1 favorable exposici\u00f3n tanto ao vento do noroeste e norte como aos fluxos do sueste e oeste. O ritmo anual das choivas \u00e9 sinxelo, cun m\u00e1ximo en inverno (36\u00a0% das precipitaci\u00f3ns) e un ver\u00e1n seco (11\u00a0%), as estaci\u00f3ns intermedias presentan unha pluviosidade similar (24% en primavera e 23\u00a0% en outono). \u00c9 moi frecuente o ceo cuberto e as xornadas con precipitaci\u00f3ns.\nDemograf\u00eda.\nO concello de Boimorto conta cunha poboaci\u00f3n de 2022 habitantes.\u200b A poboaci\u00f3n sufriu un descenso progresivo nas \u00faltimas d\u00e9cadas, increment\u00e1ndose o envellecemento da poboaci\u00f3n do municipio.\nHistoria.\nDa \u00e9poca castrexa cons\u00e9rvanse dous castros do s\u00e9culo I, o castro de Dorme\u00e1 e o castro das Corredoiras. Coa romanizaci\u00f3n, constru\u00eduse pola zona unha v\u00eda secundaria da V\u00eda XIX que un\u00eda Braga con Astorga. En 1989 atopouse no lugar de Vilanova un miliario do s\u00e9culo III. O mon\u00f3lito incl\u00fae unha inscrici\u00f3n, traducida por Isidoro Mill\u00e1n Gonz\u00e1lez-Pardo e Lu\u00eds Monteagudo do seguinte xeito:\nDurante a Idade Media Boimorto pertenc\u00eda \u00e1 xurisdici\u00f3n do mosteiro de Sobrado dos Monxes. Documentos do ano 569 citan a parroquia de Dorme\u00e1 no transcurso dunha adxudicaci\u00f3n \u00e1 diocese de Iria. Posteriormente, Dona Urraca doou a parroquia ao cabido compostel\u00e1n.\nA v\u00eda romana converteuse nunha das variantes da v\u00eda do Norte do cami\u00f1o de Santiago, pasando polas parroquias dos \u00c1nxeles, Boimil, Boimorto, Sendelle, Brates e Mercur\u00edn.\nDurante o Antigo R\u00e9xime as parroquias de Boimorto pertenc\u00edan \u00e1 provincia de Santiago, \u00e1s xurisdici\u00f3ns de Arz\u00faa e Mes\u00eda baixo o se\u00f1or\u00edo do arcebispado de Santiago. Tralas disposici\u00f3ns da Constituci\u00f3n de C\u00e1diz as terras de Boimorto pasaron a pertencer \u00f3s concellos de Arz\u00faa e Mes\u00eda, \u00e1 s\u00faa vez pertencentes a provincia de Santiago. Trala instauraci\u00f3n definitiva da administraci\u00f3n municipal en 1835 estableceuse o actual concello de Boimorto, nos terreos e parroquias actuais, adscrito ao partido xudicial de Arz\u00faa e \u00e1 nova provincia da Coru\u00f1a.\nCultura.\nToponimia.\nO top\u00f3nimo Boimorto non \u00e9 transparente, e non se refire ao mam\u00edfero b\u00f3vido.\nEste top\u00f3nimo poder\u00eda ter a s\u00faa orixe na palabra \"bado\", que nomear\u00eda un paso non usado hoxe en d\u00eda. Outra posibilidade \u00e9 a de que \"Boi\" faga referencia a penas, xa que aparece en varios top\u00f3nimos con ese sentido, e \"morto\" te\u00f1a un significado semellante e indique un lugar con abundantes pedras.\nSegundo Fernando Cabeza Quiles, posiblemente proceda da voz celta \"mor\", referida a un lugar pedregoso.\nCotarelo Valledor recolleu a seguinte etimolox\u00eda popular e fant\u00e1stica sobre a orixe do top\u00f3nimo:\nPosteriormente, Xos\u00e9 Mar\u00eda \u00c1lvarez Bl\u00e1zquez desenvolveu m\u00e1is esta lenda:\nPatrimonio.\nArquitectura relixiosa.\nO concello de Boimorto conta con 12 igrexas e con 5 capelas. As m\u00e1is destacadas son:\nArquitectura popular.\nNo municipio destacan numerosas obras de arquitectura popular. Entre elas p\u00f3dense destacar as seguintes:\nEtnograf\u00eda.\nFestas e celebraci\u00f3ns.\nAs festas son todas relixiosas, ag\u00e1s o entroido, que obedece a unha tradici\u00f3n pag\u00e1, que cada ano o concello celebra co tradicional desfile de disfraces, e o ser\u00e1n da Conrobla, unha festa de canto e baile tradicional que se celebra t\u00f3dolos anos.\nOutras festividades destacadas son as do ap\u00f3stolo Santiago (25 de xullo) e as do Rosario (primeira fin de semana de setembro).\nO primeiro s\u00e1bado de cada mes cel\u00e9brase a feira, podendo atoparse nela tanto excedentes agrarios, como roupa, calzado ou apeiros de labranza.\nFestival da Luz.\nO Festival da Luz \u00e9 o evento m\u00e1is co\u00f1ecido do municipio. Creado por Luz Casal, este festival trouxo artistas como Manolo Garc\u00eda, Los Secretos, Rosendo, Kiko Veneno, Hombres G, Tri\u00e1ngulo de Amor Bizarro, Heredeiros da Crus, Love of Lesbian, Seguridad Social, Conchita, Agoraphobia, Siniestro Total, Jarabe de Palo, Fito &amp; Fitipaldis...\nO nome do festival \u00e9 na honra a s\u00faa creadora, Luz Casal.\nCantares de Reis.\nConcurso de m\u00fasica tradicional de reis, no que participan cuadrillas inscritas interpretando un \"cantar de reis\". Val\u00f3rase que sexa un canto tradicional, enxebre e a autenticidade da peza; ademais da afinaci\u00f3n e a dificultade.\nAgrupaci\u00f3n Folcl\u00f3rica Santiagui\u00f1os.\nCreado en 1987, a \"Agrupaci\u00f3n Folcl\u00f3rica Santiagui\u00f1os\" son un grupo de m\u00fasica tradicional da zona. Te\u00f1en certa relevancia a nivel auton\u00f3mico e incluso participaron en programas como \"Luar\".\nEn 2019, a asociaci\u00f3n contaba con m\u00e1is de 40 alumnos nas clases de baile, canto, gaita e percusi\u00f3n, ademais de organizar eventos relacionados coa cultura do pobo.\nS\u00edmbolos.\nO escudo de Boimorto foi dese\u00f1ado polo gabinete de Vicente de Cadenas y Vicent, Cronista Real de Armas, tendo en conta tanto a historia de Boimorto como os escudos dos concellos veci\u00f1os.\nEst\u00e1 dividido en d\u00faas partes horizontais: a superior fai referencia \u00e1 cultura castrexa e a romanizaci\u00f3n, co debuxo dun castro nun monte \u00e1 esquerda, e o miliario romano \u00e1 dereita. A parte inferior fai referencia ao cami\u00f1o de Santiago, cunhas cunchas e unha cruz de Santiago, sobre d\u00faas ondas, referentes aos r\u00edos Tambre e Iso.\nEconom\u00eda.\nSectores produtivos.\nSector primario.\nO sector primario est\u00e1 representado pola gander\u00eda, principalmente bovina de orientaci\u00f3n l\u00e1ctea; a\u00ednda que a porcentaxe de vacas de carne \u00e9 superior \u00e1 media comarcal situ\u00e1ndose no 33%. Se nos fixamos na cantidade de bovinos, segundo os datos do IGE, a cantidade mant\u00edvose bastante estable sobre as 7000 cabezas dende o ano 2000. No caso das vacas de muxido, as cifras sufriron un descenso pronunciado entre 2002 e 2005, pero dende ese ano, mant\u00e9\u00f1ense estables en algo m\u00e1is de 2500 cabezas. Agora ben, como a cantidade de explotaci\u00f3ns variou dende 375 no 2002 ata 233 no 2017, aumentando a raz\u00f3n de bovinos por explotaci\u00f3n de 19 bovinos/explotaci\u00f3n no 2002, a 30 bovinos/explotaci\u00f3n no 2017.\u200b\nCon respecto \u00e1 superficie empregada polas explotaci\u00f3ns agr\u00edcolas, cabe dicir que esta pasou de 5610\u00a0ha en 1989, a 6387\u00a0ha en 1999 e a 4653\u00a0ha no 2009.\u200b \u00c9 dicir, houbo un aumento da superficie empregada entre o 1989 e o 1999, pero unha reduci\u00f3n inda maior entre os 10 anos anteriores ao 2009. Esta reduci\u00f3n da superficie ten, probablemente, relaci\u00f3n coa cantidade de explotaci\u00f3ns. Ademais, a cantidade de terra en propiedade reduciuse en m\u00e1is de 500\u00a0ha entre 1999 e 2009, pasando de 3082\u00a0ha a 2570\u00a0ha.\u200b\nNo concello de Boimorto, ao contrario de moitos dos concellos dos arredores, a maior\u00eda das parroquias sufriron o proceso de concentraci\u00f3n parcelaria. Esta foi finalizada en 1991 en Andavao (785\u00a0ha), 1993 nos \u00c1nxeles (446\u00a0ha), 1997 en Arceo (774\u00a0ha), 1984 en Brates-Mercur\u00edn (949\u00a0ha), 1991 en Buazo (339\u00a0ha), 1969 en Cardeiro (715\u00a0ha), 2010 en Dorme\u00e1 (1017\u00a0ha) e 1985 en Sendelle (950\u00a0ha).\u200b Quedan polo tanto sen realizar as concentraci\u00f3ns parcelarias das parroquias de Corneda e de Rodieiros.\nSobre a superficie destinada a aproveitamentos forestais, tras un aumento de m\u00e1is do 100% entre o 1989 e o 1999, esta reduciuse nun terzo antes do 2009\u200b. En 2019, hai 964\u00a0ha de \u00abespecies arb\u00f3reas e forestais\u00bb.\u200b A maior\u00eda da superficie forestal do municipio est\u00e1 plantada de eucalipto, a\u00ednda que resaltan algunhas plantaci\u00f3ns de carballos, casti\u00f1eiros, cerdeiras e nogueiras.\u200b\nO municipio disp\u00f3n dun dos sete coutos de pesca do r\u00edo Tambre, o couto de Ponte Castro, no que se pode pescar troita. Conta cunha lonxitude de 8,5 quil\u00f3metros. O l\u00edmite superior f\u00edxase en Pasos de Mezonzo (l\u00edmite Vilasantar-Boimorto) e o inferior na Ponte As Vegas (l\u00edmite Mes\u00eda-Vilasantar).\u200b\nTam\u00e9n ten dous cotos de caza: Tecor do Barro e Tecor Monte Rebell\u00f3n\u200b.\nSector secundario.\nO sector secundario, industria e construci\u00f3n, \u00e9 o \u00faltimo en importancia por n\u00famero de ocupados. Centra a s\u00faa actividade en pequenos talleres, carpinter\u00edas e na construci\u00f3n. Presenta unha estrutura empresarial de traballadores aut\u00f3nomos ou empresas de dous ou tres traballadores.\nSector terciario.\nO sector servizos de Boimorto ten un car\u00e1cter moi tradicional, xa que est\u00e1 baseado case exclusivamente no pequeno comercio familiar. A capital municipal, G\u00e1ndara, ofrece a maior parte dos servizos. O turismo rural est\u00e1 comenzando a desenvolverse, tendo hoxe en d\u00eda tres casas de turismo.\nRenda per c\u00e1pita.\nSegundo datos da Axencia Estatal de Administraci\u00f3n Tributaria, Boimorto, cunha renda bruta media de 14\u00a0902\u00a0\u20ac, situouse como o 2586\u00ba municipio con maior renda a nivel nacional, e 244\u00ba a nivel auton\u00f3mico\u200b. Isto coloca o municipio como 4\u00ba con menos renda dispo\u00f1ible da provincia da Coru\u00f1a, s\u00f3 por diante de Toques, Sobrado e Monfero.\u200b\nDende que a Axencia Tributaria publica informaci\u00f3n estat\u00edstica sobre a renda dispo\u00f1ible, Boimorto experimentou un lixeiro incremento nesta, pasando de 13\u00a0664\u00a0\u20ac no 2013\u200b a 14\u00a0902\u00a0\u20ac no 2016.\u200b Isto sup\u00f3n un aumento dun 9,06 % na renda bruta media.\nInfraestruturas.\nPolo territorio do concello pasan d\u00faas estradas auton\u00f3micas: a AC-840, que comunica Betanzos con Melide, a AC-234, que parte das Corredoiras (no propio municipio) e finaliza en Arz\u00faa, e a AC-934, que partindo das Corredoiras pasa por Sobrado e remata en Friol, cambiando a s\u00faa denominaci\u00f3n por LU-934. A primeira das v\u00edas \u00e9 principalmente empregada para chegar a Curtis, Melide ou A Coru\u00f1a. A segunda destas v\u00edas, \u00e9 \u00fatil para ir a Arz\u00faa e Santiago de Compostela (a trav\u00e9s da autoestrada A-54).\u200b A terceira permite chegar a Sobrado, Teixeiro e Friol\u200b.\nCabe tam\u00e9n mencionar as 6 estradas provinciais que pasan polo municipio: CP-0602 (Boimorto-Sendelle-Trapa), DP-0603 (estrada Boimorto-Orxal), DP-1001 (As Corredoiras-Mella), DP-1002 (Boimorto-Vilad\u00f3nega), DP-1003 (Boimil-O Gandar\u00f3n) e DP-1004 (Boimorto-Lanz\u00e1)\u200b.\nAdemais, as estradas provinciais conducen \u00e1s estradas N-547 (Santiago de Compostela-Lugo) e N-634 (Santiago de Compostela-Oviedo), que pasan polos concellos veci\u00f1os de Arz\u00faa, Frades e Mes\u00eda respectivamente.\nDeporte.\nEquipos e eventos deportivos.\nRally Terra da Auga.\nBoimorto \u00e9, xunto a Arz\u00faa, O Pino, Boqueix\u00f3n e Touro, un dos municipios onde se celebra o Rally Terra da Auga. Este rally \u00e9 a proba que o Campionato de Espa\u00f1a de Rallys de Terra (CERT) celebra en Galicia.\u200b\nC.F. Boimorto.\nCreado en 1977 polo ent\u00f3n alcalde, Manuel Regueiro Correa,\u200b \u00e9 o equipo de f\u00fatbol m\u00e1is importante do municipio. En 2019 xoga en Preferente Galicia-Grupo Norte.\u200b\nServizos p\u00fablicos.\nCPI Armando Cotarelo Valledor.\nO CPI (Centro P\u00fablico Integrado) Armando Cotarelo Valledor \u00e9 un centro p\u00fablico, xestionado pola Xunta de Galicia, que ofrece educaci\u00f3n infantil, educaci\u00f3n primaria, e E.S.O., onde asisten ademais dos alumnos do concello, os de Sobrado dos Monxes e Vilasantar.\nPunto de Atenci\u00f3n \u00e1 Infancia.\nO proxecto de crear unha garder\u00eda comezou no 2007. En 2019, a\u00ednda en funcionamento, acolle nenos deste e de varios municipios. \nResidencias para a terceira idade.\nO municipio disp\u00f3n dunha residencia municipal, e dunha residencia privada.\nTam\u00e9n disp\u00f3n dun centro de d\u00eda, no que se organizan diversas actividades destinadas \u00e1 terceira idade.\nA residencia privada, chamada Residencia Nosa Se\u00f1ora da Magdalena, est\u00e1 situada no lugar de Arent\u00eda, na parroquia de Andavao. Creada en 1995, \u00e9 unha residencia de tipo mixto, \u00e9 dicir, conta cunha residencia para persoas maiores, e outra para persoas con trastornos de diversa \u00edndole. Conta con 50 prazas para persoas maiores.\nPol\u00edtica e goberno.\nAdministraci\u00f3n municipal.\nNa s\u00faa terceira lexislatura como alcalde do municipio, Jos\u00e9 Ignacio Portos V\u00e1zquez renunciou \u00e1 alcald\u00eda por problemas persoais. Debido a isto, Ana Ledo Fern\u00e1ndez converteuse en alcaldesa de Boimorto o 26 de maio de 2014. \nNa lexislatura 2015-2019, Gonzalo Concheiro Coello, cabeza de lista da candidatura do PP, presentou unha moci\u00f3n de censura que ga\u00f1ou grazas ao tr\u00e1nsfuga Jos\u00e9 Balado Casal\u200b, terceiro pola lista do PSOE. A mencionada moci\u00f3n de censura derrocou o ata ese momento alcalde polo BNG, Xos\u00e9 Luis Rivas Cruz.\nAdministraci\u00f3n xudicial.\nBoimorto pertence ao partido xudicial n\u00ba 8 da provincia da Coru\u00f1a, con sede en Arz\u00faa.\u200b A demarcaci\u00f3n comprende os municipios xa citados xunto a Melide, O Pino, Santiso, Toques e Touro.\u200b Este partido xudicial conta cun xulgado de primeira instancia\u200b.\nAo non dispo\u00f1er do xulgado de primeira instancia no seu termo municipal, e tal como indica no artigo 99 da \"Lei Org\u00e1nica 6/1985, de 1 de xullo, do Poder Xudicial\", o municipio disp\u00f3n dun xulgado de paz.\u200b\nCami\u00f1o de Santiago.\nNa Idade Media, vinculado ao mosteiro de Sobrado dos Monxes, por Boimorto pasaba o Cami\u00f1o do Norte que segundo alg\u00fans autores \u00e9 a ruta xacobea m\u00e1is antiga e en tempos m\u00e1is concorrida que o Cami\u00f1o Franc\u00e9s. O Cami\u00f1o do Norte chega ao concello polo lugar das Corredoiras, na parroquia dos \u00c1nxeles. De a\u00ed, o cami\u00f1o pasa polas parroquias de Boimil e de Boimorto, onde os peregrinos te\u00f1en a opci\u00f3n de continuar cara ao Pedrouzo, no municipio do Pino, ou cami\u00f1ar en direcci\u00f3n a Arz\u00faa. A primeira das opci\u00f3ns l\u00e9vaos pola CP-0603, pasa a trav\u00e9s das parroquias de Brates e Mercur\u00edn, e desemboca no lugar da Mota, no concello de Arz\u00faa. A segunda opci\u00f3n conduce os peregrinos pola CP-0602, que pasa pola parroquia de Sendelle, e desemboca na parroquia da Mella, tam\u00e9n no concello de Arz\u00faa.\nPor esta v\u00eda do Cami\u00f1o de Santiago pasaron 19\u00a0040 peregrinos en 2018, o que corresponde cun 5,82% do total de peregrinos que chegaron a Santiago de Compostela\u200b. A partir das estat\u00edsticas elaboradas pola Oficina do Peregrino, e sen ter en conta os anos santos (2004 e 2010 na serie hist\u00f3rica mostrada na figura), p\u00f3dese estimar que a cantidade de peregrinos que pasa polo municipio se incrementa en algo m\u00e1is de 900 cada ano. Na seguinte gr\u00e1fica p\u00f3dese observar a evoluci\u00f3n do n\u00famero de peregrinos que pasan polo Cami\u00f1o do Norte dende 2004.\n&lt;graph&gt;{\n \"version\": 2,\n \"width\": 400,\n \"height\": 200,\n \"data\": [\n \"name\": \"table\",\n \"values\": [\n \"x\": 2004,\n \"y\": 7117\n {\n \"x\": 2005,\n \"y\": 3843\n {\n \"x\": 2006,\n \"y\": 5378\n {\n \"x\": 2007,\n \"y\": 5871\n {\n \"x\": 2008,\n \"y\": 7035\n {\n \"x\": 2009,\n \"y\": 9183\n {\n \"x\": 2010,\n \"y\": 17954\n {\n \"x\": 2011,\n \"y\": 11729\n {\n \"x\": 2012,\n \"y\": 12919\n {\n \"x\": 2013,\n \"y\": 13393\n {\n \"x\": 2014,\n \"y\": 15089\n {\n \"x\": 2015,\n \"y\": 15828\n {\n \"x\": 2016,\n \"y\": 17289\n {\n \"x\": 2017,\n \"y\": 17836\n {\n \"x\": 2018,\n \"y\": 19040\n ]\n ],\n \"scales\": [\n \"name\": \"x\",\n \"type\": \"linear\",\n \"range\": \"width\",\n \"zero\": false,\n \"domain\": {\n \"data\": \"table\",\n \"field\": \"x\"\n },\n \"name\": \"y\",\n \"type\": \"linear\",\n \"range\": \"height\",\n \"nice\": true,\n \"domain\": {\n \"data\": \"table\",\n \"field\": \"y\"\n \"axes\": [\n \"type\": \"x\",\n \"scale\": \"x\"\n {\n \"type\": \"y\",\n \"scale\": \"y\"\n ],\n \"marks\": [\n \"type\": \"line\",\n \"from\": {\n \"data\": \"table\"\n \"properties\": {\n \"enter\": {\n \"x\": {\n \"scale\": \"x\",\n \"field\": \"x\"\n \"y\": {\n \"scale\": \"y\",\n \"field\": \"y\"\n \"y2\": {\n \"scale\": \"y\",\n \"value\": 0\n \"interpolate\": {\n \"value\": \"monotone\"\n \"stroke\": {\n \"value\": \"steelblue\"\n \"strokeWidth\": {\n \"value\": 3\n}&lt;/graph&gt;"}
{"id": "3558", "revid": "85894", "url": "https://gl.wikipedia.org/wiki?curid=3558", "title": "Betanzos", "text": "Betanzos \u00e9 un concello e cidade da provincia da Coru\u00f1a, que pertence \u00e1 comarca de Betanzos. Segundo o IGE no ano 2017 ti\u00f1a 12.941 habitantes .\nBetanzos foi unha vila creada polo rei Afonso IX, tras aceptar en 1219 o traspaso da poboaci\u00f3n de Betanzos \"O Vello\" ao lugar de Castro de Untia. Betanzos viviu o seu auxe no baixo medievo, medrando polo comercio da pesca, o vi\u00f1o e dos fornos, e nela instaur\u00e1ronse fidalgu\u00edas e gremios importantes. Foi declarada cidade do Reino de Galicia polo rei Henrique IV en 1465. Betanzos foi capital de provincia entre os s\u00e9culos XVI e XVIII. As casas de Fonte de Unta, as s\u00faas murallas e portas, as s\u00faas igrexas como as de San Francisco e Azougue, a Torre de Lanz\u00f3s ou a Torre do reloxo na igrexa de Santiago fan que sexa a referencia galega do g\u00f3tico e unha cidade declarada conxunto hist\u00f3rico-art\u00edstico.\nOutro patrimonio de interese de Betanzos son as s\u00faas igrexas rom\u00e1nicas de Brab\u00edo, Pontellas ou Tiobre; os edificios neocl\u00e1sicos de San Antonio de Padua, o Arquivo do Reino de Galicia ou o pazo de Piadela; e conxuntos modernistas como a Casa N\u00fa\u00f1ez, a escola de Garc\u00eda Naveira ou o Parque do Pasatempo.\nA s\u00faa r\u00eda, coa s\u00faa marisma, e os r\u00edos Mendo e Mandeo, que pasan por Betanzos e bordean a cidade, son parte da zona especial de conservaci\u00f3n (ZEC) Betanzos - Mandeo. A ribeira de Piadela e a s\u00faa parte do encoro forman parte do ZEC Encoro de Abegondo - Cecebre. Destacan destes espazos a s\u00faa diversidade de ribeira, e da marisma no caso do Betanzos-Mandeo. Betanzos forma parte da reserva da biosfera das Mari\u00f1as Coru\u00f1esas e Terras do Mandeo.\nO seu xentilicio \u00e9 , ou popularmente .\nXeograf\u00eda.\nSituaci\u00f3n.\nO concello de Betanzos ocupa unha extensi\u00f3n de 24,19\u00a0km\u00b2, polo que \u00e9 un dos m\u00e1is pequenos da provincia. Conta con 7 parroquias. O concello encabeza a Comarca de Betanzos e est\u00e1 situado no seu norte, onde comeza a r\u00eda de Betanzos. A ambos os lados da r\u00eda, polo norte, ten os concellos de Bergondo (direcci\u00f3n noroeste) e Paderne, (direcci\u00f3n nord\u00e9s). Despois, Betanzos linda polo leste con Coir\u00f3s, ao sueste e sur con Oza-Cesuras e polo sur e oeste con Abegondo.\nComunicaci\u00f3ns.\nA N-VI atravesa Betanzos vindo de Lugo cara \u00e1 Coru\u00f1a. Esta estrada nacional desv\u00edase como Avenida de Castela xa en Coir\u00f3s e chega ata Betanzos. A mesma N-VI ten unha sa\u00edda en San Pedro das Vi\u00f1as que a conecta con Betanzos polo oeste. Igualmente, ao centro de Betanzos chegan a AC-542, vindo do Mes\u00f3n do Vento, e a AC-840, vindo de Melide. Ademais, a A-641 conecta Betanzos con Ferrol. A Avenida da Coru\u00f1a conecta o centro de Betanzos coa N-VI ao seu paso xa por San Pedro das Vi\u00f1as. Outras estradas secundarias que atravesan Betanzos son a A-161, que sae desde San Pedro das Vi\u00f1as cara a Bergondo, e a DP-0105, que pasa por Montellos vindo desde Limi\u00f1\u00f3n cara a Corti\u00f1\u00e1n.\nA autov\u00eda do Noroeste A-6, percorre o concello de leste a oeste conectando Lugo coa Coru\u00f1a. Esta autov\u00eda enlaza coa AP-9 en Piadela, arredor do encoro de Cecebre.\nOrograf\u00eda.\nBetanzos at\u00f3pase no final dunha zona de depresi\u00f3n fluvial, onde comeza a abrirse a r\u00eda hom\u00f3nima, case ao nivel do mar. A vila de Betanzos lev\u00e1ntase nun outeiro entre os r\u00edos Mendo e Mandeo, antes da s\u00faa confluencia, entre os 22 e 35 metros de altitude. A pendente das abas dos montes arredor destes r\u00edos acent\u00faase canto m\u00e1is se achegan \u00e1 vila. Con todo, a m\u00e1xima altitude no concello non supera os 160 metros. En Tiobre, Requi\u00e1n ou Brab\u00edo ac\u00e1danse os puntos m\u00e1is altos, que est\u00e1n entre os 140 e 160 m. En Piadela, en direcci\u00f3n ao encoro, descende tam\u00e9n a pendente ata chegar aos 40 metros.\nHidrograf\u00eda.\nEst\u00e1 atravesado polos r\u00edos Mandeo, Mendo e Mero. No propio centro de Betanzos x\u00fantanse estes dous r\u00edos Mandeo e Mendo para formar a cabeceira da r\u00eda de Betanzos. Un rego, o de Cara\u00f1as, descende de Tiobre ata o Mandeo, xa preto da confluencia deste co Mendo.\nO r\u00edo Mero fai de linde de Betanzos, en Piadela, con Abegondo. Ese r\u00edo chega \u00e1 cabeceira do encoro en termos municipais, que ten unha parte da cabeceira leste do encoro.\nXeolox\u00eda.\nBetanzos at\u00f3pase na serie de Ordes, no complexo paraaut\u00f3ctono da zona de Galicia-Tr\u00e1s-os-Montes. A \u00e1rea que abrangue est\u00e1 formada por grauvacas e metapelitas formadas entre o Neoproterozoico e o Paleozoico. Nalgunha pequena \u00e1rea de Requi\u00e1n e Brab\u00edo aparecen grafoneis. En pequenas \u00e1reas que seguen un patr\u00f3n de norte a sur desde Tiobre, a Betanzos e Brab\u00edo, aparecen anfibolitas.\nA zona de esteiro da r\u00eda de Betanzos que se atopa dentro do concello \u00e9 unha marisma formada sobre dun recheo do Holoceno nas cuncas fluviais dos r\u00edos Mendo e Mandeo.\nDemograf\u00eda.\nA poboaci\u00f3n de Betanzos no 2017 era de 12.941 habitantes, das cales 6.805 eran mulleres e 6.136 homes. O concello ten unha alta densidade de poboaci\u00f3n (420,71 hab./km\u00b2) debido ao seu pequeno tama\u00f1o. O 78,7% da poboaci\u00f3n at\u00f3pase en Betanzos, que \u00e9 o n\u00facleo urbano do concello. Despois de Betanzos, as maiores poboaci\u00f3ns son as de Piadela e Requi\u00e1n\nEvoluci\u00f3n demogr\u00e1fica.\nEntre 1900 e 1920 experimentou un leve descenso de poboaci\u00f3n, rexistr\u00e1ndose nos anos vinte o seu m\u00ednimo (8.709 habitantes). Entre 1920 e 1950 tivo lugar a fase de maior crecemento, a\u00ednda que dende esta \u00faltima d\u00e9cada ata 1970 se produciu un novo retroceso demogr\u00e1fico.\nDesde o 1970 xurdiu unha recuperaci\u00f3n de efectivos motivada por unha nova reorientaci\u00f3n das actividades agrarias e un incremento das funci\u00f3ns urbanas. Entre 1991 a 2009 o incremento da poboaci\u00f3n foi dun 14,67%. O saldo vexetativo era xa practicamente cero no per\u00edodo 1979-1983, con taxas de natalidade e mortalidade ao redor de 10 por mil. Nas \u00faltimas d\u00faas d\u00e9cadas a mortalidade ascendeu e a poboaci\u00f3n diminu\u00edu lixeiramente. Nos \u00faltimos anos a taxa de natalidade diminu\u00edu, mentres que a de mortalidade aumentou. Contra 2011 a primeira era dun 9,9 por mil e a segunda elev\u00e1base a un 11,4 por mil. A proporci\u00f3n de mozos menores de 16 anos representaba en 2013 un 13,25%, a de entre 16 e 64 anos un 64,22% e a de 65 anos en diante un 22,53%. As\u00ed mesmo, exist\u00edan 91 homes por cada 100 mulleres.\nHistoria.\nDo calcol\u00edtico ao imperio romano.\nExisten indicios de asentamentos castrexos en Betanzos. A ocupaci\u00f3n desta aparece documentada coa chegada do Imperio Romano. Nesta \u00e9poca o n\u00facleo principal de poboaci\u00f3n que recib\u00eda o nome da cidade (Betanzos o Vello) empraz\u00e1base en San Marti\u00f1o de Tiobre, cuxa igrexa matriz consagrou o arcebispo Diego Xelm\u00edrez.\nDo medievo \u00e1 idade moderna.\nEn 1219 o rei Afonso IX aprobou o traslado da xente que resid\u00eda no lugar de Tiobre, o \"Betanzos O Vello\" ao lugar do castro de Untia. Como relatou o rei na orde de creaci\u00f3n da vila, f\u00edxoo por petici\u00f3n popular: \"ad instantiam et pettitionem habitatorum\". Esa petici\u00f3n vir\u00eda polas frontes de incursi\u00f3n de normandos ao mando de Horrich ou do propio rei Olaf en 1015. A nova cidade levantouse arredor da nova cidade desde a actual praza de Galicia ata a mosteiro de San Francisco. Nese per\u00edodo o Castro de Untia era do Mosteiro de Sobrado e os residentes t\u00ed\u00f1anlle que facer unha paga da cuarta parte do producido ou pescado na vila, e dar en propiedade a metade das capelas constru\u00eddas. En 1232 chegou Fernando III o Santo, vido de Sobrado, e asentouse na vila de Betanzos.\nEn 1295 Betanzos asinou en Valladolid con outras vilas e cidades (como Lugo, Le\u00f3n, Zamora, Astorga, Ribadesella, Oviedo, Salamanca ou Viveiro) un acordo de irmandade para negar tributos forzados e apoiarse mutuamente. Nese acordo non participaron cidades como Tui, Compostela ou A Coru\u00f1a. De feito, nese s\u00e9culo as disputas polos portos e a descarga de mercador\u00eda como sal ou vi\u00f1o foi motivo de confrontaci\u00f3n coa cidade da Coru\u00f1a, chegando a ser mediado polo rei Afonso X. Ese rei prohibir\u00eda a s\u00faa descarga no porto de Betanzos. Nese s\u00e9culo e o seguinte, Betanzos vivir\u00eda enfrontamentos coa armada portuguesa e inglesa, polos seus ataques.\nEn 1465 o rei Henrique IV deulle a Betanzos o t\u00edtulo de \"cidade\", en gratitude dos servizos prestados a el, e en 1467 os permisos dunha feira franca anual dun mes de duraci\u00f3n. Faino pola posici\u00f3n da vila \"no levantamento e irmandade de fixestes coas outras cidades, vilas e lugares e fortalezas do meu Reino de Galicia, do que fostes causa e principio dor servizo meu\".\nNeses s\u00e9culos XIV e XV Betanzos viviu o seu maior esplendor, coa creaci\u00f3n de gremios e confrar\u00edas e o aumento das fidalgu\u00edas. Nese per\u00edodo no que aumentou, tam\u00e9n en extensi\u00f3n, estivo baixo o amparo da dinast\u00eda dos Trast\u00e1mara. No s\u00e9culo XIV \u00e9 cando se constr\u00faen os principais conventos e igrexas grazas ao mecenado de Fern\u00e1n P\u00e9rez de Andrade \"O Boo\" ou se reconstr\u00faen as igrexas de Santa Mar\u00eda e Santiago. As\u00ed mesmo, nese per\u00edodo chegou a ter tres hospitais de peregrinos, como o do Esp\u00edrito Santo, o de San Bartolomeu ou o hospital de San L\u00e1zaro para leprosos.\nO cami\u00f1o de Santiago.\nUn texto de Ordo\u00f1o II de 911, falando do mosteiro de San Salvador de Cis, relata como paso do cami\u00f1o compostel\u00e1 polo castro Xanrozo, en Requi\u00e1n, despois de pasar pola ponte de Beldo\u00f1a. Afonso V tam\u00e9n o cita en 1020 ao demarcar un coto do mosteiro de San Estevo de Piadela, nas beiras do r\u00edo Mero e Limi\u00f1\u00f3n. Outras documentaci\u00f3ns de 1160 e 1168 describen como o cami\u00f1o baixaba cara a ponte das Cascas, a beira do que primeiro foi o mosteiro de San Paio de Xeronzo e logo o de Santa Mar\u00eda das Donas, para logo pasar pola Porta da Vila.\nGuerra Irmandi\u00f1a.\nBetanzos xogou un papel central na Gran Guerra Irmandi\u00f1a. L\u00edderes da Irmandade como Afonso de Lanz\u00f3s ou Joan Branco foron naturais da cidade. Precisamente, en 1465 Henrique IV concedeu \u00e1 poboaci\u00f3n o t\u00edtulo de cidade, e en 1467 permitiulle a celebraci\u00f3n dunha feira franca anual grazas \u00e1 mediaci\u00f3n de Joan Branco. Grazas a este capit\u00e1n irmandi\u00f1o a cidade de Betanzos recuperou o seu voto nas Cortes.\nAnos m\u00e1is tarde, na reorganizaci\u00f3n territorial dos seus reinos, os Reis Cat\u00f3licos dividiron a antiga provincia de Betanzos en d\u00faas, creando a da Coru\u00f1a e mantendo a Betanzos como capital de provincia, na que foi a \u00e9poca de maior esplendor da cidade. Ata alg\u00fan ano entre 1533 ou 1552 ambas as d\u00faas cidades compart\u00edan corrixidor e eran da mesma provincia.\nIncendios de 1569 e 1616.\nA cidade de Betanzos sufriu o ver\u00e1n de 1569 e o 18 de setembro de 1616 dous importantes incendios. Nese \u00faltimo incendio arderon 262 edificios, entre os cales estaban varios pazos, o hospital de San Cristovo, o convento de San Francisco e a igrexa de Santa Mar\u00eda do Azougue. Diferentes sectores da cidade mobiliz\u00e1ronse para obter as concesi\u00f3ns das reconstruci\u00f3ns e refacela.\nEses dous incendios afectaron ao importante sector de fornos, que foron arredor de dez, e que abastec\u00edan \u00e1s case duascentas panadar\u00edas da cidade. A produci\u00f3n dos fornos foi desde o s\u00e9culo XIII ata o s\u00e9culo XVII de importancia na cidade, xa que abastec\u00eda, entre outros, ao ex\u00e9rcito e a armada na Coru\u00f1a.\nIdade moderna e contempor\u00e1nea.\nEn 1734 cre\u00e1ronse rexementos de milicias provinciais e a Betanzos asign\u00f3uselle unha, que durou ata o 1841. O 10 de xaneiro de 1809 entraron en Betanzos as tropas inglesas de cara a Coru\u00f1a a embarcar no porto. A noite anterior ao seu paso por Betanzos evacuouse a xente da cidade e desfixeron as pontes das Cascas e a Nova para evitar a incursi\u00f3n do ex\u00e9rcito.\nO 16 de xullo de 1812, coa aprobaci\u00f3n da nova constituci\u00f3n espa\u00f1ola, constitu\u00eduse o \"Concello de Betanzos\". Entrou en funci\u00f3ns o d\u00eda 3 de decembro dese ano. En 1833 mudouse a divisi\u00f3n de Galicia en provincias. Javier de Burgos fixo efectiva en 1834 unha nova divisi\u00f3n administrativa, extingu\u00edndoa e integrando a antiga provincia de Betanzos na da Coru\u00f1a.\nO inicio da \u00e9poca industrial en Betanzos comezou coa instalaci\u00f3n de f\u00e1bricas de curtido de coiro a finais do s\u00e9culo XVIII. Con ese material elabor\u00e1banse calzados ou distribu\u00edase desde portos como o da Coru\u00f1a cara as Am\u00e9ricas. O decaemento da cidade posterior a este per\u00edodo ver\u00edase revitalizado, entre outros, coa chegada do ferrocarril a principios do s\u00e9culo XX . Nesa li\u00f1a cabe resaltar o legado dos legado dos irm\u00e1ns Garc\u00eda Naveira na cidade entre os s\u00e9culos XIX-XX. Trala s\u00faa volta de migraci\u00f3n na Arxentina fomentaron as construci\u00f3ns da casa do pobo, as escolas de San Francisco e o Asilo de Garc\u00eda Naveira, o sanatorio de San Miguel, o lavadoiro das Cascas e mesmo o parque do Pasatempo.\nDesde 1970 o casco antigo de Betanzos est\u00e1 declarado Conxunto Hist\u00f3rico-Art\u00edstico.\nIrm\u00e1ns Garc\u00eda Naveira.\nDous irm\u00e1ns labradores, Juan e Jes\u00fas, nados na Ribeira de Betanzos en 1849 e 1853, convert\u00e9ronse en empresarios na Arxentina, despois de migrar para al\u00ed en 1870. Adic\u00e1ronse na emigraci\u00f3n a banca e a conselleiros de diferentes empresas. Tralo seu retorno a Betanzos en 1893, os dous irm\u00e1ns Garc\u00eda Naveira involucr\u00e1ronse en paliar a pobreza e a darlle servizos \u00e1 cidade. Chegaron a crear unha fundaci\u00f3n para iso en 1908. Fomentaron a creaci\u00f3n de escolas, como a \"Xes\u00fas Garc\u00eda Naveira\", asilos e refuxios para discapacitados, como o asilo \"Garc\u00eda Irm\u00e1ns\", melloraron sanatorios, como o de San Miguel e mesmo crearon sindicatos. Entre as obras que financiaron destacan o lavadoiro p\u00fablico das Cascas e o Parque do Pasatempo.\nA praza co seu nome e a estatua dos Irm\u00e1ns Garc\u00eda Naveira no centro de Betanzos conmemoran o seu legado na cidade.\nIrmandades da Fala.\nO berce das Irmandades da Fala, que estivo na Coru\u00f1a, tivo a persoeiros nados en Betanzos, como Xil Casares, involucrados nel. En 1917 as irmandades foron ampliando os seus lugares e crearon un grupo betanceiro liderado por Vales Villamar\u00edn. As\u00ed, nun preg\u00f3n que fixeron no seu ano de constituci\u00f3n local poxaron polo galeguismo e pola loita no seu discurso de presentaci\u00f3n. Anteriormente, cabe destacar que no Palco da M\u00fasica Manuel Lugr\u00eds Freire pronunciara en 1907 o primeiro discurso p\u00fablico integramente en lingua galega. O novo grupo betanceiro participou noutros movementos comarcais e nos xogos florais de 1918, nas festas do San Roque, onde se alzan na defensa da lingua. Desde ese momento bateron en disputas en diversos actos, como coros ou actividades literarias. As irmandades betanceiras reorganiz\u00e1ronse e combateron pola identidade perante o Concello, e sobreviviron ata 1921. A comunidade local foise desligando ou batendo en conflito coas posici\u00f3ns das irmandades nas s\u00faas xuntanzas, como a do 1922 en Monforte, inda que seguiu o seu paso e rematar\u00eda afirm\u00e1ndose como \"Irmandade Nazonalista Galega\" ese ano. Desde o 1922 editaron a revista \"Rexurdimento\" e perduraron ata 1930, con esa pausa de sete anos por mor da ditadura entre medias.\nCultura.\nToponimia.\nO top\u00f3nimo \"Betanzos\" aparece para o actual lugar de Betanzos \"O Vello\", en Tiobre. Coa creaci\u00f3n da vila en 1219 ese top\u00f3nimo empregouse como substituto do nome do \"Castro de Untia\", o castro onde se constru\u00edu a nova vila. \"Betanzos\" xorde do nome do pobo ou do lugar de residencia dos \"Betantios\" ou \"Betancios\". Ese xentilicio ou etn\u00f3nimo (o nome dun pobo ou etnia) \u00e9 de orixe celta e far\u00eda referencia \u00e1 figura dun deus ou dun persoeiro chamado \"Beto\" ou \"Bito\". A ra\u00edz dese nome do pobo estar\u00eda no termo celta \"*bitu\", que significa \"mundo\". e ter\u00eda aparecido antes do s\u00e9culo III. Antes xa se tivera proposto a orixe no termo celta \"briga\", inda que tam\u00e9n o romano \"habitancium\" co significado de lugar onde se vive.\nO anterior top\u00f3nimo de \"Unctia\" poder\u00eda significar ou ben unha poboaci\u00f3n onde se atopa auga de calidade ou ben \"bubas\", ganglios infartados.\nNalg\u00fans textos hist\u00f3ricos a vila de Betanzos identificouse con \"Flavium Brigantium\", \"Brigantium\"; un lugar na mari\u00f1a coru\u00f1esa que se citou en obras romanas como o itinerario de Antonino. Por\u00e9n, ese \"Brigantium\" ou \"Bracantia\" realmente fac\u00eda referencia \u00e1 actual cidade da Coru\u00f1a.\nCo motivo da Feira Franca Medieval recibe o nome de Betanzos dos Cabaleiros.\nPatrimonio.\nBetanzos destaca en particular polo conxunto hist\u00f3rico e art\u00edstico que forman a cidade constru\u00edda no antigo Castro de Untia. A cidade est\u00e1 amurallada, conta con catro portas de entrada e un patrimonio arquitect\u00f3nico civil e relixioso no seu interior o cal m\u00e1is do 28% est\u00e1 catalogado e protexido. Este conxunto p\u00f3dese considerar como a capital do G\u00f3tico de Galicia.\nPatrimonio arqueol\u00f3xico.\nEn Betanzos est\u00e1n catalogados cinco castros:\nPatrimonio arquitect\u00f3nico.\nNo caso hist\u00f3rico de Betanzos destacan os seguintes monumentos:\nNas inmediaci\u00f3ns de Betanzos destaca o parque do Pasatempo. Ese parque constru\u00eduno Xo\u00e1n Garc\u00eda Naveira entre 1893 e o 1895 despois de volver da s\u00faa emigraci\u00f3n na Arxentina. A s\u00faa finalidade foi a de crear un parque did\u00e1ctico, como se fose unha enciclopedia.\nF\u00f3ra do centro hist\u00f3rico, noutros lugares de Betanzos p\u00f3dense resaltar: \nPatrimonio relixioso.\nNa cidade de Betanzos at\u00f3panse o:\nF\u00f3ra da vila betanceira, destaca entre o patrimonio as igrexas rom\u00e1nicas de San Marti\u00f1o de Brab\u00edo (S\u00e9culo XII), Santa Mar\u00eda de Pontellas (con elementos barrocos, do s\u00e9culo XIII) e a de Tiobre (s\u00e9culo XII). Ademais, o Santuario da Nosa Se\u00f1ora dos Remedios, que est\u00e1 en Tiobre e \u00e9 do s\u00e9culo XVI, obra de Juan de Herrera. Outras a destacar son as posteriores de estilo barroco, como a igrexa de Piadela (s\u00e9culo XVI) co seu pazo do s\u00e9culo XVIII, a igrexa de Requi\u00e1n (s\u00e9culo XVI-XVIII), o santuario das Angustias (s\u00e9culo XVIII) e a igrexa de Piadela. Destaca tam\u00e9n a Capela da Madalena, nas Angustias de San Pedro das Vi\u00f1as, que data do s\u00e9culo XVIII.\nPatrimonio cultural.\nEn Betanzos publ\u00edcase o Anuario Brigantino, publicaci\u00f3n local fundada en 1948 de difusi\u00f3n cultural de calidade e prestixio reco\u00f1ecido. A s\u00faa sa\u00edda pres\u00e9ntase cada ano coma un importante acontecemento social da cidade.\nCami\u00f1o de Santiago por Betanzos.\nO cami\u00f1o ingl\u00e9s de Santiago de Compostela entra por San Marti\u00f1o de Tiobre, onde se atopa o pazo do Barral, despois de pasar a Ponte do Porco e Montecelo, Paderne. Desde Tiobre contin\u00faa baixando ata a Se\u00f1ora dos Remedios. Nesa \u00faltima baixada p\u00e1sase a ponte sobre do r\u00edo Mandeo e \u00e9ntrase na cidade polo arco da Ponte Vella. A entrada no centro hist\u00f3rico faise pola Porta Vella e pola r\u00faa de Prateiros, despois de chegar \u00e1 praza de Garc\u00eda Irm\u00e1ns. Desde al\u00ed p\u00f3dese subir a r\u00faa do Castro cara a praza da Constituci\u00f3n, o antigo castro de Untia. De Betanzos s\u00e1ese pola Porta da Vila e praza de Garc\u00eda Irm\u00e1ns cara \u00e1s Cascas. Xa nas Cascas cami\u00f1o segue o r\u00edo Mendo e dir\u00edxese cara a Xanrozo ata entrar en Limi\u00f1\u00f3n, Abegondo.\nEscolas, centros sociais, bibliotecas e museos.\nEscolas.\nO concello conta cos seguintes centros escolares:\nCentros sociais, bibliotecas e museos.\nBetanzos conta con dous museos:\nA s\u00faa biblioteca p\u00fablica, a Biblioteca P\u00fablica Municipal de A. Castelao, tam\u00e9n est\u00e1 no antigo convento de Santo Domingo. Ademais, ten un conservatorio municipal de m\u00fasica na r\u00faa Cabildos.\nEn canto a centros sociais hai un en Infesta e outro, cun espazo deportivo, en Piadela.\nEconom\u00eda.\nA s\u00faa econom\u00eda est\u00e1 baseada fundamentalmente nos servizos. Betanzos \u00e9 un centro administrativo e xur\u00eddico da comarca que leva o seu nome, baseando o seu crecemento no comercio, a banca, a cultura e o turismo. Betanzos, como cabeceira de comarca e pola s\u00faa situaci\u00f3n xeogr\u00e1fica e clima, \u00e9 unha terra con sona pola calidade dos seus produtos da terra.\nEn Betanzos ten a s\u00faa sede ABANCA, un dos meirandes bancos de Espa\u00f1a.\nUn dos produtos tradicionais de Betanzos \u00e9 o vi\u00f1o, e arestora est\u00e1 declarado como de interese xeogr\u00e1fico. Cult\u00edvase en pequenas explotaci\u00f3ns \u00e1s beiras dos r\u00edos Mandeo e Mendo. O vi\u00f1o de Betanzos \u00e9 principalmente comercializado na localidade por pequenas adegas. Ademais, en Betanzos tivo a s\u00faa sede a sociedade espa\u00f1ola para o cultivo do l\u00fapulo, que se introduciu a principios do s\u00e9culo XX e chegou a ter un importante impacto econ\u00f3mico. O l\u00fapulo era principalmente mercado pola empresa Hijos de Rivera e d\u00e1balle \u00e1 cervexa Estrella Galicia o seu sabor amargo caracter\u00edstico. Hoxe a produci\u00f3n agr\u00edcola esta baseada en pequenas hortas. Son unha axuda \u00e1 econom\u00eda local e das feiras.\nDesde o punto de vista industrial, a cidade converteuse, pola s\u00faa situaci\u00f3n estrat\u00e9xica, en centro lox\u00edstico dalgunhas das empresas de transportes ou abastecementos alimenticios relevantes na zona. No pol\u00edgono de Piadela ten a s\u00faa sede Gadisa.\nNa vila cel\u00e9brase a feira de Betanzos os d\u00edas 1 e 16 de cada mes.\nInfraestruturas de transporte.\nBetanzos \u00e9 un n\u00f3 de comunicaci\u00f3ns, est\u00e1 situado ao fondo da r\u00eda de Betanzos, grazas a comunicaci\u00f3n da N-VI e a Autoestrada do Noroeste A-6. Ata a construci\u00f3n da Ponte do Pedrido e da Ponte da r\u00eda de Betanzos era lugar de paso obrigado nas comunicaci\u00f3ns por estrada entre Ferrol e A Coru\u00f1a. As s\u00faas estaci\u00f3ns de tren, en Infesta e a da Cidade, tiveron unha importante historia na comunicaci\u00f3n entre A Coru\u00f1a e Ferrol e con Monforte de Lemos.\nA r\u00eda e parte dos r\u00edos Mandeo e Mendo son navegables, o cal ten unha certa repercusi\u00f3n como espazo de ocio e econ\u00f3mico.\nEspazos naturais.\nEspazos naturais protexidos.\nBetanzos conta con parte en d\u00faas zonas especiais de conservaci\u00f3n (ZEC) declaradas en 2014, despois de ser candidatas como espazos de interese en 2004. A que ocupa maior extensi\u00f3n no concello \u00e9 a ZEC Betanzos - Mandeo. Esta zona de protecci\u00f3n ampara \u00e1s marismas da r\u00eda de Betanzos e as ribeiras do Mandeo e Mendo ao seu paso polo concello. O seu maior interese \u00e9 o esteiro interior da r\u00eda a diversidade de especies entre o litoral da cabeceira da r\u00eda e os \u00faltimos tramos dos r\u00edos.\nAdemais, unha parte da cabeceira do ZEC Encoro de Abegondo - Cecebre est\u00e1 dentro do concello, que \u00e9 unha parte da parroquia de Piadela. Esta zona do encoro \u00e9 unha das \u00e1reas de maior interese de conservaci\u00f3n e que destaca polos seus bosques aluviais, bra\u00f1as e prados de ribeira arredor do r\u00edo Mero.\nReserva da biosfera.\nO concello de Betanzos forma parte do proxecto das reservas da biosfera do programa MAB da UNESCO, dentro da Mari\u00f1as Coru\u00f1esas e Terras do Mandeo. Estas iniciativas de reservas pretenden fomentar o desenvolvemento sostible, a econom\u00eda local e conservar os espazos naturais locais.\nEspazos interese de local.\nUn espazo natural de interese \u00e9 o r\u00edo Pelamios, un r\u00edo que confl\u00fae co Mandeo preto de Betanzos. Ese treito de ribeira cont\u00e9n dezanove mu\u00ed\u00f1os de maqu\u00eda.\nAdemais, a ruta que vai desde a ponte vella de Betanzos ata o campo dos Caneiros segue o un treito de ribeira do Mandeo de interese. Ese percorrido \u00e9 o tradicional na festa con ese mesmo nome, a dos Caneiros.\nDeporte.\nOs servizos municipais de Betanzos contan cun polideportivo, un pavill\u00f3n polideportivo, unha piscina cuberta e outra descuberta. As escolas municipais forman en atletismo, karate, ciclismo, f\u00fatbol, taekwondo ou deportes n\u00e1uticos, entre outros. Destaca tam\u00e9n as instalaci\u00f3ns como as do \"Club N\u00e1utico R\u00eda de Betanzos\".\nEn varias parroquias de Betanzos existen campos polideportivos e de f\u00fatbol, como o do Carregal ou o municipal Garc\u00eda Hermanos en Betanzos.\nO Betanzos CF fundado no 1952 representa a vila na preferente galicia. \nO concello organiza anualmente a \"Gala do Deporte\"."}
{"id": "3559", "revid": "85894", "url": "https://gl.wikipedia.org/wiki?curid=3559", "title": "Boiro", "text": "Boiro \u00e9 un concello da provincia da Coru\u00f1a, pertencente \u00e1 comarca da Barbanza. Segundo o IGE no 2014 ti\u00f1a 19.060 habitantes . O xentilicio \u00e9 ou . O top\u00f3nimo ten unha orixe discutida, probabelmente prerromana ou xerm\u00e1nica.\nXeograf\u00eda.\nO concello de Boiro est\u00e1 situado no sueste da comarca do Barbanza, e ocupa uns 86\u00a0km\u00b2.\nOrograf\u00eda.\nA altitude media sobre o nivel do mar \u00e9 de 32 metros e existe unha estreita franxa litoral na que se asentan a maior parte dos n\u00facleos de poboaci\u00f3n. Nos cumios de Fontefr\u00eda sup\u00e9ranse os 600 metros. A cordilleira do Barbanza atravesa o municipio de norte a sur. Nas \u00e1reas monta\u00f1osas o chan est\u00e1 sometido a continua erosi\u00f3n e son xeralmente pouco propicios para o cultivo debido \u00e1 s\u00faa pendente e escasa profundidade. Na \u00e1rea litoral os chans son m\u00e1is profundos e ricos en materia org\u00e1nica, moi aptos para a agricultura.\nHidrograf\u00eda.\nO r\u00edo m\u00e1is importante do municipio \u00e9 o r\u00edo Coro\u00f1o, o de maior caudal da serra do Barbanza, que se dirixe de norte a sur e desemboca en Ponte Goi\u00e1ns. Outros r\u00edos de menor entidade son o Brea, Grande, Barbanza (que desemboca na Pobra do Carami\u00f1al) e o Beluso que nace no monte Muralla, entre Lousame e Rianxo). Todos eles son cursos curtos, que te\u00f1en superar desniveis de at\u00e9 600 metros, debido \u00e1 proximidade da serra \u00f3 mar, polo que te\u00f1en un gran poder erosivo.\nCostas.\nA costa que bordea o municipio ten uns 37\u00a0km de lonxitude. Fundamentalmente \u00e9 baixa, areosa e salpicada de pequenas agrupaci\u00f3ns rochosas. In\u00edciase na punta de Escarabote e remata na desembocadura do r\u00edo Beluso.\nDemograf\u00eda.\nEvoluci\u00f3n da poboaci\u00f3n boirense dende principios do s\u00e9culo XX ata 2010:\nHistoria.\nPaleol\u00edtico.\nEstudos e achados amosan que xa no Paleol\u00edtico inferior exist\u00eda vida humana en Boiro, o que o converte nun dos poboamentos mais antigos de Galicia. No concello de Boiro enc\u00f3ntrase unha das concentraci\u00f3ns m\u00e1is significativas de monumentos megal\u00edticos da comarca, existindo escasos paralelos no resto da comunidade. Os m\u00e1is soados son O Outeiri\u00f1o Redondo, A Casota do P\u00e1ramo, A Arca do Barbanza, Armadoiro, Pedra da Xesta, Cavada Primeira e Segunda, Casarota do Fusi\u00f1o e A Necr\u00f3pole da Ama\u00f1ecida.\nIdade de Bronce.\nAs \u00faltimas investigaci\u00f3ns que se te\u00f1en acometido na Comarca, po\u00f1en de manifesto que se trata dunha das zonas con maior presenza de petr\u00f3glifos. No caso concreto do concello de Boiro, destacan A Cabra de Cubeli\u00f1o, pr\u00f3ximo \u00f3 lugar de Quinteiro, na parroquia de San Vicenzo de Cesp\u00f3n. A s\u00faa presenza xa foi mencionada nas obras de Castelao sobre \"As cruces de pedra na Galiza\".\nOutros conxuntos de gravados da arte rupestre son os situados en Vitres, Macenda, Confurco, Ag\u00fceiros, ou os petr\u00f3glifos de Chan dos Reis ou de Pedra da Bouza, tam\u00e9n son destacables os de Bealo, amplo conxunto con m\u00faltiples representaci\u00f3ns cerca da capela de San Ram\u00f3n de Bealo.\nIdade de Ferro.\nUn dos poboados castrexos m\u00e1is emblem\u00e1ticos da Idade de Ferro galaico son os castros do Neix\u00f3n, situados na pen\u00ednsula do mesmo nome, na parroquia de San Vicenzo de Cesp\u00f3n. O conxunto arqueol\u00f3xico est\u00e1 formado por dous castros, o Castro Pequeno (VI-IV a. C.) e o Castro Grande (IV a. C.-III/IV d. C.) que foron importantes enclaves de intercambio e comercio de mercador\u00edas. Destaca entre outras moitas circunstancias, por ser un dos castros m\u00e1is antigos (Castro Pequeno) do NW peninsular. Na actualidade estanse realizando intervenci\u00f3ns arqueol\u00f3xicas con fins cient\u00edficos, asumidos polo Instituto Padre Sarmiento, dependente do CSIC; \u00e1 par estase executando unha posta en valor do sitio, adecu\u00e1ndoo para que sexa visitable; e dotouse dun centro de interpretaci\u00f3n nas inmediaci\u00f3ns: Centro Arqueol\u00f3xico do Barbanza Castros de Neix\u00f3n.\nOutro sitio de interese \u00e9 o Castro do Achadizo, que se localiza nunha pequena pen\u00ednsula sita na marxe setentrional da r\u00eda de Arousa, a unha altitude de 5 m sobre o nivel do mar; nun lugar ocupado hoxe en d\u00eda pola vila de Cabo da Cruz. Os traballos de apertura dunha nova r\u00faa en 1991, fixeron que sa\u00edra \u00e1 luz parte das estruturas habitacionais, as\u00ed como un conxunto importante de restos materiais.\nExiste outra serie de asentamentos castrexos na zona de Boiro, como son o Castro de Amoureira ou o Castro de Goritas, pero sen apenas tradici\u00f3n historiogr\u00e1fica, e que non foron intervidos arqueoloxicamente, ag\u00e1s as prospecci\u00f3ns pertinentes.\nImperio Romano e Idade Antiga.\nAs distintas interpretaci\u00f3ns feitas sobre a Calzada Romana de Vitres consideran que se trata dun treito da Calzada que formar\u00eda parte da v\u00eda XX (\"per loca maritima\") do itinerario de Antonino, variante da v\u00eda XIX pero situada ao longo da costa atl\u00e1ntica do NW, cunha extraordinaria importancia econ\u00f3mica, definida pola intensa actividade mineira, e o extraordinario papel comercial que permit\u00eda ter comunicados os n\u00facleos costeiros cos interiores.\nAs referencias \u00e1 calzada romana do Monte de Vitres (L\u00f3pez Ferreiro) fan alusi\u00f3n ao acuartelamento da \"Legio VII Victrix\" na contorna, o que quedar\u00eda fixado na toponimia da zona como Castelo de Vitres. Outros anacos desta estrada podemos vela en Belles de Arriba e Belles de Abaixo.\nMalia a eiva de datos emp\u00edricos nestes intres, \u00e9 probable que nos atopemos ante unha calzada romana fosilizada ou substitu\u00edda por un rueiro medieval, atendendo a datos como os restos arqueol\u00f3xicos conservados, que manifestan que se trata dun asentamento medieval, as\u00ed como o top\u00f3nimo: \"Castelo\". O posible contexto de fundaci\u00f3n do Castelo de Vitres sexa finais da Alta Idade Media, momentos que corresponden cunha alta inestabilidade e conflitividade pol\u00edtica militar coas invasi\u00f3ns normandas, viquingas e sarracenas. Neste contexto ad\u00f3ptanse unha serie de medidas co fin de protexerse destes ataques, e unha delas \u00e9 a construci\u00f3n dunha serie de torres con fins de vixilancia, protecci\u00f3n e defensa contra os asediadores. Como resultado destas medidas constr\u00faense as Torres de Oeste en Catoira, as fortificaci\u00f3ns de Ponte Sampaio ou a Lanzada, e posiblemente o Castelo de Vitres, que pos\u00fae un amplo control visual sobre parte da r\u00eda de Arousa.\nIdade Media.\nDesta \u00e9poca data a divisi\u00f3n administrativa en parroquias que fixa as s\u00faas ra\u00edces no reino suevo, que perdura at\u00e9 a actualidade, e que podemos clasificar como parte do patrimonio inmaterial.\nEn Boiro hai oito parroquias: San Cristovo de Abanqueiro, San Ram\u00f3n de Bealo, San Vicenzo de Cesp\u00f3n, San Xo\u00e1n de Macenda, Santa Baia de Boiro, Santa Mar\u00eda do Castro, Santiago de Lamp\u00f3n, Santo Andr\u00e9s de Cures. Cada unha delas disp\u00f3n dun conxunto monumental impresionante e \u00fanico, do que dan fe as distintas igrexas, igrexarios e casas reitorais.\nA igrexa parroquial de San Cristovo de Abanqueiro \u00e9 de f\u00e1brica rom\u00e1nica.\nOutra das evidencias da Alta Idade Media en territorios boirense at\u00f3pase nas inmediaci\u00f3ns do n\u00facleo de Abanqueiro, onde se conserva un sartego (sepulcro antropoide) que dadas as caracter\u00edsticas que presenta poder\u00eda ser m\u00e1is antigo que a propia fundaci\u00f3n do templo de San Cristovo de Abanqueiro, que se estima ao longo do s\u00e9culo XIII.\nUnha interesant\u00edsima testemu\u00f1a da historia de Boiro \u00e9 a Torre de Goi\u00e1ns antiga fortaleza medieval que pertenceu \u00f3s Mari\u00f1o, unha das li\u00f1axes de primeiro rango nobiliario da Costa Galega. Talvez da mesma \u00e9poca sexa a Torre dos C\u00f3engos no lugar de Cabo de Cruz, hoxe moi desfigurada polas transformaci\u00f3ns que sufriu.\nS\u00e9culo XVI e sucesivos.\nNo s\u00e9culo XVI xorden en Boiro pazos e casonas propiedade dunha nobreza fidalga que segu\u00eda exercendo o control sobre as comunidades rurais dos seus antigos se\u00f1or\u00edos.\nDestacados exemplos son os de Fonteneixe, pazo excepcionalmente restaurado localizado no Cami\u00f1o Real (Boiro) que pos\u00fae unha completa pinacoteca de artistas galegos. Agueiros, pazo que se topa en Abanqueiro tan inmortalizado nos cadros de Roberto Gonz\u00e1lez del Branco; o pazo de Vilari\u00f1o, a casa de Vimieiro e a Granza do Esteiro.\nEsparexidas por todo o termo municipal podemos atopar un bo n\u00famero de casas brasonadas: casa da Tenencia (Cami\u00f1o Real de Boiro), Casa priorado de Cesp\u00f3n... ou m\u00e1is humildes como as casas asoportaladas no lugar de Abanqueiro que son verdadeiras obras de arte testemu\u00f1as de tempos pret\u00e9ritos.\nCultura.\nToponimia.\nSegundo J. M. Piel, o top\u00f3nimo Boiro ten orixe xerm\u00e1nica, a trav\u00e9s de \"burio\", \"borio\", refer\u00edndose a un recinto pechado, alpendre ou curral para o gando, relacionado co nome do pobo xerm\u00e1nico dos burios, os cales entraron na Gallaecia xunta os suevos.\nPatrimonio arquitect\u00f3nico.\nArquitectura relixiosa.\nA arquitectura relixiosa tam\u00e9n ocupa un lugar destacado no patrimonio cultural boirense. Moitas son as igrexas, capelas e ermidas localizadas nestas terras, pero quizais os exemplos m\u00e1is significativos sexan: a igrexa parroquial de San Vicente de Cesp\u00f3n (que conserva un fermoso baldaquino en pedra, e un valioso retablo barroco que cont\u00e9n un fragmento da tibia de San Vicente), a igrexa parroquial de Santa Baia de Boiro, a igrexa parroquial de San Cristovo de Abanqueiro (un claro exemplo de rom\u00e1nico) e a igrexa parroquial de Santiago de Lamp\u00f3n, un fermoso templo rom\u00e1nico rural que conserva un antigo retablo barroco dourado e na que se conservan escudos que fan referencia aos Mari\u00f1o e os se\u00f1ores de Goi\u00e1ns.\nDebemos citar os moitos cruceiros existentes no concello, entre eles destacan o monumental Calvario de Cesp\u00f3n, o alt\u00edsimo Cruceiro da Magdalena (Lamp\u00f3n), e o de Fonteneixe.\nOs m\u00e1is vellos de Abanqueiro recordan a existencia dun Viacrucis que se estend\u00eda dende a igrexa parroquial ata a Capela de Nosa Se\u00f1ora de Exipto, situ\u00e1ndose as estaci\u00f3ns a ambos lados do cami\u00f1o. Desgraciadamente non se conserva ningunha destas cruces.\nLugares da Estrada.\nPara unha lista completa de todos os lugares do concello de Boiro vexa: Lugares de Boiro."}
{"id": "3560", "revid": "1987", "url": "https://gl.wikipedia.org/wiki?curid=3560", "title": "Cabana de Berganti\u00f1os", "text": "Cabana de Berganti\u00f1os (do lat\u00edn \"capanna\" e do xentilicio c\u00e9ltico dos Brigantinos') \u00e9 un concello da provincia da Coru\u00f1a, pertencente \u00e1 comarca de Berganti\u00f1os no Partido xudicial de Carballo.\nSegundo o INE a s\u00faa poboaci\u00f3n no ano 2018 era de 4.337 habitantes dos cales 2.091 eran homes e 2.246 eran mulleres . O seu xentilicio \u00e9 ou .\nXeograf\u00eda.\nSituaci\u00f3n.\nCabana de Berganti\u00f1os local\u00edzase no extremo occidental da comarca de Berganti\u00f1os na provincia da Coru\u00f1a, en plena Costa da Morte. Limita ao norte co r\u00edo Anll\u00f3ns que o separa do concello de Ponteceso, ao leste co concello de Coristanco, ao sur co concello de Zas, e ao oeste co concello de Laxe e co estuario do r\u00edo Anll\u00f3ns que forma a fronte m\u00e1is meridional da r\u00eda de Corme e Laxe.\nA\u00ednda que hoxe en d\u00eda a capital do concello esta situada no lugar da Carballa, parroquia de Cesullas, nun principio estivo no lugar de Cabana (de a\u00ed ben o nome do concello), m\u00e1is tarde chegou a estar nun edificio, hoxe en d\u00eda en ru\u00ednas, situado no lugar do Bosque e ata hai poucos anos estivo situada no lugar da \u00c1spera en cuxo edificio est\u00e1 agora a Casa das asociaci\u00f3ns.\nSuperficie.\nCabana ten unha superficie de 100,23\u00a0km\u00b2 repartidos en 10 parroquias.\nOrograf\u00eda.\nNo concello destacan os seguintes montes:\nHidrograf\u00eda.\nO r\u00edo principal \u00e9 o Anll\u00f3ns, que ba\u00f1a o norte do concello e fai de fronteira co concello de Ponteceso. A ladeira oriental do concello enc\u00f3ntrase percorrida por varios regatos que te\u00f1en os seus correspondentes nacementos nas ladeiras monta\u00f1osas do concello. A rede fluvial da zona est\u00e1 formada por r\u00edos que dirix\u00edndose cara o norte, verten o seu caudal no r\u00edo Anll\u00f3ns.\nR\u00edos.\nO r\u00edo Anll\u00f3ns que atravesa e limita polo norte no seu curso co concello de Ponteceso ata desembocar formando a enseada da Insua que o separa da r\u00eda de Corme e Laxe por unha lingua de area, que sae desde O Couto (Ponteceso) chamada A Barra e polo illote de A Ti\u00f1osa que de marea baleira forma unha pen\u00ednsula coa Barra.\nDentro de Cabana os r\u00edos m\u00e1is importantes s\u00f3n o r\u00edo Cund\u00edns e o r\u00edo da Balsa que verten as s\u00faas augas no Anll\u00f3ns.\nClima.\nO clima neste concello \u00e9 suave cunha media de 14\u00a0\u00b0C e unhas precipitaci\u00f3ns de arredor dos 1.350\u00a0mm.\nFlora.\nA vexetaci\u00f3n cobre aproximadamente o 55% da superficie do concello destacando as repoboaci\u00f3ns de pi\u00f1eiros e eucaliptos que cambiaron a vexetaci\u00f3n aut\u00f3ctona.\nHistoria.\nPrehistoria e Idade Antiga.\nO Dolmen de Dombate, s\u00edmbolo da cultura megal\u00edtica galega, e o castro de Borneiro, ambos na parroquia de Borneiro dan fe da poboaci\u00f3n na antig\u00fcidade no municipio. Ademais existen uns oito recintos castrexos.\nA V\u00eda \"Per Loca Mar\u00edtima\" que cruzar\u00eda o r\u00edo Anll\u00f3ns por Ponteceso cami\u00f1o de Corme e as minas de Corcoesto dan fe da presenza dos romanos. Tam\u00e9n aparecen vestixios romanos nas igrexas de Cund\u00edns, Cesullas e Riobo.\nIdade Moderna.\nOs pazos de Canduas, Corcoesto, Nant\u00f3n, O Bosque (Cesullas) e a Torre da Penela son vestixios da Idade Moderna, estes \u00faltimos at\u00f3panse bastante abandonados.\nAo s\u00e9culo XVIII corresponden os retablos das igrexas de Nant\u00f3n e Riob\u00f3. Nesta \u00faltima at\u00f3panse os cadaleitos dos Condes da Penela. Nesta mesma parroquia est\u00e1 a torre da Penela.\nCultura.\nEtnograf\u00eda.\nFestas e celebraci\u00f3ns.\nNas festas hai que distinguir entre as oficiais do municipio e as das parroquias.\nA Romar\u00eda de San Fins do Castro \u00e9 a festa oficial do concello e cel\u00e9brase o 1 de agosto na honra de San Fins do Castro.\nGastronom\u00eda.\nPodemos gozar da rica gastronom\u00eda da zona onde te\u00f1en especial interese os produtos da horta o caldo galego xunto co cocido e os produtos derivados do cocho, as\u00ed como os l\u00e1cteos en xeral.\nEconom\u00eda.\nA agricultura e a gander\u00eda en Cabana te\u00f1en un peso de certa importancia na econom\u00eda municipal sendo os cultivos como o millo e a pataca os que m\u00e1is destacan neste eido.\nEn Canduas a carpinter\u00eda de ribeira tam\u00e9n ten a s\u00faa importancia as beiras do r\u00edo Anll\u00f3ns, a\u00ednda que a crise que est\u00e1 pasando o sector da pesca esta po\u00f1endo en perigo esta actividade.\nComo chegar.\nDesde A Coru\u00f1a, ch\u00e9gase pola estrada C-552 que vai ata Fisterra, pasando por Arteixo, Paiosaco e A Laracha e \u00f3 chegar a Carballo (capital da comarca de Berganti\u00f1os) hai que desviarse cara a Malpica de Berganti\u00f1os ata chegar a Bu\u00f1o. A\u00ed c\u00f3mpre desviarse cara a Ponteceso e despois cara Cabana.\nAo pasar Carballo tam\u00e9n se pode continuar pola C-552 sen desviarse ata Baio (concello de Zas) pasando por Coristanco, Agualada e Nat\u00f3n (xa en Cabana de Berganti\u00f1os).\nDesde Santiago de Compostela ch\u00e9gase pola estrada C-545 ata Portomouro, e al\u00ed c\u00f3mpre desviarse cara a Santa Comba, Zas e Baio, e a\u00ed coller o desv\u00edo cara a Borneiro."}
{"id": "3561", "revid": "85894", "url": "https://gl.wikipedia.org/wiki?curid=3561", "title": "Cabanas", "text": "Cabanas \u00e9 un concello da provincia da Coru\u00f1a, pertencente \u00e1 comarca do Eume. Segundo o IGE, en 2014 ti\u00f1a 3.294 habitantes . O seu xentilicio \u00e9 .\nXeograf\u00eda.\nSituaci\u00f3n.\nO concello de Cabanas est\u00e1 situado na franxa costeira de Galiza, ao nordeste da provincia da Coru\u00f1a. \u00c9 o \u00fanico concello inclu\u00eddo integramente na denominada r\u00eda de Ares. Enmarcado na comarca do Eume, limita ao norte e oeste co concello de Fene, ao leste co concello da Capela, e ao sur coa r\u00eda de Ares e cos concellos de Pontedeume e Monfero, dos que o separa o r\u00edo Eume. A capital do concello est\u00e1 a 82 quil\u00f3metros de Santiago de Compostela, a 37 da Coru\u00f1a e a 15 de Ferrol.\nOrograf\u00eda.\nA xeomorfolox\u00eda def\u00ednese pola transici\u00f3n entre a franxa costeira e as superficies de achanzamento inferior, producindo unha superficie moi accidentada.\nNa parte sur do concello a paisaxe, de oeste a leste, dist\u00ednguese polas praias, acantilados e marisma nas parroquias de San Marti\u00f1o de Porto e Cabanas, e o val do r\u00edo Eume, amplo na parroquia de Ir\u00eds, e angosto na de Soaserra, onde xa forma parte do can\u00f3n do Eume.\nAo leste \u00e9rguense as elevaci\u00f3ns da Serra, que serven de l\u00edmite co concello da Capela, e onde se achan as maiores elevaci\u00f3ns do concello, sendo o \"pico da Aguia\" con 474 metros a maior altura.\nO centro do concello est\u00e1 salpicado doutros contrafortes, entre as que destacan \"Punxeiro\" con 389 metros e o \"coto do Castro\" de 343 metros. A zona norte est\u00e1 formada por terras que descenden dos contrafortes centrais cara \u00e1 r\u00eda de Ferrol. No oeste do concello el\u00e9vanse pequenos outeiros que forman o l\u00edmite natural coa parroquia fenesa de Limodre.\nHidrograf\u00eda.\nO r\u00edo principal \u00e9 o Eume, que ba\u00f1a o sur do concello e fai de fronteira cos concellos de Monfero e Pontedeume. Ao leste, na parroquia de Soaserra enc\u00f3ntrase no can\u00f3n do Eume, abr\u00edndose o val na parroquia de Ir\u00eds, e formando pouco antes da s\u00faa desembocadura un amplo esteiro na parroquia de Cabanas. Ag\u00e1s alg\u00fan curso r\u00e1pido de auga que baixa polo can\u00f3n, non pos\u00fae afluentes nas terras do concello.\nNa parroquia de Santa Cruz do Salto nace o r\u00edo Castro que ba\u00f1a esta parroquia e as de Laraxe e San Marti\u00f1o de Porto, desembocando na r\u00eda de Ares no l\u00edmite co concello de Fene.\nAs terras da parroquia de Regoela, no nordeste do concello, forman parte da conca do r\u00edo Belelle, que nesta parte fai de l\u00edmite co concello de Fene.\nDemograf\u00eda.\nDurante o s\u00e9culo XX, a poboaci\u00f3n de Cabanas sufriu todo tipo de tendencias. Logo dun per\u00edodo de estancamento ou crecemento feble durante o primeiro terzo, aumenta considerabelmente no terzo seguinte chegando a superar os 5.000 habitantes nos anos sesenta. Nas d\u00faas d\u00e9cadas seguintes sofre un baix\u00f3n espectacular, situ\u00e1ndose en pouco m\u00e1is de 3.000 habitantes en 1991. A partir deste ano experimenta un not\u00e1bel aumento, a\u00ednda que non suficiente para recuperar a perda das d\u00e9cadas anteriores, situ\u00e1ndose en 2012 en 3.299 habitantes.\nNo seguinte gr\u00e1fico asociado \u00e1 t\u00e1boa que lle segue, apr\u00e9ciase a evoluci\u00f3n comentada:\nEn 2020 a distribuci\u00f3n da poboaci\u00f3n por tramos de idade era:\nHistoria.\nPolo que respecta \u00e1 Prehistoria, en Santa Cruz do Salto descubriuse un conxunto de petr\u00f3glifos ao car\u00f3n do conxunto tumulario neol\u00edtico do coto dos Golpes. No castro das Modias achouse un torque que foi adquirido pola Deputaci\u00f3n da Coru\u00f1a en 1868, cons\u00e9rvase actualmente no Museo Arqueol\u00f3xico e Hist\u00f3rico Castelo de Santo Ant\u00f3n. Na Antig\u00fcidade Tard\u00eda o territorio pres\u00e9ntase adscrito \u00e1 diocese de Breto\u00f1a no parroquial suevo do s\u00e9culo VI e Laraxe rex\u00edstrase na doaz\u00f3n de Odoario a Santa Mar\u00eda de Lugo no s\u00e9culo VIII. \nNo remate da Alta Idade Media, a terra ao norte do r\u00edo Eume denom\u00ednase por primeira vez como Bezoucos e en 936 Santa Cruz do Salto e Soaserra forman parte da doaz\u00f3n de San Rosendo ao mosteiro de Caaveiro. Por volta do s\u00e9culo XI, a documentaci\u00f3n notarial acredita posesi\u00f3ns de Pedro Froilaz, conde de Traba, en Porto, Laraxe e Ir\u00eds. Desde 1117, Regoela constit\u00fae un couto redondo dependente do mosteiro de San Marti\u00f1o de Xubia, a trav\u00e9s dunha doaz\u00f3n de Afonso VII. Este cenobio af\u00f3rallo posteriormente a Alonso de Parga, que transmite o foro aos seus descendentes. Asemade, o Couto de Porto pertence en 1156 ao bispado de Mondo\u00f1edo, probablemente por doaz\u00f3n da casa de Traba, e no s\u00e9culo XV \u00e9 arrendado aos condes de Andrade, que antes se chamaron a Laraxe. \nA vila de Cabanas docum\u00e9ntase no Tombo de Caaveiro no ano 1175, como vila no Couto de Ir\u00eds. Mediante doaz\u00f3n, Fernando III incorpora Ir\u00eds ao Couto de Caaveiro no 1238 e , en substituci\u00f3n da Capela, a vila de Cabanas conv\u00e9rtese na sede prioral e administrativa de Caaveiro no s\u00e9culo XV. \nNa Idade Moderna, o territorio municipal div\u00eddese entre o priorato de Caaveiro, por unha banda, e pola outra os condes de Lemos logo demarcaci\u00f3n de Pontedeume. Antes de extinguirse a sede administrativa do antigo couto en 1835, constit\u00faese o concello constitucional de Porto entre 1821 e 1822. En 1846 o Concello de Cabanas aglutina as sete parroquias actuais e a parroquia de Caaveiro, que acabar\u00e1 por pasar \u00e1 Capela en 1925.\nNo \u00e1mbito xudicial, o territorio rep\u00e1rtese entre as xurisdici\u00f3ns priorais e a nobiliaria ata que en 1820 as parroquias actuais m\u00e1is Caaveiro aparecen inclu\u00eddas dentro do partido de Pontedeume, en que permanecen ata 1867. Tras un breve per\u00edodo de tempo na xurisdici\u00f3n de Ferrol, volven pertencer a Pontedeume ata que, en 1965, definitivamente o Concello de Cabanas pasa \u00e1 xurisdici\u00f3n de Ferrol.\nCultura.\nPatrimonio.\nPatrimonio arqueol\u00f3xico.\nA cultura megal\u00edtica est\u00e1 representada por 29 t\u00famulos distribu\u00eddos na zona centro-oriental de Cabanas, destaca a necr\u00f3pole do coto dos Golpes e coto de Punxeiro, con 21 monumentos funerarios. Tam\u00e9n hai manifestaci\u00f3ns da cultura castrexa reflectidas en tres castros: o castro de Pi\u00f1eiros, en Regoela; o coto do Castro, en Ir\u00eds, e o castro das Modias, en San Marti\u00f1o de Porto.\nPatrimonio arquit\u00e9ctonico.\nEn canto \u00e1 arquitectura relixiosa, destaca a igrexa parroquial de San Marti\u00f1o de Porto, que aparece citada en distintos documentos dende o s\u00e9culo XV e a capela de Riob\u00f3, que \u00e9 de estilo renacentista. Nela hai restos dun altar barroco en madeira policromada. No adro da igrexa de San Mamede de Laraxe local\u00edzase a P\u00eda de San Mamede, \u00e1 que se lle atrib\u00fae un car\u00e1cter m\u00e1xico porque sempre ten auga e nunca esgota o seu manancial nin en \u00e9pocas de seca. A capela do Bo Xes\u00fas, no Pudrical, en San Marti\u00f1o de Porto, \u00e9 unha pequena igrexa de estilo barroco fundada no ano 1771. Tam\u00e9n hai constancia documental sobre a existencia de varias capelas desaparecidas. Os cruceiros adoitan situarse en cruzamentos de cami\u00f1os, en adros de igrexas ou en lugares aos que se lles sup\u00f3n certo car\u00e1cter m\u00e1xico. En Cabanas hai catro cruceiros, entre os que destaca o do Areal que presenta como elemento decorativo unha flor con catro puntas.\nNo municipio tam\u00e9n hai numerosos pazos, coma o de Frai\u00e1n, en San Marti\u00f1o de Porto; o pazo de Riob\u00f3, na vila de Cabanas ou o de Caaveiro que conserva o escudo do Real Padroado de Caaveiro cunha inscrici\u00f3n que di que foi reedificado entre os anos 1742 e 1748. En relaci\u00f3n coa ponte dos Andrade, a lenda conta que foi constru\u00edda nunha soa noite por unha aposta co demo, quen, por non colocar a derradeira pedra antes de romper o d\u00eda, non puido cobrar o prezo da aposta. Esta obra, levantada a expensas de Fern\u00e1n P\u00e9rez de Andrade, foi considerada como a m\u00e1is grande de Europa na s\u00faa clase.\nAs construci\u00f3ns populares est\u00e1n representadas polos numerosos h\u00f3rreos, cabazos, mu\u00ed\u00f1os, lagares e fontes. Destacan entre os m\u00e1is de 200 h\u00f3rreos que se localizan no municipio: o do Pazo de Riob\u00f3, o de Frai\u00e1n e o de Xavariz. Os cabazos constr\u00faense nas parroquias de Regoela e Soaserra, para almacenar gran en \u00e9pocas de boas colleitas cando os h\u00f3rreos son insuficientes. O concello de Cabanas conserva restos de preto de medio centenar de mu\u00ed\u00f1os, dos que a\u00ednda funcionan polo menos unha ducia. Todos son hidr\u00e1ulicos e s\u00f3 un \u00e9 mixto, de mareas e r\u00edo, est\u00e1 situado na desembocadura do r\u00edo Castro. A tradici\u00f3n do vi\u00f1o conservouse neste territorio fundamentalmente nas parroquias de Ir\u00eds e Cabanas.\nPatrimonio natural.\nLocalizados nun fondo da r\u00eda est\u00e1n o pi\u00f1eiral e a praia da Madalena, que, cun proceso de regulaci\u00f3n urban\u00edstica, son un exemplo \u00fanico na nosa xeograf\u00eda litoral. As s\u00faas caracter\u00edsticas naturais, as s\u00faas augas tranquilas, a calidade da area e o seu extenso e frondoso pi\u00f1eiral vense complementados cuns servizos excelentes (fontes, mesas e asentos r\u00fasticos, grelladas etc), ademais da ampla oferta en restauraci\u00f3n e aloxamento hoteleiro que se brinda no propio concello.\nA praia de Chamoso est\u00e1 nunha costa acantilada \u00e1 que se accede por unha pista situada fronte \u00e1 igrexa de San Marti\u00f1o de Porto e ofrece outra alternativa ao bulicio da primeira.\nXa cara ao interior, as fragas do Eume constit\u00faen un espazo natural destacable, considerado como \"o bosque atl\u00e1ntico costeiro m\u00e1is importante e mellor conservado de Europa\". Existen m\u00e1is de 20 especies de \u00e1rbores e m\u00e1is de 100 especies de fungos e 250 de liques.\nFestas e celebraci\u00f3ns.\nHai constancia dalgunhas festas de car\u00e1cter ecoloxista celebradas antano, como a Festa da \u00c1rbore o d\u00eda 19 de marzo de 1914 e que hoxe contin\u00faa no D\u00eda do Ambiente cando se plantan \u00e1rbores tanto de doaz\u00f3ns oficiais coma de particulares. A popular romar\u00eda de santa Marta ten lugar, dende a s\u00faa recuperaci\u00f3n en 1990, no pi\u00f1eiral da Madalena, o domingo posterior ao 29 de xullo. As sete parroquias de Cabanas festexan anualmente os seus patr\u00f3ns con comidas familiares, gaitas, bailes e verbenas nocturnas: \nInfraestruturas.\nInfraestruturas de transporte.\nA principal v\u00eda de comunicaci\u00f3n que atravesa o concello \u00e9 a autoestrada do Atl\u00e1ntico AP-9 que ten d\u00faas sa\u00eddas en Cabanas, unha a car\u00f3n do r\u00edo Eume e outra no pol\u00edgono industrial de Vilar do Colo.\nS\u00e9guelle en importancia a estrada nacional 651 (antigo ramal Betanzos-Ferrol da nacional VI). Do cruzamento de Cardeita parten a estrada AC-122 en direcci\u00f3n a Limodre, que comunica con Redes, Ares e Mugardos; e a AG-564 ata Goente, comunicando coas Pontes de Garc\u00eda Rodr\u00edguez.\nA li\u00f1a ferroviaria Betanzos-Ferrol pasa polo concello, posu\u00edndo unha estaci\u00f3n no lugar do Areal. Est\u00e1 proxectada unha estaci\u00f3n da futura li\u00f1a do AVE A Coru\u00f1a-Ferrol.\nInfraestruturas portuarias.\nExiste un pequeno punto de atraque preto da desembocadura do r\u00edo Eume, no lugar do Campo do Oito. A praia da Madalena, na s\u00faa punta norte, fai de atracadoiro natural.\nInfraestruturas industriais.\nOs concellos de Cabanas e Fene comparten o pol\u00edgono industrial de Vilar do Colo, en terras de Laraxe (Cabanas) e Mani\u00f1os e Barallobre (Fene).\nLugares de Cabanas.\nPara unha lista completa de todos os lugares do concello de Cabanas vexa: Lugares de Cabanas."}
{"id": "3562", "revid": "1822", "url": "https://gl.wikipedia.org/wiki?curid=3562", "title": "Illa de Arousa", "text": ""}
{"id": "3563", "revid": "1556", "url": "https://gl.wikipedia.org/wiki?curid=3563", "title": "Ernest Haeckel", "text": ""}
{"id": "3564", "revid": "5312", "url": "https://gl.wikipedia.org/wiki?curid=3564", "title": "2005", "text": "2005 (MMV) foi un ano com\u00fan comezado en s\u00e1bado segundo o calendario gregoriano."}
{"id": "3565", "revid": "51526", "url": "https://gl.wikipedia.org/wiki?curid=3565", "title": "Wangari Maathai", "text": "Wangari Muta Maathai, nada en Nyeri o 1 de abril de 1940 e finada en Nairobi o 26 de setembro de 2011, foi unha activista medio-ambiental e pol\u00edtica kenyana. Recibiu o Premio Nobel da Paz en 2004 polo seu labor na defensa da natureza e a potenciaci\u00f3n ao mesmo tempo do labor da muller, a trav\u00e9s da plantaci\u00f3n de m\u00e1is de 30 mill\u00f3ns de \u00e1rbores. Foi a primeira muller africana en recibilo. A doutora Maathai foi membro electa no parlamento e ministra de Medio Ambiente e Recursos Naturais dentro do goberno presidido por Mwai Kibaki at\u00e9 novembro de 2005. O seu \u00faltimo libro foi \"The Challenge for Africa\" (Pantheon, Nova York, 2009).\nPremio Nobel da Paz.\n\"Maathai permaneceu coraxosamente contra o antigo r\u00e9xime opresivo en Kenya\", o Comit\u00e9 do Nobel Noruegu\u00e9s anunciou nunha declaraci\u00f3n que ela era a vencedora do Premio Nobel da Paz de 2004. \"As s\u00faas formas de acci\u00f3n \u00fanicas contribu\u00edron para chamar a atenci\u00f3n \u00e1 opresi\u00f3n pol\u00edtica - nacional e internacionalmente-. Ela serviu como unha inspiraci\u00f3n para moitos na loita polos dereitos democr\u00e1ticos e ten encoraxado especialmente as mulleres a mellorar a s\u00faa situaci\u00f3n\".\nControversia.\nMaathai causou controversia entre os comentadores dos medios de comunicaci\u00f3n, cando nunha conferencia de prensa seguinte ao anuncio do Premio Nobel, ela falou a favor da alegaci\u00f3n de que o virus HIV era un produto creado polo ser humano a trav\u00e9s de bio-enxe\u00f1ar\u00eda, e ent\u00f3n lanzado na \u00c1frica por cient\u00edficos occidentais non-identificados como unha arma de destruci\u00f3n masiva para \"punir os negros\". A alegaci\u00f3n foi apoiada s\u00f3 por unha pequena minor\u00eda, \u00e9 unha das varias teor\u00edas conspiratorias da SIDA. Desde ent\u00f3n ela fuxiu de ter unha posici\u00f3n definitiva, alegando que \"Eu non sei sobre a orixe... E espero que un d\u00eda o saibamos, porque iso \u00e9 algo que obviamente todos queremos saber, de onde v\u00e9n a doenza\"."}
{"id": "3567", "revid": "85894", "url": "https://gl.wikipedia.org/wiki?curid=3567", "title": "La Paz", "text": "O top\u00f3nimo castel\u00e1n La Paz pode referirse a:"}
{"id": "3572", "revid": "22570", "url": "https://gl.wikipedia.org/wiki?curid=3572", "title": "10 de xu\u00f1o", "text": "O 10 de xu\u00f1o \u00e9 o 161\u00ba d\u00eda do ano do calendario gregoriano e o 162\u00ba nos anos bisestos. Quedan 204 d\u00edas para finalizar o ano.\nNotas.\nOs 366 d\u00edas do ano"}
{"id": "3582", "revid": "98629", "url": "https://gl.wikipedia.org/wiki?curid=3582", "title": "Provincia", "text": "Unha provincia \u00e9 un tipo de divisi\u00f3n administrativa, que confire certas funci\u00f3ns, a nivel administrativo, \u00f3 territorio que representa. Tam\u00e9n se chama provincia ao territorio limitado pola divisi\u00f3n administrativa antedita.\nEste termo util\u00edzase con caracter\u00edsticas diferentes segundo os pa\u00edses e as \u00e9pocas hist\u00f3ricas. Polo tanto, unha provincia abrangue realidades de organizaci\u00f3n territorial diversas.\nHistoria.\nA verba foi introducida polos romanos, quen dividiron o Imperio romano en provincias, e foi designada \u00f3s territorios conquistados f\u00f3ra da pen\u00ednsula it\u00e1lica. En lat\u00edn, o termo \"provincia\" f\u00f3rmase a partir das voces \"pro\" (\u00abpor\u00bb) e \"vincia\" (\u00abvitoria\u00bb).\nNos pa\u00edses de lingua romance, como Espa\u00f1a, Italia e Francia, o termo \"provincia\" aplicouse a unidades administrativas importantes s\u00f3 inferiores \u00f3s reinos. No Imperio espa\u00f1ol, correspond\u00eda a divisi\u00f3ns territoriais, que tam\u00e9\nn adoitaban chamarse \"correxementos\", por ser xurisdici\u00f3ns dun correxedor. Logo das reformas borb\u00f3nicas, a provincia correspond\u00eda a divisi\u00f3ns territoriais controladas por un gobernador-intendente. Tam\u00e9n se adoitaban chamar \"intendencias\" por ser xurisdici\u00f3n dun gobernador-intendente no caso do Vicerreinado do R\u00edo da Prata.\nTrala Revoluci\u00f3n Francesa, o termo \"provincia\" caeu en desuso dentro de Francia. A mediados do s\u00e9culo XIX, nalgunhas naci\u00f3ns iberoamericanas como M\u00e9xico, o Brasil, Colombia e Venezuela chamouse \"provincia\" \u00e1s unidades administrativas constitu\u00edntes e por influxo dos Estados Unidos, devanditas naci\u00f3ns con reformas da s\u00faa constituci\u00f3n pasaron a ser chamadas \"estados\" por estar dentro dun r\u00e9xime federal. Por exemplo, o termo \"provincia\", como o \u00e9 no emprego da frase \u00abprovincia mexicana\u00bb incl\u00fae como significado \u00f3 dun \"territorio dentro do pa\u00eds ag\u00e1s a s\u00faa capital\" pero o termo quedou desfavorecido.\nNos Pa\u00edses Baixos e B\u00e9lxica mantense a denominaci\u00f3n \"provincia\" para as unidades administrativas principais de \u00e1mbolos dous estados. En Bulgaria, a palabra \u00f3blast adoita ser sin\u00f3nimo de \"provincia\".\nNa Arxentina mantense a denominaci\u00f3n \"provincia\" para significar a todo estado federado constitu\u00ednte da rep\u00fablica. No Canad\u00e1, un dos estados m\u00e1is descentralizados do mundo, s\u00e9guese empregando a denominaci\u00f3n \"provincia\" tanto en ingl\u00e9s como en franc\u00e9s. No caso de Chile, chamouse \"provincia\" a unha unidade administrativa que era subordinada polo estado central e na d\u00e9cada de 1970, dadas as s\u00faas pequenas dimensi\u00f3ns territoriais, foron reunidas en rexi\u00f3ns como divisi\u00f3n de segunda orde e as provincias como divisi\u00f3n de terceira orde.\nEn Espa\u00f1a.\n\"Artigo principal:\" Provincias de Espa\u00f1a\nA provincia introduc\u00eduse como divisi\u00f3n administrativa no Imperio Romano, pasando logo o concepto \u00f3 reino visigodo, e sendo recuperado polos reinos cristi\u00e1ns. Dende ent\u00f3n \u00e9 unha constante na organizaci\u00f3n territorial. A divisi\u00f3n actual parte de 1833, cando o Secretrio de Fomento (equivalente \u00f3s actuais ministros) Javier de Burgos impulsou o decreto co\u00f1ecido co seu nome. A constituci\u00f3n de 1978 consagrou esa divisi\u00f3n, coa provincia como entidade composta pola agrupaci\u00f3n municipal, con personlidade xur\u00eddica propia. S\u00f3 cunha lei aprobda polas Cortes Xerais \u00e9 posible modificar a s\u00faa denominaci\u00f3n ou capitalidade, necesitando unha lei org\u00e1nica para variar os seus l\u00edmites."}
{"id": "3586", "revid": "23204", "url": "https://gl.wikipedia.org/wiki?curid=3586", "title": "Tri\u00e1ngulo", "text": "Un tri\u00e1ngulo, en xeometr\u00eda plana, \u00e9 un pol\u00edgono de tres lados con tres \u00e1ngulos internos que suman 180\u00ba. Os v\u00e9rtices, onde concorren os lados, son tres puntos coplanarios non ali\u00f1ados.\nTam\u00e9n se pode definir un tri\u00e1ngulo en superficies xerais, sendo diferentes as s\u00faas propiedades. Se est\u00e1 contido nunha superficie esf\u00e9rica denom\u00ednase tri\u00e1ngulo esf\u00e9rico. Na cartograf\u00eda, representando a superficie terrestre, denom\u00ednase tri\u00e1ngulo xeod\u00e9sico.\nNotaci\u00f3n.\nC\u00f3mpre ter unha f\u00f3rmula est\u00e1ndar para definir un tri\u00e1ngulo.\nAos puntos, pois tense o costume de designalos con letras latinas mai\u00fasculas, e as\u00ed, nun tri\u00e1ngulo, os v\u00e9rtices son A, B e C. Daquela, con isto, un tri\u00e1ngulo def\u00ednese empregando os seus v\u00e9rtices e as\u00ed temos o tri\u00e1ngulo ABC. N\u00f3tese, que por ser tri\u00e1ngulo, d\u00e1 igual a orde en que po\u00f1amos os puntos, pois vai coincidir sempre co trazado do seu per\u00edmetro, cousa que non pasa cos outros pol\u00edgonos, onde para definilos ben hai que ter en conta o percorrido que fai o seu per\u00edmetro.\nOs lados do tri\u00e1ngulo an\u00f3tanse, como calquera segmento, indicando os extremos: AB, BC e AC ou CA. Para designar o valor da lonxitude do segmento, xeralmente, empregamos o nome do v\u00e9rtice oposto, convert\u00e9ndoo en min\u00fascola, e as\u00ed temos formula_1 para BC, formula_2 para AC e formula_3 para AB.\nPara os \u00e1ngulos, como norma xeral, empr\u00e9ganse os segmentos que o conforman indicando cal \u00e9 o v\u00e9rtice, por exemplo, AB e BC, que comparten o punto B, o \u00e1ngulo \u00e9 formula_4\nTam\u00e9n se utiliza unha letra min\u00fascula, habitualmente grega, algunhas veces cun acento circunflexo, para este labor, e nalg\u00fans casos, pois empregase o v\u00e9rtice correspondente cun acento circunflexo. Seguindo o noso exemplo temos:\nTipos de tri\u00e1ngulos.\nO tri\u00e1ngulo, en funci\u00f3n dos seus lados, pode ser:\nO tri\u00e1ngulo, en funci\u00f3n dos seus \u00e1ngulos, pode ser:\nO tri\u00e1ngulo rect\u00e1ngulo.\nUn caso especial e amplamente estudado \u00e9 o do tri\u00e1ngulo rect\u00e1ngulo polas s\u00faas propiedades xeom\u00e9tricas. Neste tipo de tri\u00e1ngulos, o lado oposto \u00f3 \u00e1ngulo de 90 graos ch\u00e1mase hipotenusa, e os outros dous catetos. A \u00e1rea dun tri\u00e1ngulo rect\u00e1ngulo p\u00f3dese calcular como o produto (das lonxitudes) dos catetos dividido entre dous. Ademais, sempre se cumpre que o cadrado da hipotenusa \u00e9 igual \u00e1 suma dos cadrados dos catetos (propiedade enunciada no Teorema de Pit\u00e1goras).\nAdemais, def\u00ednese o coseno dun \u00e1ngulo como a \"lonxitude do cateto contiguo partido pola hipotenusa\", e o seno como \"cateto oposto dividido entre a hipotenusa\". A tanxente ser\u00e1 a \"raz\u00f3n entre o cateto oposto e o contiguo\", ou entre o seno e o coseno.\nSe xuntamos dous tri\u00e1ngulos rect\u00e1ngulos iguais superpo\u00f1endo as s\u00faas hipotenusas, a figura resultante \u00e9 un rect\u00e1ngulo (de a\u00ed a relaci\u00f3n entre o c\u00e1lculo das \u00e1reas de ambas figuras). Se os tri\u00e1ngulos unidos son, ademais de rect\u00e1ngulos, is\u00f3sceles (os \u00e1ngulos agudos son de 45 graos), resulta un cadrado."}
{"id": "3592", "revid": "1505", "url": "https://gl.wikipedia.org/wiki?curid=3592", "title": "\u00c1ngulo recto", "text": "Denom\u00ednase \u00e1ngulo recto ao \u00e1ngulo de 90 graos sexaxesimais, de 100 graos centesimais ou, o que \u00e9 equivalente, ao \u00e1ngulo de \u03c0/2 radi\u00e1ns."}
{"id": "3594", "revid": "98629", "url": "https://gl.wikipedia.org/wiki?curid=3594", "title": "Louis de Broglie", "text": " \nLouis-Victor-Pierre-Raymond, xeralmente co\u00f1ecido por Louis de Broglie, nado en Dieppe o 15 de agosto de 1892 e finado en Louveciennes o 19 de marzo de 1987, foi un f\u00edsico franc\u00e9s, introdutor do concepto de onda de materia.\nTraxectoria.\nPertenc\u00eda a unha familia nobre francesa, e tivo parentes na pol\u00edtica, na diplomacia e na carreira militar. Cursou F\u00edsica te\u00f3rica na Sorbonne, doutorandose en 1924.\nEn 1929 foi laureado co Premio Nobel de F\u00edsica, pola s\u00faa descuberta da natureza ondulatoria do electr\u00f3n.\nDualidade onda-part\u00edcula.\nEn palabras do autor, \"A idea fundamental da mi\u00f1a tese do 1924 era a seguinte: O feito de que, seguindo a Einstein na s\u00faa introduci\u00f3n dos fot\u00f3ns como ondas de luz, co\u00f1ecemos que a luz cont\u00e9n part\u00edculas que son concentraci\u00f3ns de enerx\u00eda incorporada \u00e1 onda, suxire que todas as part\u00edculas, como o electr\u00f3n, poder\u00edan ser transportadas por unha onda na que estar\u00edan incorporadas... A mi\u00f1a idea esencial foi estender a todas as part\u00edculas a coexistencia de ondas e part\u00edculas descuberta por Einstein no 1905 para o caso da luz e os fot\u00f3ns.\" \"con cada part\u00edcula de materia con masa m e velocidade v a pode ser 'asociada' unha onda real\", relacionada co momento pola ecuaci\u00f3n: \nformula_1\nonde formula_2 \u00e9 a lonxitude de onda, formula_3 \u00e9 a constante de Planck, formula_4 \u00e9 o momento (relativista), formula_5 \u00e9 a masa en repouso, formula_6 \u00e9 a velocidade e formula_7 \u00e9 a velocidade da luz no baleiro.\nEsta teor\u00eda po\u00eda as bases da mec\u00e1nica ondulatoria. Foi sostida por Einstein, confirmada polas experiencias de difracci\u00f3n dos electr\u00f3ns de Davisson et Germer, e xeneralizada polos traballos de Schr\u00f6dinger.\nPor\u00e9n, esa xeneralizaci\u00f3n era estat\u00edstica e non era aprobada por de Broglie, que dic\u00eda \u00ab que a part\u00edcula debe ser o asento dun movemento peri\u00f3dico interno e debe desprazarse na s\u00faa onda de xeito que quede en fase con ela, [Feito] ignorado polos f\u00edsicos cu\u00e1nticos actuais [que te\u00f1en] a mala idea de considerar una propagaci\u00f3n de onda sen localizaci\u00f3n de part\u00edcula, o quera totalmente contrario \u00e1s mi\u00f1as ideas primitivas. \u00bb"}
{"id": "3602", "revid": "89787", "url": "https://gl.wikipedia.org/wiki?curid=3602", "title": "Trazo", "text": "Trazo \u00e9 un concello da provincia da Coru\u00f1a, pertencente \u00e1 comarca de Ordes.\nDemograf\u00eda.\nSegundo o IGE a s\u00faa poboaci\u00f3n no 2014 era de 3.301 habitantes .\nXeograf\u00eda.\nO relevo ten aspecto de meseta ondulada sen grandes contrastes e lixeiramente inclinada cara ao sur, por onde descorre o Tambre. As m\u00e1ximas alturas at\u00f3panse ao norte, en Pedras Negras (462 metros) e Berdieiras (507 metros). Hai unha serie de vales, regados todos por pequenos r\u00edos, como o Restande e de Leng\u00fcelle.\nAs precipitaci\u00f3ns medias anuais son moi abundantes e as temperaturas son suaves, cunha media de 12 \u00b0C; non hai importantes oscilaci\u00f3ns t\u00e9rmicas, xa que os ver\u00e1ns son temperados e os invernos non moi fr\u00edos.\nSituaci\u00f3n e comunicaci\u00f3ns.\nSit\u00faase a 19 quil\u00f3metros \u00f3 norte de Santiago de Compostela, a\u00ednda que afastado das v\u00edas de comunicaci\u00f3n m\u00e1is frecuentadas. A estrada que comunica ambas \u00e9 a que parte da C-545, de Santiago a Santa Comba, a catro quil\u00f3metros da primeira. Esta estrada entra no municipio de Trazo atravesando o r\u00edo Tambre por Ponte Albar.\nDespois de unirse \u00e1 de Ordes a Portomouro, percorre diagonalmente todo o concello e empalma en Ordes (15 quil\u00f3metros) coa N-550 de Santiago \u00e1 Coru\u00f1a. A distancia a capital da provincia por esta ruta \u00e9 de 36 quil\u00f3metros. Os municipios cos que limita Trazo son os de Santiago polo sur, Tordoia \u00f3 norte, Val do Dubra \u00f3 oeste e Oroso ao leste.\nEconom\u00eda.\nTrazo \u00e9 un concello eminentemente rural, a s\u00faa econom\u00eda bas\u00e9ase principalmente no sector primario. Dentro das actividades econ\u00f3micas cabe destacar a importancia das labores agropecuarias, moi modernizadas, e orientadas a gandar\u00eda cun amplo n\u00famero de explotaci\u00f3ns, que sufriron un gran proceso de modernizaci\u00f3n, para adaptarse \u00e1s novas demandas que o gando vac\u00fan require, tanto para a s\u00faa explotaci\u00f3n leiteira como c\u00e1rnica.\nHistoria.\nA existencia de castros como o de Lestrobe (Benza) e o de Chai\u00e1n, no que en 1883 se atoparon 25 mu\u00ed\u00f1os de man, m\u00e1is sete fornos e unha galer\u00eda romana, con armas e ferramentas nas s\u00faas proximidades, fai presumila presenza humana nestas terras como m\u00ednimo dende a \u00e9poca castrexa.\nAs terras do actual municipio de Trazo pertenceron \u00e1 xurisdici\u00f3n de Montaos. Esta xurisdici\u00f3n exist\u00eda polo menos desde o s\u00e9culo XII e figura por primeira vez nunha doaz\u00f3n de Afonso VII \u00e1 mitra compostel\u00e1 datado 31 de maio de 1124. Nela establ\u00e9cense os l\u00edmites desde Ponte Sig\u00fceiro ao monte Xalo, inclu\u00edndo practicamente todas as parroquias do concello. Os Berm\u00fadez de Montaos, descendentes ou sucesores dos poderosos condes de Traba, exerceron este se\u00f1or\u00edo, tendo como lugares principais Montaos (Ordes) e Lestrobe, na parroquia de Benza. Neste lugar posu\u00edan unha impresionante fortaleza, pero o abandono e o tempo acabaron con ela.\nCoa fin do Antigo R\u00e9xime e a proclamaci\u00f3n da Constituci\u00f3n de 1812 creouse o concello de Montao, que foi suprimido cando Fernando VII derogou o devandito texto constitucional en 1823. Coa recuperaci\u00f3n definitiva do municipalismo en 1835, quedou constitu\u00eddo o termo de Trazo.\nPatrimonio art\u00edstico.\nEntre o patrimonio civil do concello destaca o Pazo de Vilacoba. Este pazo naceu como unha torre defensiva no s\u00e9culo XV. Foi ademais constru\u00edda por Don Alfonso Alborxa Escudero, cuxo sepulcro descansa na igrexa de Restande, na s\u00faa tumba ora \u201cfalleceu no ano de 1400\u201d. Por herdanza de seus pais Antonio de Leis Moscoso e Ponte e a s\u00faa muller Mar\u00eda Pardo de Andrade, chega \u00e1 casa o segundo fillo, o c\u00f3engo da catedral de Santiago, Juan de Leis e Andrade, quen ser\u00eda o que remata a casa tal e como hoxe se ve.\nDestacan os templos de San Pedro de Benza e de San Xo\u00e1n de Campo, \u00e1mbolos dous de estilo rom\u00e1nico. \u00c9 digna de menci\u00f3n a igrexa de Santa Mar\u00eda de Chai\u00e1n tam\u00e9n constru\u00edda a finais do s\u00e9culo XII ou comezos do XIII e reformada posteriormente no ano 1676. Outros exemplos son a igrexa de Santa Eufemia de Vilouchada de planta de cruz grega e con columnas x\u00f3nicas na fachada; a de San Cristovo de Xavestre do s\u00e9culo XVII; a capela de San Xos\u00e9 de Oa en Xavestre ou a ermida de Auga Santas na Polveira.\nNo eido da arquitectura popular c\u00f3mpre mencionar a ponte de Albar en Xavestre, de cantar\u00eda con cinco arcos de medio punto, e o conxunto de mu\u00ed\u00f1os de mediados dos s\u00e9culo XVII que se estenden \u00f3 longo do curso do r\u00edo da Chonia, \u00f3 seu paso pola parroquia de Xavestre.\nEscudo de Trazo.\nO escudo do concello de Trazo consiste nun castelo e un lobo pasante en prata sobre un fondo de sinople timbrados de coroa real pechada.\nLugares de Trazo.\nPara unha lista completa de todos os lugares do concello de Trazo vexa lugares de Trazo."}
{"id": "3603", "revid": "85894", "url": "https://gl.wikipedia.org/wiki?curid=3603", "title": "Tordoia", "text": "Tordoia \u00e9 un concello da provincia da Coru\u00f1a, pertencente \u00e1 comarca de Ordes. Ten unha extensi\u00f3n de 124,5\u00a0km\u00b2 distribu\u00eddos en dez parroquias.\nDemograf\u00eda.\nSegundo o Padr\u00f3n municipal de habitantes, en 2014 a s\u00faa poboaci\u00f3n era de 3.706 persoas (1.749 homes e 1.957 mulleres) . O seu xentilicio \u00e9 \u00abtordoi\u00e9s/tordoiesa\u00bb.\nEscudo.\nAs orixes do escudo rem\u00f3ntanse a 1846. A composici\u00f3n \u00e9 de prata, cunha \u00e1rbore sinople de d\u00faas copas, sostido de tres ondas de azur e prata, e coa Coroa Real de Espa\u00f1a pechada e engastada de pedras preciosas, composto de oito flor\u00f3ns de follas de acanto, interpoladas de perlas e de cuxas follas saen outros tantos diademas de perlas que converxen nun mundo de azur co corpo en ouro e acabando nunha cruz de ouro e todo iso forrado de goles.\nEnt\u00e9ndese que a \u00e1rbore de d\u00faas copas fac\u00eda referencia \u00e1 multitude de casti\u00f1eiros que hab\u00eda na zona, xa que hai poucos exemplos coma este en her\u00e1ldica. As ondas azuis e prata fan referencia aos numerosos r\u00edos, fontes e regos que fertilizan e regan o concello.\nLugares de Tordoia.\nPara unha lista completa de todos os lugares do concello de Tordoia vexa: Lugares de Tordoia."}
{"id": "3604", "revid": "85894", "url": "https://gl.wikipedia.org/wiki?curid=3604", "title": "Oroso", "text": "Oroso \u00e9 un concello da comarca de Ordes, pertencente \u00e1 provincia da Coru\u00f1a. Segundo o INE en 2022 ti\u00f1a 7.572 habitantes . O seu xentilicio \u00e9 .\nXeograf\u00eda.\nOroso limita ao norte cos concellos de Ordes e Tordoia, ao sur cos concellos do Pino e Santiago de Compostela, ao oeste co concello de Trazo e ao leste co concello de Frades. Abrangue unha superficie de 72,1\u00a0km\u00b2. A capital do concello \u00e9 a vila de Sig\u00fceiro, pertencente \u00e1 parroquia da Barciela. Oroso est\u00e1 adscrito \u00e1 arquidiocese de Santiago de Compostela (arciprestado de Bama, Barbeiros e Berreo de Arriba) e ao partido xudicial de Ordes.\nO concello est\u00e1 situado na marxe dereita do r\u00edo Tambre, que marca o seu l\u00edmite meridional co Concello de Santiago. Na litolox\u00eda predominan os materiais xistosos. O monte Costa, de 329 m, na parroquia de Trasmonte, e o Pet\u00f3n, de 375 m, na parroquia de Senra, ambos os dous \u00f3 norte e no l\u00edmite do concello de Ordes, son as m\u00e1ximas cotas. A partir delas o perfil orogr\u00e1fico, lixeiramente ondulado e sen fortes contrastes, vai descendendo gradualmente ata o curso do Tambre, creando unha terra de transici\u00f3n entre as ribeiras deste r\u00edo e as terras m\u00e1is altas de Ordes e Mes\u00eda.\nA zona Entra dentro do clima oce\u00e1nico h\u00famido. A temperatura media sit\u00faase nos 12,3\u00a0\u00b0C, o mes m\u00e1is fr\u00edo \u00e9 xaneiro cunha media de 7,1\u00a0\u00b0C e o m\u00e1is quente \u00e9 xullo cunha temperatura media de 18,3\u00a0\u00b0C e a oscilaci\u00f3n t\u00e9rmica \u00e9 reducida, 11,2\u00a0\u00b0C. Os invernos non son moi rigorosos e os ver\u00e1ns son suaves, a\u00ednda que por influencia continental ocasionalmente prod\u00facense xeadas nalg\u00fans d\u00edas. As precipitaci\u00f3n son elevadas, xa que acadan os 2.000\u00a0mm anuais, produto da chegada, sen ningunha dificultade topogr\u00e1fica dos ventos h\u00famidos oce\u00e1nicos; ademais, o ascenso en altitude favorece as precipitaci\u00f3ns. Non obstante o r\u00e9xime pluviom\u00e9trico \u00e9 irregular, cun m\u00e1ximo no inverno e un m\u00ednimo irregular no ver\u00e1n, onde hai un pequeno d\u00e9ficit h\u00eddrico nos meses de xullo e agosto.\nA densa rede hidrogr\u00e1fica v\u00e9n marcada polo r\u00edo Tambre e varios dos seus afluentes que cruzan o concello de norte a sur. Destacan os de Maruzo, Samo, Cabezeiro e o r\u00edo Leng\u00fcelle. A forte pluviosidade favorece a vexetaci\u00f3n natural e a formaci\u00f3n de prados e pastos. Os bosques orixinais de frondosas son moi residuais, no seu lugar predominan os espazos forestais a base de pi\u00f1eiros e eucaliptos. Nas beiras dos r\u00edos at\u00f3panse especies arb\u00f3reas e arbustivas t\u00edpicas destas zonas.\nA urbanizaci\u00f3n de Sig\u00fceiro na s\u00faa parte oros\u00e1n transformou a paisaxe deste concello, que cambiou a s\u00faa capitalidade do lugar de Oroso a Sig\u00fceiro, coa construci\u00f3n dunha nova casa do concello. O centro de sa\u00fade e outras instalaci\u00f3ns municipais como a piscina e garder\u00eda tam\u00e9n est\u00e1n situadas no centro urbano de Sig\u00fceiro.\nPoboaci\u00f3n.\nOroso ti\u00f1a a comezos do s\u00e9culo XX unha poboaci\u00f3n de 3.231 hab. A maior parte do s\u00e9culo transcorreu con pequenas variaci\u00f3ns, ben de forma positiva ou negativa. Dende 1900 a 1950, cunha forte corrente emigratoria e unha alta taxa de natalidade, a poboaci\u00f3n creceu lixeiramente. Desde 1950 ata o censo de 1981, Oroso entrou nun per\u00edodo de perda de poboaci\u00f3n. A pesar de que se mantivo un crecemento vexetativo favorable a marcha de habitantes e a emigraci\u00f3n provocou un significativo descenso. Nestes anos houbo un activo \u00e9xodo rural cara as cidades da Coru\u00f1a e Santiago de Compostela, as\u00ed como cara as zonas industrializadas de Espa\u00f1a e Europa.\nEntre 1981 e 1991 freouse a perda de poboaci\u00f3n, a\u00ednda que o crecemento natural caeu pola baixa de natalidade; o retorno de emigrantes e o comezo dun crecemento asociado \u00f3 desenvolvemento da \u00e1rea urbana de Santiago deron comezo a un per\u00edodo de recuperaci\u00f3n demogr\u00e1fica. Esta recuperaci\u00f3n converteuse nun claro crecemento, as\u00ed, entre os anos 1991 e 2001 produciuse un aumento do 46,34 %, dos m\u00e1is altos dos concellos galegos. No comezo do s\u00e9culo XXI alcanzou o seu m\u00e1ximo demogr\u00e1fico hist\u00f3rico cunha poboaci\u00f3n de 5.530 h. O fortalecemento dunha expansi\u00f3n urbana relacionada con espallamento da \u00e1rea de Santiago cara aos seus concellos lim\u00edtrofes explica este crecemento demogr\u00e1fico.\nA cabeceira municipal, Sig\u00fceiro, \u00e9 o eixe que a conecta con Santiago de Compostela convert\u00e9ronse nunha das \u00e1reas de difusi\u00f3n de poboaci\u00f3n m\u00e1is importantes desta cidade. A taxa de crecemento natural \u00e9 de signo positivo (1,8 por mil) como consecuencia dunha taxa de natalidade (10,1 por mil) superior \u00e1 de mortalidade (8,3 por mil). Esta din\u00e1mica natural \u00e9 \u00e1 s\u00faa vez causa e consecuencia dunha estrutura demogr\u00e1fica relativamente nova dentro do contexto provincial e rexional. A poboaci\u00f3n ata os 16 anos constit\u00fae o 17,07 % do total. Os maiores de 64 anos representan o 14,46 %. A distribuci\u00f3n da poboaci\u00f3n por sexos amosa un elevado equilibrio, lixeiramente a favor da poboaci\u00f3n feminina. Predomina a vivenda familiar pola funci\u00f3n residencial de Oroso como periferia suburbana da \u00e1rea urbana de Santiago de Compostela.\nHistoria.\nOs primeiros restos arqueol\u00f3xicos atopados datan da \u00e9poca megal\u00edtica, como a m\u00e1moa de Vilar de Arriba atopada en Deixebre. Da cultura castrexa destacan os castros de:\nEn Oroso foi atopado o chamado Tesouro de Recouso, atopado en Marzoa e datado entre os s\u00e9calos V e IV a.C, un conxunto de cadeas e colgantes de ouro. \u00c9 pos\u00edbel que a vila de Sig\u00fceiro sexa a mansi\u00f3n romana de Trigudum, que se situaba na v\u00eda romana de Braga a Astorga. Na urbanizaci\u00f3n de Porto Avieira hab\u00eda a mina de ouro romana das Grobias.\nNa Idade Media formou parte da xurisdici\u00f3n de Montaos, igual que os territorios de Trazo e Ordes. Esta xurisdici\u00f3n abarcaba desde o Tambre ata o monte Xalo. Consta a existencia da mesma desde 1124, data en que se firmou unha doaz\u00f3n de Afonso VII \u00e1 mitra Compostela. Neste lugar constru\u00eduse unha ponte no s\u00e9culo XIV, mandada facer por Fern\u00e1n Peres de Andrade, O Boo. O chamado Cami\u00f1o Ingl\u00e9s de peregrinaci\u00f3n a Santiago pasaba e pasa polo concello. Durante o Antigo R\u00e9xime as parroquias que integran o concello de Oroso pertenceron \u00e1 xurisdici\u00f3n de Folgoso, se\u00f1or\u00edo do conde de Altamira, \u00e1 xurisdici\u00f3n de Mes\u00eda, administrada polo arcebispo de Santiago de Compostela e \u00e1 de Sig\u00fceiro do De\u00e1n, se\u00f1or\u00edo do de\u00e1n de Santiago de Compostela.\nA proclamaci\u00f3n da constituci\u00f3n de 1812 supuxo a abolici\u00f3n do r\u00e9xime se\u00f1orial e a s\u00faa substituci\u00f3n por unha administraci\u00f3n territorial do territorio. Daquela produciuse a creaci\u00f3n dos concellos de Pasarelos e Oroso. En 1823 o rei Fernando VII derrogou a constituci\u00f3n, feito que supuxo a supresi\u00f3n deste concellos e a restauraci\u00f3n do r\u00e9xime se\u00f1orial. A definitiva recuperaci\u00f3n do municipalismo produciuse en 1835, cando se constitu\u00edu o concello cos l\u00edmites actuais. En 1846 tiveron lugar no concello os enfrontamentos entre as forzas do goberno e as do sublevado coronel Miguel Sol\u00eds preto da ponte Sig\u00fceiro. Os sublevados perder\u00edan a batalla e ser\u00edan fusilados en Carral.\nEconom\u00eda.\nOroso ten unha taxa de actividade xeral do 58,7 %, superior \u00e1 media rexional e a taxa de actividade masculina (71,6 %) supera \u00e1 feminina (46,2 %). O paro sit\u00faase arredor do 9,5 % (6,2 % no caso dos homes e 14,4 % no caso das mulleres), inferior \u00e1 media rexional. A distribuci\u00f3n da poboaci\u00f3n activa por subsectores econ\u00f3micos reflicte a importancia do sector terciario con 57,3 % da poboaci\u00f3n ocupada neste sector. S\u00e9gueo o sector secundario con 33,1 %, a industria con 18,4 % e a construci\u00f3n con 14,7 %; e por \u00faltimo o sector primario con 9,6 %.\nA relaci\u00f3n de Oroso co veci\u00f1o concello de Santiago de Compostela mudou a s\u00faa estrutura econ\u00f3mica totalmente nos \u00faltimos anos. Gran parte da poboaci\u00f3n activa reside no concello, pero traballa na industria e nos servizos da capital de Galicia. Os dous sectores que m\u00e1is xente empregan, o terciario e o secundario, responden a estes postos de traballo compostel\u00e1ns, mentres que o primario reduciu a s\u00faa participaci\u00f3n econ\u00f3mica e laboral. Non obstante, as actividades agrogandeiras desenv\u00f3lvense na maior\u00eda do territorio de Oroso, que \u00f3 igual que o resto dos concellos da comarca de Ordes, disp\u00f3n dunha \u00e1rea moi id\u00f3nea para o aproveitamento agrario polas s\u00faas caracter\u00edsticas clim\u00e1ticas e orogr\u00e1ficas. A concentraci\u00f3n parcelaria e as melloras introducidas fixeron posible a modernizaci\u00f3n das explotaci\u00f3ns agrarias. A orientaci\u00f3n principal \u00e9 a gandeira, en concreto o gando bovino dedicado \u00e1 produci\u00f3n comercial de leite, e secundariamente tam\u00e9n hai varias granxas porcinas. A dispo\u00f1ibilidades de prados e pastos favoreceu o crecemento do sector leiteiro, afundido na actualidade como consecuencia da Pol\u00edtica Agraria da Uni\u00f3n Europea e o envellecemento da poboaci\u00f3n rural.\nO sector secundario ten unha presenza relativa. Existen diferentes empresas dedicadas \u00e1 fabricaci\u00f3n de materiais da construci\u00f3n, carpintar\u00eda e moblar\u00eda. Coa recente creaci\u00f3n dun pol\u00edgono industrial, instalouse no concello unha planta de Vengonsa, importante empresa de distribuci\u00f3n alimentaria. A\u00ednda as\u00ed, a maior\u00eda dos traballadores acoden aos pol\u00edgonos industriais da \u00e1rea de Santiago e A Coru\u00f1a. A construci\u00f3n desenvolveuse moito nos \u00faltimos anos, pois a especulaci\u00f3n urban\u00edstica e os prezos prohibitivos da vivenda na Capital de Galiza converteron Sig\u00fceiro nunha vila dormitorio onde a meirande parte da poboaci\u00f3n procede doutras localidades.\nA paralizaci\u00f3n no seu d\u00eda do Plan Xeral de Ordenaci\u00f3n Urbana do Concello non logrou conter aos construtores. Unha das consecuencias da m\u00e1 planificaci\u00f3n urban\u00edstica son os problemas de tr\u00e1fico que padece na actualidade o Concello, con constantes atascos nas horas punta de entrada e sa\u00edda.\nNo sector terciario, tam\u00e9n a maior\u00eda dos traballadores empr\u00e9ganse nos servizos da capital galega. No concello destaca a vila de Sig\u00fceiro, cunha funci\u00f3n residencial que favoreceu a proliferaci\u00f3n de urbanizaci\u00f3ns e os servizos b\u00e1sicos correspondentes (comerciais, financeiros, p\u00fablicos). Na v\u00eda de conexi\u00f3n con Santiago de Compostela, a estrada N-550, desenvolveuse un importante sector de hostalar\u00eda nas s\u00faas marxes. As principais v\u00edas de comunicaci\u00f3n ins\u00edrense nas comunicaci\u00f3ns entre A Coru\u00f1a e Santiago de Compostela e son a devandita estrada que atravesa o concello de norte a sur, e a autoestrada AP-9, que ten en Sig\u00fceiro un servizo de entrada e sa\u00edda en direcci\u00f3n \u00e1 Coru\u00f1a. Tam\u00e9n discorre polo concello a li\u00f1a de ferrocarril A Coru\u00f1a-Santiago de Compostela, cun apeadoiro na estaci\u00f3n de Oroso e outro na de Trasmonte.\nCultura.\nAdemais dos restos arqueol\u00f3xicos mencionados, da arquitectura relixiosa destacan as igrexas de San Miguel de G\u00e1ndara, Santo Estevo de Trasmonte e Santa Eulalia de Senra en estilo barroco. Da arquitectura civil sobresaen o Pazo de Meixime en Oroso e a Ponte Sig\u00fceiro, unha obra de cantar\u00eda do s\u00e9culo XIV, reformada no XV.\nEntre as festas populares destacan as de Santo Ant\u00f3n en Marzoa, celebradas en xu\u00f1o, Santo Estevo en Trasmonte, A Virxe da Merc\u00e9 en Calvente (tam\u00e9n co\u00f1ecida como \"O d\u00eda 8\") en setembro ,Santa B\u00e1rbara en Senra, que se celebra na primeira fin de semana de outubro, e as do Sant\u00edsimo Sacramento (\u00faltimo domingo de agosto) e Santa Eufem\u00eda (na \u00e9poca estival) e as do Santo Andr\u00e9 (30 de novembro) que te\u00f1en lugar na parroquia de Santo Andr\u00e9 da Barciela. \nO Cami\u00f1o de Santiago tam\u00e9n atravesa este concello. Forma parte do chamado Cami\u00f1o ingl\u00e9s, que comeza no porto da Coru\u00f1a.\nLugares de Oroso.\nPara unha lista completa de todos os lugares do concello de Oroso vexa: Lugares de Oroso."}
{"id": "3605", "revid": "85894", "url": "https://gl.wikipedia.org/wiki?curid=3605", "title": "Mes\u00eda", "text": "Mes\u00eda \u00e9 un concello da provincia da Coru\u00f1a, pertencente \u00e1 comarca de Ordes. Segundo o INE en 2022 ti\u00f1a 2.457 habitantes (1.232 homes e 1.225 mulleres) . O seu xentilicio \u00e9 \u00ab\u00bb.\nXeograf\u00eda.\nMes\u00eda limita cos concellos de Frades, Boimorto, Curtis, Vilasantar, Oza-Cesuras, Abegondo, Ordes e Carral. A s\u00faa capital \u00e9 o lugar de Xanceda, situado a 42\u00a0km de Santiago de Compostela e a 46 da Coru\u00f1a.\nTen unha altitude media de 400 m, sendo m\u00e1is accidentada cara ao norte. Os seus cumios m\u00e1is altos son Picoi (546 m), Montouto (542 m), a Cova (488 m), Rozamonde (462 m) e Teixoeiras (427 m). O curso fluvial m\u00e1is importante \u00e9 o r\u00edo Tambre, que pasa pola parroquia de Castro. Afluentes deste son o Maruzo e mailo r\u00edo Samo, que nace en Picoi, nos montes da Tieira, e percorre o concello polo norte facendo, en certos tramos, de l\u00edmite co concello de Frades.\nO concello est\u00e1 atravesado no suroeste pola estrada AC-524, que une o concello coa capital comarcal, e no centro pola AC-223 (As Travesas-Xanceda), que atravesa o concello e o une coa estrada das Travesas. A AP-9 cruza o municipio nun tramo pola parroquia de Visanto\u00f1a.\nHistoria.\nEn Mes\u00eda cons\u00e9rvanse restos de varios poboados castrexos: Casti\u00f1eiras (Albixoi), A Roda (Fieiteira-Albixoi), Pereira (Pereira-Albixoi), A Roda (Xestosa-Albixoi), Monteiro (Campo-Bascoi), A Torre (Tamar\u00edn-Bascoi), O Castro (O Castro-Boado), Couto do Castro (Rece\u00e1-Castro), Castrill\u00f3n, Pousada e Rodas (Fontefr\u00eda-Cumbraos), Casti\u00f1eiras (Casti\u00f1eiras-Mes\u00eda), A Pobra ou Castelo de Mes\u00eda (A Pobra-Mes\u00eda), Mes\u00eda (Mes\u00eda), Soutelo (Soutelo-Olas), Brea (A Brea-Visanto\u00f1a), Visanto\u00f1a (Ricos-Visanto\u00f1a), Os Castri\u00f1os e Xanceda.\nAs terras de Mes\u00eda eran lugar de paso na Idade Media entre Santiago de Compostela e as vilas do norte, como Betanzos, A Coru\u00f1a e a zona da Mari\u00f1a, o que deu p\u00e9 \u00e1 v\u00eda inglesa do Cami\u00f1o de Santiago. Desta \u00e9poca \u00e9 a torre de Mes\u00eda, fortaleza dos s\u00e9culos XIII e XIV, na actualidade en ru\u00ednas.\nNo Antigo R\u00e9xime as parroquias depend\u00edan da xurisdici\u00f3n de Mes\u00eda, da provincia de Santiago de Compostela, que acoll\u00eda en total 45 fregues\u00edas. A parroquia de Cabrui depend\u00eda do mosteiro de Sobrado dos Monxes, da provincia de Betanzos.\nO 13 de febreiro de 1809, durante a guerra da Independencia Espa\u00f1ola, as tropas francesas arrasaron e queimaron a capela de Arx\u00e1n, amais de fusilar trece veci\u00f1os, que foron soterrados nunha foxa dentro da igrexa.\nCoa chegada da divisi\u00f3n en concellos, Mes\u00eda contaba con once parroquias e depend\u00eda do partido xudicial de Poulo. En 1822 pasou a pertencer \u00e1 provincia da Coru\u00f1a. En 1835 pasou a formar parte do partido xudicial de Ordes. Entre abril e xu\u00f1o de 1836 foille adscrita a parroquia de San Pedro de Ardemil.\nA localizaci\u00f3n da capital sufriu modificaci\u00f3ns. No 1860 estaba na Pobra, no 1900 na Vila, no 1910 en Xancedavella, e entre 1920 e 1981 de novo na Pobra. Se ben na actualidade o xulgado e a casa consistorial est\u00e1n en Xanceda, oficialmente a capital segue na Pobra, ao non estar tramitado o expediente de cambio.\nO edificio consistorial foi inaugurado en 1955 no lugar de Campo das Mentiras, en Xanceda. \u00c9 un edificio de planta cadrada e cuberta a catro augas. A escaleira de acceso ten dous andares, o primeiro con p\u00f3rtico de dobre arco de medio punto \u00e1 fronte e un arco de medio punto en cada lateral, e o segundo co balc\u00f3n municipal, con varanda de ferro e decoraci\u00f3n xeom\u00e9trica. No alto do edificio hai un pequeno \u00e1tico co escudo coroado, nun front\u00f3n triangular.\nNo escudo do concello, xa existente en 1838, aparece a torre do castelo de Mes\u00eda.\nPatrimonio.\nAmais dos edificios relixiosos, existen diferentes construci\u00f3ns civ\u00eds destacables. A torre fortaleza de Mes\u00eda est\u00e1 no lugar da Pobra (Bascoi). O pazo de Recelle foi constru\u00eddo no s\u00e9culo XVII por Antonio Varela do Barreiro e In\u00e9s Fern\u00e1ndez Marzoa. A Casa Grande de Xanceda \u00e9 de estilo barroco, e orixinalmente ti\u00f1a un torre\u00f3n e unha pequena capela baixo a advocaci\u00f3n \u00e1 Virxe do Rosario. Pertenceu ao marquesado de San Marti\u00f1o de Ombreiro. O pazo de Lago, do s\u00e9culo XVIII, pertence aos Verea e Aguiar. \u00c9 un edificio rectangular de cachoter\u00eda cunha cheminea de grandes proporci\u00f3ns. A Casa do Coronel, na parroquia de Cabrui, acolle unha casa de turismo rural, e foi dese\u00f1ada polo arquitecto Antonio Tenreiro Rodr\u00edguez.\nLugares de Mes\u00eda.\nPara unha lista completa de todos os lugares do concello de Mes\u00eda vexa: Lugares de Mes\u00eda."}
{"id": "3606", "revid": "85894", "url": "https://gl.wikipedia.org/wiki?curid=3606", "title": "Ordes", "text": "Ordes \u00e9 un concello da provincia da Coru\u00f1a, pertencente \u00e1 comarca de Ordes. Segundo o INE en 2022 ti\u00f1a 12.589 habitantes . O seu xentilicio \u00e9 \u00ab\u00bb.\nXeograf\u00eda.\nSituaci\u00f3n.\nOrdes at\u00f3pase nunha chaira a medio cami\u00f1o entre Santiago de Compostela e A Coru\u00f1a. \nComunicaci\u00f3ns.\nEst\u00e1 atravesado pola N-550, a AP-9 e polo ferrocarril entre A Coru\u00f1a e Santiago de Compostela.\nOrograf\u00eda.\nA altura sobre o nivel do mar oscila entre os 461 m nos montes do sur e os 450 m no norte.\nHidrograf\u00eda.\nOrdes at\u00f3pase case na s\u00faa totalidade na cunca hidrogr\u00e1fica do r\u00edo Tambre. O m\u00e1is importante \u00e9 o r\u00edo Leng\u00fcelle, que baixa polo oeste marcando o l\u00edmite co concello de Tordoia. A excepci\u00f3n os regatos do norte da parroquia de Ardemil, que se orientan de cara ao val de Barcia e desembocan no r\u00edo Barc\u00e9s. \nXeolox\u00eda.\nO terreo est\u00e1 formado por unha unidade xeol\u00f3xica de xistos denominada xistos de Ordes.\nClima.\nAs precipitaci\u00f3ns son abondosas e superan os 1.500\u00a0mm anuais. A temperatura media \u00e9 de 13 \u00b0C, se ben xea todo o ano excepto no ver\u00e1n. \nDemograf\u00eda.\nO concello ocupa 157\u00a0km\u00b2 e un terzo da poboaci\u00f3n reside na capital, Ordes.\nHistoria.\nDa \u00e9poca castrexa destacan o castro de Ceid\u00f3n e o castro de Gosende nas proximidades do n\u00facleo urbano, posu\u00edndo todo o concello unha alta cantidade deste tipo de sitios arqueol\u00f3xicos.\nDurante a Idade Media fixo parte do condado de Trast\u00e1mara, e posteriormente dividiuse entre a xurisdici\u00f3n de Folgoso, do conde de Altamira, o couto de Faramill\u00e1ns e as xurisdici\u00f3ns de Gorgullos e Montaos. Montaos foi doado por Afonso VII \u00e1 catedral de Santiago de Compostela en 1124.\nEn 1544 Filipe II, de cami\u00f1o a Compostela, fixo noite na Calle, na parroquia de Poulo, feito do que deixa constancia unha inscrici\u00f3n no lintel da porta.\nO xeneral Juan D\u00edaz Porlier tam\u00e9n pasou a noite en Ordes, onde foi feito prisioneiro. Durante a guerra civil de 1833 produc\u00edronse enfrontamentos entre liberais e absolutistas e en 1846 pasou Miguel Sol\u00eds coas tropas do Ex\u00e9rcito Libertador de Galicia.\nEntre 1878 e 1880 editouse en Ordes o semanario \"El Fomento\".\nEconom\u00eda.\nDurante a d\u00e9cada de 1960 produciuse unha emigraci\u00f3n cara \u00e1s cidades m\u00e1is pr\u00f3ximas e cara a Europa, que freou na d\u00e9cada de 1970. Na actualidade, un cuarto da poboaci\u00f3n ad\u00edcase ao sector primario (especialmente gando bovino para o sector l\u00e1cteo).\nNo que se refire \u00f3 sector secundario ou industrial, destaca o sector t\u00e9xtil e a construci\u00f3n. Segundo a web do Concello de Ordes, en 2011 hab\u00eda rexistradas 21 empresas adicadas \u00e1 produci\u00f3n t\u00e9xtil.\nO sector terciario conc\u00e9ntrase na capital do concello e destacan empresas de comercio polo mi\u00fado que dan servizo non s\u00f3 a Ordes sen\u00f3n tam\u00e9n \u00f3s concellos da mancomunidade de Ordes, cun sector comercial m\u00e1is reducido.\nMancomunidade de Ordes.\nOrdes \u00e9 a capital da mancomunidade de Ordes, composta tam\u00e9n polos concellos de Trazo, Tordoia, Cerceda, Mes\u00eda, Frades e Oroso, cun total de 39.004 habitantes.\nEspazos naturais.\nA Zona especial de conservaci\u00f3n (ZEC) do R\u00edo Tambre atravesa parte do suroeste do concello. O treito ordense acolle as augas e ribeiras do r\u00edo Leng\u00fcelle desde o encoro de Vilagud\u00edn as\u00ed como o r\u00edo Cabr\u00f3n e regos que tributan neste. Este espazo \u00e9 de interese pola s\u00faa protecci\u00f3n a estepas de gram\u00edneas e os bosques de ribeira.\nDeportes.\nEn Ordes, de forma federada p\u00f3dense practicar diversos deportes como o f\u00fatbol, f\u00fatbol sala, h\u00f3ckey a pat\u00edns, tenis de mesa ou p\u00e1del. A pesar de non haber ning\u00fan club de tr\u00edatlon, \u00e9 salientable que o triatleta ordense Iv\u00e1n Ra\u00f1a chegou a ser campi\u00f3n do mundo. Foi o primeiro triatleta galego en conseguir un campionato do mundo da especialidade, o primeiro en vencer nunha proba da Copa do Mundo e en participar nuns Xogos Ol\u00edmpicos.\nLugares de Ordes.\nPara unha lista completa de todos os lugares do concello de Ordes vexa: Lugares de Ordes."}
{"id": "3607", "revid": "85894", "url": "https://gl.wikipedia.org/wiki?curid=3607", "title": "Frades", "text": "Frades \u00e9 un concello da provincia da Coru\u00f1a, pertencente \u00e1 comarca de Ordes. Segundo o INE en 2022 ti\u00f1a 2.273 habitantes . O seu xentilicio \u00e9 \u00ab\u00bb.\nXeograf\u00eda.\nO concello ten 81,7\u00a0km\u00b2, e abrangue 12 parroquias e 138 entidades de poboaci\u00f3n. Limita ao norte con Mes\u00eda, ao sur con Arz\u00faa, O Pino e Oroso, ao leste con Boimorto e ao oeste con Ordes. A capital est\u00e1 en Cimadevila,Frades, e o maior n\u00facleo de poboaci\u00f3n \u00e9 Ponte Carreira, na parroquia de Gafoi \u00e1 beira do r\u00edo Tambre. Est\u00e1 a 33\u00a0km de Santiago de Compostela, sendo lugar de paso entre a capital galega e Sobrado dos Monxes.\nOrograf\u00eda.\nTen un relevo suave con altitudes entre os 441 m cara ao norte, e os 280 ao sueste, cara ao r\u00edo Tambre. O r\u00edo Samo, afluente do anterior, fai de fronteira con Ordes.\nHidrograf\u00eda.\nA rede hidrogr\u00e1fica, que discorre por este ondulado territorio, est\u00e1 organizada en torno \u00f3 r\u00edo Tambre, que entra no concello polo leste e establece o l\u00edmite natural cos concellos de Boimorto, Arz\u00faa e O Pino. Con direcci\u00f3n case perpendicular \u00f3 r\u00edo principal, fl\u00faen varios dos afluentes da s\u00faa marxe dereita: os r\u00edos Maruzo e Samo son os m\u00e1is importantes, \u00f3s que hai que engadir, debido \u00e1 abundancia de precipitaci\u00f3ns, numerosos regatos de certa entidade, coma o Gaiteiro e o Most\u00e1s, que desaugan no r\u00edo Maruzo, e os de P\u00edo e O Porto, que o fan directamente \u00f3 r\u00edo Tambre.\nClimatolox\u00eda.\nTen clima oce\u00e1nico, con m\u00e1is de 1400\u00a0mm de precipitaci\u00f3ns anuais. O clima caracter\u00edzase pola abundancia de precipitaci\u00f3ns e a suavidade das temperaturas. A media anual \u00e9 de 12\u00a0\u00b0C, a m\u00ednima prod\u00facese en xaneiro (7\u00a0\u00b0C), e a m\u00e1xima en agosto (17\u00a0\u00b0C). As caracter\u00edsticas termopluviom\u00e9tricas e a abundancia de pequenos regatos, que percorren o termo, favorecen o predominio das terras destinadas a cultivos herb\u00e1ceos. Destacan as terras labradas e as dedicadas a pastos permanentes fronte a unha menor porcentaxe de espazos forestais nos que predomina o eucalipto, e a matogueira, unha paisaxe de prader\u00edas moi verdes, extensas e onduladas.\nDemograf\u00eda.\nSegundo as proxecci\u00f3ns de habitantes, a poboaci\u00f3n de Frades mantivo un n\u00famero m\u00e1is ou menos constante desde 1900.\nO descenso de poboaci\u00f3n producido desde mediados dos anos 60 debeuse fundamentalmente a un troco de residencia aos municipios de Ordes e de Santiago, que supuxo unha certa ruptura do contacto socioecon\u00f3mico co lugar de orixe. Por esta raz\u00f3n a construci\u00f3n de vivendas descendeu nas \u00faltimas d\u00e9cadas do s\u00e9culo XX e influ\u00edu nas do XXI. O saldo migratorio que experimentaba nos primeiros anos ti\u00f1a valores positivos pero \u00e9 a partir de 1970 cando se produce o efecto contrario e o saldo de entradas e sa\u00eddas \u00e9 negativo.\nDesde o inicio do s\u00e9culo XXI a nivel municipal a demograf\u00eda presenta unha tendencia ao estancamento, con taxas de natalidade moi baixas e de mortalidade elevadas, negativas en definitiva. O continuo descenso nos \u00faltimos anos derivou nunha pir\u00e1mide de idades cunha base estreita \u2013poucos efectivos novos- e un predominio das idades adultas e vellas, o que implica un envellecemento da poboaci\u00f3n. A idade media dos habitantes de Frades \u00e9 de 47,8 anos (46,5 nos homes e 49,1 nas mulleres). O \u00edndice de envellecemento \u00e9 de 211,4, o que significa que o relevo xeracional case non exististente. \nDa an\u00e1lise da evoluci\u00f3n da poboaci\u00f3n dos n\u00facleos durante o per\u00edodo 2000-2008 despr\u00e9ndese que dos 73 computables a nivel de censos de poboaci\u00f3n no municipio de Frades, 52 te\u00f1en o car\u00e1cter de regresivos ou fortemente regresivos; \u00e9 dicir, perden poboaci\u00f3n en termos absolutos. S\u00f3 4 n\u00facleos son progresivos ou fortemente progresivos, o que indica incrementos de poboaci\u00f3n por encima do 10%. Os 17 restantes permanecen estacionarios con aumentos inferiores \u00f3 10%. No que respecta \u00e1s parroquias, obs\u00e9rvase que t\u00f3dalas parroquias experimentaron un descenso en relaci\u00f3n \u00e1 poboaci\u00f3n do ano 2000. En ningunha parroquia a tendencia \u00e9 estacionaria, progresiva ou fortemente progresiva.\n&lt;graph&gt;{\"version\":2,\"width\":598,\"height\":190,\"data\":[{\"name\":\"table\",\"values\":[{\"x\":2004,\"y\":2920},{\"x\":2008,\"y\":2732},{\"x\":2010,\"y\":2648},{\"x\":2012,\"y\":2566},{\"x\":2014,\"y\":2485},{\"x\":2016,\"y\":2428}]}],\"scales\":[{\"name\":\"x\",\"type\":\"linear\",\"range\":\"width\",\"zero\":false,\"domain\":{\"data\":\"table\",\"field\":\"x\"}},{\"name\":\"y\",\"type\":\"linear\",\"range\":\"height\",\"nice\":true,\"domain\":{\"data\":\"table\",\"field\":\"y\"}}],\"axes\":[{\"type\":\"x\",\"scale\":\"x\"},{\"type\":\"y\",\"scale\":\"y\"}],\"marks\":[{\"type\":\"line\",\"from\":{\"data\":\"table\"},\"properties\":{\"enter\":{\"x\":{\"scale\":\"x\",\"field\":\"x\"},\"y\":{\"scale\":\"y\",\"field\":\"y\"},\"y2\":{\"scale\":\"y\",\"value\":0},\"interpolate\":{\"value\":\"monotone\"},\"stroke\":{\"value\":\"steelblue\"},\"strokeWidth\":{\"value\":3}}}}]}&lt;/graph&gt;\nComunicaci\u00f3ns.\nA principal v\u00eda de comunicaci\u00f3n que atravesa o concello \u00e9 a N-634 de Santiago de Compostela a Ribadeo, pasando por Curtis. Dende o lugar de Ponte Carreira ata Santiago a distancia \u00e9 de 27 quil\u00f3metros. Pasa tam\u00e9n pr\u00f3xima \u00f3 concello a autoestrada AP-9, co enlace de Ordes a 3 quil\u00f3metros. Dentro do concello existen varias estradas locais, entre a que cabe destacar a que une Ponte Carreira con Ordes.\nHistoria.\nIdade antiga.\nSon escasos os achados arqueol\u00f3xicos que constatan a ocupaci\u00f3n do termo nas \u00e9pocas prerromanas e romanas, reduc\u00edndose neste \u00faltimo caso \u00f3s restos dunha v\u00eda que pasaba pola parroquia de Gafoi.\nIdade moderna.\nNo antigo r\u00e9xime pertenc\u00eda \u00e1 provincia de Santiago de Compostela, estando o territorio dividido nas xurisdici\u00f3ns de Mes\u00eda e Folgoso, esta \u00faltima baixo tutela do condado de Altamira.\nNa parroquia de Moar existiu unha posada, no lugar de Casti\u00f1eiro Redondo (na zona pertencente ao concello de Oroso). Esa casa, hoxe xa desaparecida, pertenc\u00eda \u00e1 familia Mandayo Rey, e as s\u00faas terras lindaban coas dos Linares Rivas, donos do Pazo de Galegos. A mencionada familia estaba ligada \u00e1 de Ares Garc\u00eda, co\u00f1ecidos polo de \"O Fidalgo\", do lugar de Queir\u00eds e onde se pensa que existiu un pazo.\nIdade contempor\u00e1nea.\nEste concello foi constitu\u00eddo en virtude do Decreto do luns 26 de decembro de 1836. Na sesi\u00f3n plenaria do 24 de xullo de 1991 a Corporaci\u00f3n aprobou o escudo municipal.\nCultura.\nTop\u00f3nimo.\nO seu top\u00f3nimo deriva do lat\u00edn , irm\u00e1ns, seguramente monxes, freires dunha congregaci\u00f3n relixiosa. \nCo\u00f1\u00e9cense rexistros medievais, mesmo anteriores ao ano 1000, do nome dalgunhas parroquias de Frades (Gafoi, Galegos, C\u00e9ltigos, Ledoira, Papuc\u00edn...), mais a que motivou o nome do concello non se documenta por escrito, co complemento \u201cde Frades\u201d, ata datas tard\u00edas. Do uso dese complemento temos exemplos medievais noutras localidades da contorna (Bila Mayor de Frades, 1446) pero s\u00f3 rexistramos San Marti\u00f1o de Frades no s\u00e9culo XVI. Nos Censos da coroa de Castela dese s\u00e9culo figura como San Martino de Frades entre as fregues\u00edas do arciprestado de Barbeiros.\nPatrimonio.\nPatrimonio civil.\nO pazo de San Marti\u00f1o de Galegos \u00e9 renacentista, do s\u00e9culo XVII. Nel hosped\u00e1ronse o 15 de abril de 1690 Mariana de Neoburgo e mailo seu irm\u00e1n. Tras chegaren en barco desde Flandres a Mugardos, pasaron pola Coru\u00f1a e Compostela para seguir en direcci\u00f3n \u00e1 corte de Madrid. En agradecemento pola pousada, o rei Carlos II de Espa\u00f1a (esposo de Mariana) concedeu aos propietarios do pazo o dereito de ser pechado con cadea. No lintel hai unha inscrici\u00f3n ao respecto, co seguinte texto: \n\"En 15 de Abril de 1690 durmi\u00f3 en esta casa la Reina Ntra. Sra. D.\u00aa Mariana de Neoburgo, mujer del rey Ntro. Sr. D. Carlos 2\u00ba, viniendo de la Coru\u00f1a en Romer\u00eda a Ntro. Santo Ap\u00f3stol Santiago. Siendo due\u00f1os de esta Casa D. Antl. Mosquera Pimentel Riva de Neira casado con D.\u00aa Baltasara Antonia de Luna Lovera y Valladares. Ad Majorem Dei Gloriam\".\nActualmente o pazo pertence a unha orde relixiosa, \u00e1 que lle foi doado, pero \u00f3 longo dos s\u00e9culos foi a segunda residencia de diversos persoeiros, entre eles o avogado e xornalista Aureliano Linares Rivas, un nome clave na pol\u00edtica espa\u00f1ola do seu tempo, que chegar\u00eda a ser ministro e presidente do Consello de Estado. Conserva os escudos dos Mosquera Pimentel e dos Enr\u00edquez Novoa e a antiga capela cunha torre pequena m\u00e1is moderna.\nO pazo do Pe\u00f1asco est\u00e1 na parroquia de Abell\u00e1. Foi constru\u00eddo no s\u00e9culo XVII por Pedro V\u00e1zquez Vaamonde, pero foi reconstru\u00eddo recentemente. Ten un escudo timbrado coa cruz de Malta e catro cuarteis: o \u00abM\u00bb dos Montenegro, os escasques dos Berm\u00fadez, a cabeza de lobo dos Moscoso e un castelo. O pazo do Pe\u00f1asco \u00e9 un claro exemplo do que foi a evoluci\u00f3n construtiva deste tipo de edificaci\u00f3ns ao longo dos s\u00e9culos, xa que nel se poden apreciar distintas etapas. A actual planta en forma de \u201cU\u201d xorde dun volume principal de traza rectangular ao que se lle van apegando novos corpos, seguindo as necesidades dos propietarios e facendo que o pazo medre ata configurar a tipolox\u00eda m\u00e1is evolucionada na arquitectura palaciana. \nA entrada pode realizarse de d\u00faas formas, ben a trav\u00e9s do port\u00f3n que elegante se recorta no muro de peche e que se abre ao patio descuberto, ou ben directamente \u00e1 vivenda no volume situado \u00e1 dereita do devandito acceso. Neste mesmo corpo aparece apegada unha pequena capela que mant\u00e9n a tipolox\u00eda dos vans, distingu\u00edndose tan s\u00f3 pola presenza dunha sinxela espadana que, coroada con pin\u00e1culos, interrompe a li\u00f1a da cornixa. Recentemente levouse a cabo unha reconstruci\u00f3n do edificio. Actualmente \u00e9 unha propiedade privada non visitable.\nOutras casas grandes son a casa do Fogueteiro (Aiazo), casa de Botana (Cimadevila) e a casa do Cruceiro (A\u00f1\u00e1).\nO museo etnogr\u00e1fico de Frades re\u00fane \u00fatiles e ferramentas tradicionais do campo e do fogar.\nPatrimonio natural.\nNo concello existen unha multitude de \u00e1reas recreativas e zonas de lecer, tales como: \nEtnograf\u00eda.\nFestas parroquiais.\n+San Estevo o 26 e o 27 de decembro. \n+Corpus Christi, o domingo m\u00e1is pr\u00f3ximo ao propio d\u00eda do Corpus Christi.\n+Nosa Se\u00f1ora do Carme,domingo m\u00e1is pr\u00f3ximo ao 16 de xullo.\n+San Pedro, a \u00faltima fin de semana de xu\u00f1o. \n+San Roque, o domingo seguinte a Santa Mar\u00eda.\n+San Paio, o s\u00e1bado anterior m\u00e1is pr\u00f3ximo ao 26 de xu\u00f1o. \n+Santa Mar\u00eda, o 15 e o 16 de agosto.\n+San Xuli\u00e1n, o 7 e o 8 de xaneiro.\n+Nosa Se\u00f1ora de Augasantas, o segundo domingo de setembro. \n+Santa Mar\u00eda Madalena, o 22 de xullo.\n+San Nicolao, o 10 de setembro. \n+San Miguel, o 29 de setembro. \n+San Marti\u00f1o, o 10 e o 11 de novembro.\n+Santa Mari\u00f1a, o 18 e o 19 de xullo.\n+Nosa Se\u00f1ora do Rosario, o segundo domingo de outubro. \n+Nosa Se\u00f1ora do Carme, o 25 de xullo.\n+San Marti\u00f1o, a fin de semana anterior m\u00e1is pr\u00f3xima ao San Marti\u00f1o.\n+Nosa Se\u00f1ora do Carme, o primeiro domingo de agosto.\n+Santo Ant\u00f3n, o 13 de xu\u00f1o\n+San Marti\u00f1o, a segunda fin de semana de novembro.\n+Santa Margarida, o 20 de xullo. \n+Divino Salvador, o 25 de decembro.\n+Nosa Se\u00f1ora do Carme, o segundo s\u00e1bado de xullo. \n+Sant\u00edsimo Sacramento, o segundo s\u00e1bado de agosto.\n+San Roque, o primeiro domingo de setembro.\n+Santa Eulalia, o segundo s\u00e1bado de decembro.\n+Santa Cruz, o primeiro s\u00e1bado de maio.\n+Santa Mar\u00eda, o 15 e o 16 de agosto.\n+San Xo\u00e1n, o 24 e o 25 de xu\u00f1o. \n+Nosa Se\u00f1ora das Virtudes, o primeiro s\u00e1bado de setembro.\nEconom\u00eda.\nFrades \u00e9 un dos poucos municipios de Galicia nos que o 100% dos terreos est\u00e1n redistribu\u00eddos e entregados para a s\u00faa explotaci\u00f3n (hoxe o n\u00famero de parcelas \u00e9 a terceira parte das existentesarredor do ano 2000), e que permitiu unha boa organizaci\u00f3n interna das explotaci\u00f3ns gandeiras. En canto \u00f3 uso do solo, o municipio est\u00e1 especializado en pastos e cultivos forraxeiros. Destaca a existencia de d\u00faas cooperativas agrarias.\nNon obstante, o n\u00famero de explotaci\u00f3ns gandeiras reduciuse moderadamente, non as\u00ed o n\u00famero de cabezas de gando, pasando das 389 explotaci\u00f3ns e 11.389 bovinos en 2002, \u00e1s 328 explotaci\u00f3ns e 11.582 vacas no ano 2007, a\u00ednda que no 2018, o n\u00famero de explotaci\u00f3ns rexistradas ascendeu a 393, con 11711 unidades gandeiras.\nNunha an\u00e1lise hist\u00f3rica const\u00e1tase a reduci\u00f3n da ocupaci\u00f3n na agricultura. O 54,08% dedic\u00e1base a ela en 1991, reduc\u00edndose \u00f3 35,75% en 2001. A taxa actual reduciuse froito da diversificaci\u00f3n noutros sectores.\nO sector que m\u00e1is se favoreceu desta diversificaci\u00f3n foron os servizos. Ocupaban \u00f3 21,23% en 1991, ascendendo \u00f3 29,47% en tan s\u00f3 dez anos. A s\u00faa taxa de ocupaci\u00f3n actual sit\u00faan \u00f3 sector como a segunda rama principal de ocupaci\u00f3n, por debaixo da agricultura.\nEn canto \u00f3s outros sectores, a construci\u00f3n diminu\u00edu desde o 14,23% en 1991 \u00f3 13,95% dez anos despois. A industria experimentou un grande ascenso da s\u00faa ocupaci\u00f3n, sobre todo o que atinxe \u00e1 industria manufactureira, pasando do 9,60% no 1991 \u00f3 20,16% de 2001, debido \u00f3 pulo das empresas do sector t\u00e9xtil, e de extracci\u00f3n de \u00e1ridos.\nNo ano 2018, dispo\u00f1emos de datos empresariais respecto \u00f3 sector servizos, onde Frades conta nesas datas con 134 empresas distribu\u00eddas da seguinte maneira: 14 empresas de industria, 31 empresas de construci\u00f3n, 55 empresas de comercio, transporte e hostalar\u00eda e 34 empresas de servizos.\nOs cultivos principais que se realizan no concello de Frades, do mesmo xeito que no resto da comarca, son os cereais e os tub\u00e9rculos.\nLugares de Frades.\nPara unha lista completa de todos os lugares do concello de Frades vexa: Lugares de Frades."}
{"id": "3608", "revid": "85894", "url": "https://gl.wikipedia.org/wiki?curid=3608", "title": "Cerceda", "text": "Cerceda \u00e9 un concello da provincia da Coru\u00f1a, pertencente \u00e1 comarca de Ordes.\nDemograf\u00eda.\nSegundo o IGE a s\u00faa poboaci\u00f3n no 2014 era de 5.156 habitantes . O seu xentilicio \u00e9 \u00ab\u00bb.\nPatrimonio.\nExisten restos de dous castros galaicos, o castro de Coto de Guichar (na parroquia das Encrobas) e o castro de Cerceda. Neste atopouse un torque de ouro.\nEntre os diversos templos relixiosos destaca a igrexa de Santo Andr\u00e9 de Meirama, constru\u00edda no s\u00e9culo XII e reformada en 1720.\nDo pazo de Boedo, declarado en 1994 Ben de Interese Cultural, mantense do un caser\u00f3n cun par de chemineas e uns bras\u00f3ns. No pazo-torre de Gont\u00f3n das Encrobas est\u00e1n localizadas na actualidade as oficinas da empresa mineira Limeisa. A s\u00faa torre ti\u00f1a orixe medieval. O pazo das Lavandeiras foi constru\u00eddo no s\u00e9culo XVIII, de estilo barroco, estando no presente restaurado. Forma parte dun conxunto hist\u00f3rico fundado polos descendentes dos Becerra.\nEconom\u00eda.\nCerceda \u00e9 un concello con d\u00faas grandes empresas, a Central T\u00e9rmica de Meirama e a planta de tratamento de residuos da empresa de Sogama outras empresas est\u00e1n no pol\u00edgono industrial do Acevedo. Durante o ver\u00e1n abre o parque acu\u00e1tico Aquapark.\nRecursos de ocio.\nCerceda conta cun parque acu\u00e1tico municipal que est\u00e1 aberto na \u00e9poca estival.\nTam\u00e9n ten 3 rutas homologadas de sendeirismo:\nLugares de Cerceda.\nPara unha lista completa de todos os lugares do concello de Cerceda vexa: Lugares de Cerceda."}
{"id": "3609", "revid": "98629", "url": "https://gl.wikipedia.org/wiki?curid=3609", "title": "Comarca de Ordes", "text": "A comarca de Ordes \u00e9 unha comarca galega situada na provincia da Coru\u00f1a cuxa capital \u00e9 Ordes. A esta comarca pertencen os concellos de Cerceda, Frades, Mes\u00eda, Ordes, Oroso, Tordoia e Trazo.\nXeograf\u00eda.\nA comarca limita ao leste coas comarcas de Betanzos (concellos de Curtis e Vilasantar) e Arz\u00faa (concello de Boimorto), ao sur coa comarca de Arz\u00faa (concello de Arz\u00faa e de O Pino) e Santiago (concello de Santiago de Compostela), ao oeste coa comarca de Santiago (Val do Dubra), Xallas (concello de Santa Comba) e Berganti\u00f1os (concello de Coristanco), e ao norte con Berganti\u00f1os (concellos de Carballo e A Laracha), coa comarca de A Coru\u00f1a (concellos de Culleredo, Carral e Abegondo) e coa de Betanzos (concello de Oza-Cesuras). A comarca ten unha superficie de 755,71 km2.\nPracticamente a totalidade da comarca pertence \u00e1 conca do r\u00edo Tambre, que conforma o l\u00edmite meridional da comarca, sendo os r\u00edos Leng\u00fcelle, Samo e Maruzo os principais afluentes do Tambre que percorren a comarca de Ordes de norte a sur. Ademais, os territorios situados ao oeste da comarca (parroquias occidentais de Tordoia) pertencen \u00e1s concas do Xallas e Anll\u00f3ns, mentres que o norte dos concellos de Cerceda, Ordes e Mes\u00eda verten as s\u00faas augas aos r\u00edos Barc\u00e9s e Mero, que forman a r\u00eda da Coru\u00f1a. As principais masas de auga da comarca son os encoros de Vilasen\u00edn e Vilagud\u00edn, que aportaban auga ao sistema de refrixeraci\u00f3n da central t\u00e9rmica de Meirama, e o lago artificial de As Encrobas, que se formou ao encher con auga a antiga mina de lignito de Meirama.\nA m\u00e1xima altura da comarca local\u00edzase no monte Cerdeira (595 m), en terras do concello de Cerceda.\nO clima desta comarca \u00e9 de temperaturas suaves e con abundantes precipitaci\u00f3ns.\nDemograf\u00eda.\nO principal n\u00facleo de poboaci\u00f3n da comarca \u00e9 a vila de Ordes, anda que tam\u00e9n Sig\u00fceiro, capital do concello de Oroso, sup\u00f3n un importante n\u00facleo de poboac\u00edon no sur da comarca, que fai as veces de cidade dormitorio de Santiago de Compostela. Outros n\u00facleos de poboaci\u00f3n que aglutinan alg\u00fans servizos locais son Xanceda (Mes\u00eda), Ponte Carreira (Frades), Via\u00f1o Pequeno e A Brea (Trazo), Pontepedra (Tordoia), A Silva e Cerceda (Cerceda) e Mes\u00f3n do Vento (Ordes)."}
{"id": "3610", "revid": "85894", "url": "https://gl.wikipedia.org/wiki?curid=3610", "title": "Ma\u00f1\u00f3n", "text": "Ma\u00f1\u00f3n \u00e9 un concello da provincia da Coru\u00f1a, pertencente \u00e1 comarca do Ortegal. \u00c9 o concello m\u00e1is setentrional de Galicia e da pen\u00ednsula Ib\u00e9rica. Segundo o IGE en 2020 ti\u00f1a 1 319 habitantes. O seu xentilicio \u00e9 \u00ab\u00bb.\nXeograf\u00eda.\n\u00c9 o concello m\u00e1is setentrional de Galicia e da pen\u00ednsula Ib\u00e9rica. Est\u00e9ndese por unha estreita e longa franxa de terreo, duns 30 quil\u00f3metros de longo e cunha largura de pouco m\u00e1is dun quil\u00f3metro, rematando no mar Cant\u00e1brico. Linda ao este co r\u00edo Sor e a r\u00eda do Barqueiro. Ten un relevo abrupto, contando coa Serra da Faladoira, con 605 metros de altura; da Cruz da Palloza, 616 metros; e a continuaci\u00f3n a Serra da Coriscada con 523 m. Ambas as d\u00faas serras marcan o l\u00edmite oeste do concello.\nGoberno municipal.\nNas elecci\u00f3ns municipais de maio de 2007, o PPdG volveu ser o partido m\u00e1is votado en Ma\u00f1\u00f3n, obtendo 6 dos 9 concelleiros da corporaci\u00f3n local, con Alfonso Balseiro como alcalde. O PSdeG-PSOE \u00e9 o \u00fanico grupo que senta nas bancadas da oposici\u00f3n, cos 3 concelleiros restantes.\nO BNG superou a barreira do 5 % dos votos, pero os resultados de PP e PSdeG-PSOE imped\u00edronlle entrar na corporaci\u00f3n.\nPatrimonio hist\u00f3rico e art\u00edstico.\nO Cami\u00f1o dos arrieiros: Cami\u00f1o que xa puidera ser neol\u00edtico, que discorr\u00eda aproximadamente pola dorsal das serras da Faladoira e Coriscada, un\u00eda As Pontes de Garc\u00eda Rodr\u00edguez co porto de Bares. A pesar da erosi\u00f3n e das pistas do parque e\u00f3lico, pode distinguirse a\u00ednda un 20% do traxecto. Ao longo do seu percorrido, a ambos os lados, at\u00f3panse unha gran cantidade de m\u00e1moas, e o mesmo ocorre na maior\u00eda das bifurcaci\u00f3ns que ten:\nNa parroquia de Santa Mar\u00eda de Ma\u00f1\u00f3n est\u00e1 a igrexa parroquial de Santa Mar\u00eda.\nNa parroquia das Ribeiras est\u00e1 o pazo de Torre de Lama, constru\u00eddo sobre unha antiga fortaleza medieval, da que pouco se conserva.\nLugares tur\u00edsticos.\nPuntos de interese.\nFervenza de Augas Ca\u00eddas, fervenza que se precipita nun cantil duns 90 metros de altura.\nPraias.\nPraia de Vilela. Na estrada que une O Barqueiro con Bares, existe unha desviaci\u00f3n \u00e1 dereita, que achega \u00e1 pequena cala de Vilela.\nPraia de Bares. Antes de chegar ao Porto de Bares, at\u00f3pase a praia de Bares, coa s\u00faa forma de cuncha e a Illa Coelleira \u00e1 fronte. Esta praia queda dividida en d\u00faas partes coa marea alta: unha parte na zona urbana e portuaria e a outra, co\u00f1ecida como Igrexa Vella, cunha extensa zona dunar e dividida \u00e1 s\u00faa vez por un sa\u00ednte elevado e rochoso.\nPraia de Esteiro ou Ca\u00f1oles. Cami\u00f1o de Ortigueira, at\u00f3pase a praia de Esteiro, que ven gozando do distintivo de Bandeira Azul europea. Praia con forte ondaxe nunha zona e con outra, por\u00e9n, de augas tranquilas na desembocadura do r\u00edo Esteiro, m\u00e1is acaida para o ba\u00f1o de nenos.\nSendeirismo.\nMa\u00f1\u00f3n conta con d\u00faas rutas homologadas de sendeirismo:\nTam\u00e9n transcorre unha parte do sendeiro PR-G 8 Morgall\u00f3n - R\u00edo Sor - Morgall\u00f3n, con inicio no Concello do Vicedo.\nLugares de Ma\u00f1\u00f3n.\nPara unha lista completa de todos os lugares do concello de Ma\u00f1\u00f3n vexa: Lugares de Ma\u00f1\u00f3n."}
{"id": "3611", "revid": "85894", "url": "https://gl.wikipedia.org/wiki?curid=3611", "title": "Cerdido", "text": "Cerdido \u00e9 un concello da provincia da Coru\u00f1a, pertencente \u00e1 comarca do Ortegal. Segundo o IGE en 2014 ti\u00f1a 1249 habitantes . O seu xentilicio \u00e9 \u00ab\u00bb.\nToponimia.\nO top\u00f3nimo deriva do lat\u00edn , debido \u00e1 abundancia de carballos da zona, ou de , neste caso de cerdeiras.\nXeograf\u00eda.\nO concello sit\u00faase ao norte da provincia da Coru\u00f1a. Limita ao norte con Cedeira, ao leste con Ortigueira, ao sur coas Somozas e Moeche, e ao oeste con Valdovi\u00f1o. Ten unha extensi\u00f3n de 52,63\u00a0km\u00b2, cunha altitude media de 240 m. Ten espazo dentro da zona especial de conservaci\u00f3n (ZEC) Ortigueira - Mera da Rede Natura 2000.\nAt\u00f3pase entre as serras de Forgoselo e A Faladoira e o val de San Sadurni\u00f1o. Os diversos r\u00edos e regatos que discorren polo territorio verquen as augas en d\u00faas cuncas: a do r\u00edo Mera, que desemboca na r\u00eda de Ortigueira, e o r\u00edo Porto do Cabo, que desemboca na r\u00eda de Cedeira.\nA m\u00e1xima altura at\u00f3pase no monte de Francoi (408 m). Outros cumios son o monte Tex\u00f3n (326 m) e o Couto da Forca (356 m), entre os cales est\u00e1 o val do r\u00edo de Pontellas. Ten un clima oce\u00e1nico, con temperaturas suaves.\nHistoria.\nNo castro de Cerdido, preto do lugar da Igrexa, foi atopado en 1840 un torque de ouro moi diferente aos atopados en Galiza, m\u00e1is parecido aos presentes en Irlanda.\nNo s\u00e9culo VI, durante o reino suevo, foi inclu\u00eddo no condado de Labacengos, pertencente \u00e1 diocese de Iria Flavia.\nO top\u00f3nimo de Cerdido aparece documentado por vez primeira nun documento do 3 de novembro de 1152, polo cal Fern\u00e1n P\u00e9rez e a s\u00faa muller Sancha Gonz\u00e1lez, doan os bens da igrexa de San Marti\u00f1o de Cerdido ao mosteiro de San Marti\u00f1o de Xuvia.\nNo s\u00e9culo XVII o marqu\u00e9s de San Sadurni\u00f1o (que tam\u00e9n posu\u00eda o t\u00edtulo de vizconde de Cerdido) designaba un xu\u00edz para o concello. Trala divisi\u00f3n local e provincial do s\u00e9culo XIX o concello quedou formado polas parroquias de Cerdido e Os Cas\u00e1s. A Barqueira converteuse en parroquia en 1869, ao formarse un n\u00facleo de certa importancia no barrio de Malados, na estrada entre Ferrol e Viveiro, onde hab\u00eda un mes\u00f3n e a capela de Santo Ant\u00f3n. A Barqueira era o nome do mes\u00f3n.\nGoberno municipal.\nAlcalde durante varias d\u00e9cadas, Bernardino Breijo (PP) renunciou a esta condici\u00f3n e \u00e1 de edil na corporaci\u00f3n municipal en abril de 2006, a pouco m\u00e1is dun ano das seguintes elecci\u00f3ns locais. Entrou no seu lugar, como alcaldesa, Ana Rodr\u00edguez Montero.\nNos comicios de maio de 2007, o PP volveu ser o m\u00e1is votado, pero perdeu un escano, acadando 5 concelleiros. Obtivo maior\u00eda absoluta, fronte aos 2 ed\u00eds do BNG e os outros 2 que recolleu o PSdeG-PSOE. Ana Rodr\u00edguez Monteiro repetiu como rexedora.\nLugares de Cerdido.\nPara unha lista completa de todos os lugares do concello de Cerdido vexa: Lugares de Cerdido."}
{"id": "3612", "revid": "85894", "url": "https://gl.wikipedia.org/wiki?curid=3612", "title": "Ortigueira", "text": "Ortigueira \u00e9 un concello da provincia da Coru\u00f1a, pertencente \u00e1 comarca do Ortegal. Segundo o IGE en 2017 ti\u00f1a 5.966 habitantes . O seu xentilicio \u00e9 \u00ab\u00bb ou \u00ab\u00bb.\nXeograf\u00eda.\nO concello de Ortigueira ten 214,9\u00a0km\u00b2, cunha densidade de case 40 hab./km\u00b2. Ten 22 parroquias. Ortigueira sit\u00faase entre a serra da Capelada ao oeste e a serra da Coriscada e a serra da Faladoira ao leste. O relevo, consistente en materiais de lousa, vai baixando cara \u00e1 r\u00eda de Ortigueira. Estas ali\u00f1aci\u00f3ns act\u00faan como divisoria de augas entre os afluentes do r\u00edo Sor e os que verten directamente na r\u00eda de Ortigueira (Mera, Baleo, Maior etc.), que son curtos e te\u00f1en unha pendente forte.\nA v\u00eda principal de comunicaci\u00f3n \u00e9 a estrada C-642, que prov\u00e9n de Ferrol e atravesa o concello polo norte, a partir da cal se organizan o resto das estradas. Tam\u00e9n pasa o cami\u00f1o de ferro de v\u00eda estreita (FEVE) de Ferrol a Xix\u00f3n.\nA temperatura media \u00e9 de 12,9\u00a0\u00b0C, con m\u00ednima en febreiro e m\u00e1xima en agosto; a amplitude t\u00e9rmica \u00e9 escasa, non chegando aos 9\u00a0\u00b0C. A choiva \u00e9 de arredor de 1.000\u00a0mm. O relevo produce un efecto de barreira \u00e1 entrada dos ventos dominantes, o que aumenta a pluviosidade, mentres que na parte central do concello apenas se superan os 850\u00a0mm, ben que o n\u00famero de d\u00edas despexados sexa reducido.\nHistoria.\nCons\u00e9rvanse restos do Megal\u00edtico. Segundo o historiador romano Plinio o Vello (s\u00e9culo I), nesta zona habitaban os \"arroni\", que chamaban ao seu territorio Arr\u00f3s (este top\u00f3nimo utiliz\u00e1base no s\u00e9culo XII para designar unha demarcaci\u00f3n eclesi\u00e1stica). Tolomeo (s\u00e9culo II) denominou este territorio como \"Lapatiancorum\" ou \"Trileuco\", \"tres brancos\", en pos\u00edbel referencia aos Aguill\u00f3ns de cabo Ortegal, lugar no que resid\u00edan os lapatiancos.\nO nome \"Ortigaria\" aparece na Idade Media, nunha relaci\u00f3n de terras inclu\u00eddas no condado de Montenegro, un dos once que constitu\u00edan a diocese de Lugo, no reino de Galiza. No 929, o rei galaico Afonso IV puxo as terras de \"Orticaria\" baixo o mando dun dos seus sobri\u00f1os, Guti\u00e9rrez (pai de San Rosendo).\nA vila de Ortigueira constit\u00faese como tal no s\u00e9culo XIII, cando Afonso X lle concede o Foro de Benavente. Nel disponse a construci\u00f3n dun porto e conc\u00e9deselle unha feira anual. O 15 de novembro de 1442, Ortigueira conv\u00e9rtese en condado baixo Diogo P\u00e9rez de Sarmiento. En 1833 pasou a formar parte da provincia da Coru\u00f1a e desde 1845 conta con xulgado comarcal.\nEn 1988 cinco parroquias da beira occidental da r\u00eda (Cari\u00f1o, Fe\u00e1s, Landoi, A Pedra e Sismundi) escind\u00edronse para constitu\u00edr o concello de Cari\u00f1o.\nCultura.\nToponimia.\nOrtigueira orix\u00ednase no lat\u00edn \"urticariam\", de \"urtica\" 'ortiga' + \"ariam\", sufixo abundancial, 'lugar onde hai ortigas').\nPatrimonio.\nPatrimonio arqueol\u00f3xico.\nDa prehistoria resaltan o dolmen de Forno dos Mouros (Couzadoiro) e os castros pr\u00f3ximos ao mar.\nPatrimonio arquitect\u00f3nico.\nO edificio do que foi convento de San Domingos de Ortigueira \u00e9 orixinariamente do s\u00e9culo XIV, se ben o edificio actual \u00e9 do s\u00e9culo XVIII. Nel est\u00e1 a igrexa, reconstru\u00edda en 1776 e, desde 1849, igrexa parroquial, e a sede e oficinas do concello. O Teatro da Beneficencia situado no mesmo edificio do ex-convento, conta con frescos realizados en 1892 por Vicente Mart\u00ednez.\nDe entre os pazos destacan o de Brandariz, que pertenceu aos Ponce de Le\u00f3n, o de Riomaior (Senra), Rasamonde (Espasante), O Souto (Mera) e Couzadoiro (Couzadoiro).\nO antigo hospital de San Roque, reedificado en 1885 acolle hoxe a sede de diversas asociaci\u00f3ns. O antigo Escolar, dese\u00f1ado por Julio Gal\u00e1n e constru\u00eddo en 1909 acolle hoxe a Biblioteca Municipal Juan Fern\u00e1ndez Latorre e o arquivo municipal, ambos os dous con instalaci\u00f3ns recentemente renovadas, as\u00ed como as oficinas comarcais do INSS.\nPatrimonio cultural.\nEscola de Gaitas de Ortigueira\n\u00c9 unha das Asociaci\u00f3ns Culturais m\u00e1is importantes deste municipio. A Escola de Gaitas de Ortigueira \u00e9 decana no seu labor de difundir e ensinar a\u00a0m\u00fasica tradicional\u00a0galega. Fundada en novembro de 1979 polo mestre de escola, Xabier Garrote Cobelo, xurdiu en resposta \u00e1s inquietudes dun grupo numeroso de persoas. A sinxela idea de ensinar a tocar a gaita a todos aqueles que o desexasen de forma gratu\u00edta marcou o inicio na s\u00faa actividade. Est\u00e1 composta por 27 gaiteiros, 6 caixas e tambor\u00eds, 3 cuncheiras, 9 pandeireteiras, un bombeiro e un grupo de baile que xorde de entre as s\u00faas filas; a formaci\u00f3n cobre de sobra as s\u00faas necesidades art\u00edstico-musicais.\nAsociaci\u00f3n Cultural Amigos da Arte de Ortigueira\nFoi outra das asociaci\u00f3ns do concello. Desde 1984 conta con escolas de pintura para nenos e adultos, ga\u00f1ando varios certames e premios importantes. Esta asociaci\u00f3n convocou o 1\u00ba\u00a0Certame\u00a0de Artes Pl\u00e1sticas de Ortigueira no ano 1985\u00a0no que participaron artistas noveles e consagrados de toda\u00a0Galiza. Na actualidade non ten actividade p\u00fablica co\u00f1ecida.\nAsociaci\u00f3n Terras do Ortegal\nAsociaci\u00f3n fundada en 2014 co obxectivo de promover traballos e difundir a historia e a cultura da comarca do Ortegal. Publica a revista \"Terras do Ortegal, revista de estudios locais\", unha publicaci\u00f3n de car\u00e1cter anual e formato libro que sae no mes de xullo de cada ano. Os autores dos artigos son historiadores, xornalistas e investigadores, maioritariamente nacidos na zona ou que viven nela. A edici\u00f3n da revista \u00e9 sufragada polos socios da entidade e coa venda dos exemplares nas librar\u00edas da bisbarra, pois non conta con subvenci\u00f3ns oficias. Na actualidade est\u00e1n publicados 7 n\u00fameros, cuns 15 artigos de media e un n\u00famero de p\u00e1xinas crecentes des o 1\u00aa n\u00famero (de 2014), con 180, ata as 400 do n\u00famero 7. Desde o segundo n\u00famero, cada edici\u00f3n ten un car\u00e1cter semimonogr\u00e1fico, pois conta cun informe espec\u00edfico; as\u00ed, o n\u00ba 2 (2015) estivo dedicado ao concello de Cari\u00f1o; o 3 (2016) \u00e1 Idade Media no Ortegal; o 4 (2017) ao concello de Ma\u00f1\u00f3n; o 5 (2018) \u00e1 educaci\u00f3n no Ortegal,o 6 (2019) ao concello de Cedeira, e o 7 (2020) ao concello de Cerdido, totalizando m\u00e1is de 100 artigos e 2.000 p\u00e1xinas sobre a cultura e o patrimonio do Ortegal.\nMuseo Etnogr\u00e1fico de Meixido\n\u00c9 un museo privado, fundado en 1995 por Narciso Luaces Pardo (1929-2020) e a s\u00faa muller Herminia Covelo Veiga, matrimonio de labregos de Freires interesados na cultura popular da comarca do Ortegal. Est\u00e1 situado no lugar de Meixido, na parroquia ortigueiresa de San Paio dos Freires, na propia casa dos fundadores, que con pezas compradas, outras doadas e outras cedidas, foi acumulando progresivamente unha colecci\u00f3n meritoria que acada case as 5.000 pezas, catalogadas e colocadas agrupadas de forma tem\u00e1tica na exposici\u00f3n. En decembro de 2017 a SIR A Devesana promoveu unha homenaxe a Narciso Luaces, e ao ano seguinte, a asociaci\u00f3n Terras do Ortegal publicou o libro \"Homenaxe a Narciso Luaces Pardo\", coa colaboraci\u00f3n de destacados historiadores, etn\u00f3grafos e acad\u00e9micos da zona, talvez a \u00faltimo acto p\u00fablico no que estivo presente Narciso. Na actualidade o museo est\u00e1 pechado, existindo unha reclamaci\u00f3n popular polo mantemento deste museo por parte das administraci\u00f3ns p\u00fablicas, incapaces nin siquera ata agora de publicar o Cat\u00e1logo do Museo, que Narciso deixou elaborado hai varios anos.\nEtnograf\u00eda.\nFestas e celebraci\u00f3ns.\nFestival do Mundo Celta de Ortigueira\nNa segunda fin de semana de xullo cel\u00e9brase en Ortigueira o Festival Internacional do Mundo Celta, anualmente desde 1978 (con algunha interrupci\u00f3n nos primeiros anos). O festival cambiou o seu nome oficial polo de \"Festival de Ortigueira\", acollendo m\u00fasicas de tipo folk alleas aos l\u00edmites iniciais dos pa\u00edses celtas.\nFestas Patronais de Santa Marta\nCel\u00e9branse en honra a\u00a0Santa Marta, cuxa festa \u00e9 o 29 de xullo. Nestas festas acostuma haber interpretaci\u00f3ns corais, actuaci\u00f3ns das s\u00faas bandas e escolas municipais, organizaci\u00f3n procesi\u00f3ns en coordinaci\u00f3n coa parroquia local, entre as que destacan as da propia Santa Marta cada 29 de xullo, a de\u00a0Santa Mar\u00eda Magdalena\u00a0uns d\u00edas antes e a tradicional procesi\u00f3n da\u00a0Virxe da Caridade do Cobre,\u00a0Patroa\u00a0de\u00a0Cuba, que se trouxo desde A Habana\u00a0no\u00a01955\u00a0por emigrantes locais e que se converteu, localmente, na \"Patroa\u00a0dos\u00a0Emigrantes\".\nEconom\u00eda.\nNa monta\u00f1a at\u00f3pase unha econom\u00eda agraria tradicional en retroceso acompa\u00f1ada de despoboamento. A poboaci\u00f3n estase a concentrar na costa. No ano 1940 o concello chegou a contar con 22.152 habitantes pero desde ent\u00f3n a emigraci\u00f3n e o crecemento vexetativo negativo fixeron reducir o censo.\nEn 1988 produciuse un descenso estat\u00edstico da poboaci\u00f3n pola escisi\u00f3n citada anteriormente; debido a isto, a poboaci\u00f3n pasou de 15.053 en 1986 a 9.925 en 1991.\nCase o 40 % da poboaci\u00f3n ded\u00edcase ao sector primario e algo menos aos servizos. Naquel destaca o aproveitamento do bosque (que ocupa m\u00e1is do 62% do territorio), a pesca (fundamentalmente en Ladrido e Ortigueira), a agricultura de autoconsumo e a gander\u00eda (leite nas zonas baixas e carne nas altas). Pouco m\u00e1is do 10% da poboaci\u00f3n traballa na construci\u00f3n e algo m\u00e1is na industria (lousa e materiais de construci\u00f3n; desapareceron as conserveiras).\nPol\u00edtica e goberno.\nNas elecci\u00f3ns municipais de 2007 o PPdG acadou de novo a maior\u00eda absoluta, con 8 concelleiros, mant\u00e9ndose coma alcalde Antonio Campo. O PSdeG acadou 3 concelleiros, o BNG 2 e o Partido Independente ning\u00fan. Por\u00e9n, poucos meses despois, en outubro de 2007, Campo optou por abandonar a Alcald\u00eda e adicarse por completo aos seus negocios persoais, que nunca deixara totalmente durante a s\u00faa traxectoria pol\u00edtica. Rafael Gir\u00f3n pasou a ser o novo alcalde.\nNas elecci\u00f3ns municipais do 2011, o PP, liderado por Rafael Gir\u00f3n acadar\u00eda 7 concelleiros, o PSOE, con Juan Penabad Muras, conseguiu 6 concelleiros, o BNG quedar\u00eda sen representaci\u00f3n por escasamente 11 votos, e o Partido Independente (formado por maior\u00eda de persoas do PSOE e do BNG) tam\u00e9n quedar\u00eda sen representaci\u00f3n.\nNos comicios municipais de 2015, o PSdeG-PSOE logrou a maior\u00eda absoluta con 7 concelleiros e o 50,29% dos votos, con Juan Penabad Muras \u00e1 fronte. O PPdeG con Rafael Gir\u00f3n baixou a 5, e o BNG recuperou a s\u00faa representaci\u00f3n con 1 edil. Pola s\u00faa parte, presentouse unha candidatura da FE de las JONS que logrou un resultado testimonial con s\u00f3 25 votos (0,59%). Desta forma, o socialista Juan Penabad Muras converteuse no primeiro alcalde de esquerda do municipio en toda a democracia. \nLugares de Ortigueira.\nPara unha lista completa de todos os lugares do concello de Ortigueira vexa: Lugares de Ortigueira."}
{"id": "3613", "revid": "85894", "url": "https://gl.wikipedia.org/wiki?curid=3613", "title": "Cari\u00f1o", "text": "Cari\u00f1o \u00e9 un concello da provincia da Coru\u00f1a, pertence \u00e1 comarca do Ortegal. Segundo o IGE, en 2014 ti\u00f1a 4.241 habitantes . O seu xentilicio \u00e9 .\nXeograf\u00eda.\nO punto xeogr\u00e1fico m\u00e1is importante do Concello \u00e9 a Punta dos Aguill\u00f3ns (Cabo Ortegal).\nA serra da Capelada el\u00e9vase na parte occidental do Concello e descende cara \u00f3 Oc\u00e9ano Atl\u00e1ntico con elevados cant\u00eds, un dos cales, o de Herbeira, xa no concello de Cedeira, \u00e9 considerado o m\u00e1is alto da Europa continental. Os montes m\u00e1is destacados da Capelada son o monte Herbeira (613 m), monte Limo (558 m) e Monte Miranda.\nA zona oriental do Concello est\u00e1 formada polo descenso dos montes, de forma suave, cara \u00e1 R\u00eda de Ortigueira. Nesta zona sit\u00faanse todos os n\u00facleos de poboaci\u00f3n do Concello, a maior parte dos cales preto da r\u00eda.\nOs cinco r\u00edos m\u00e1is importantes do concello son o r\u00edo Soutullo, Maguleiro, Sagr\u00f3n, Lourido, Seixo e r\u00edo de Barreiros. Todos eles nacen na Serra da Capelada e descenden cara \u00f3 leste. Tr\u00e1tase de r\u00edos de augas polo xeral r\u00e1pidas, e moi curtos.\nClima.\nDentro do concello, hai d\u00faas \u00e1reas ben diferenciadas. Na cima dos montes da Serra da Capelada, as precipitaci\u00f3ns son elevadas todo o ano (2000\u00a0mm); debido \u00e1 protecci\u00f3n destes mesmos montes, as chuvias red\u00facense lixeiramente na zona oriental do Concello (aproximadamente uns 1000\u00a0mm). A temperatura media anual sit\u00faase entre os 13\u00ba e os 14\u00ba.\nComunicaci\u00f3ns.\nA principal estrada de Cari\u00f1o (CP-6121) con\u00e9ctao con Ponte de Mera, en Ortigueira, e transcorre case a car\u00f3n da costa, a trav\u00e9s das parroquias de Fe\u00e1s, Landoi, Sismundi, A Pedra e, finalmente, Cari\u00f1o. Dende aqu\u00ed, p\u00f3dese continuar cara \u00f3 Cabo Ortegal por unha estrada local; de igual forma p\u00f3dese subir \u00e1 Serra da Capelada mediante dous ramais, un que parte de Fe\u00e1s e o outro, de A Pedra.\nHistoria.\nOs restos atopados na Serra da Capelada evidencian que o concello estaba xa poboado na \u00e9poca prehist\u00f3rica: no monte do Limo ach\u00e1ronse lascas de s\u00edlex, e hai cinco dolmens (no Coto de Lodeiro, na Cova da Fornela, no Coto da Zarza e dous no monte de Herbeira).\nO concello continuou a ser poboado varios milenios m\u00e1is tarde, a xulgar polos castros da Moura, da Punta do Castro e da Cancela. En San Xiao de Trebo, un pequeno n\u00facleo de poboaci\u00f3n situado \u00f3 norte de Cari\u00f1o, atop\u00e1ronse restos dunha vila romana baixo unha capela.\nDa Alta Idade Media co\u00f1\u00e9cense varias construci\u00f3ns, entre elas A Pena do Castelo de Cari\u00f1o (na parroquia da Pedra), do que s\u00f3 se conservan alg\u00fans restos.\nXa m\u00e1is adiante, Cari\u00f1o foise convertendo nunha vila pesqueira. No ano 1584, o padr\u00f3n rexistra \"39 veci\u00f1os e 124 almas\".\nA partir do s\u00e9culo XVII, Cari\u00f1o converteuse en parte do condado de Santa Marta de Ortigueira.\nO papel pesqueiro de Cari\u00f1o reforzouse durante o s\u00e9culo XIX e o principios do XX coa implantaci\u00f3n de f\u00e1bricas de salaz\u00f3n, e posteriromente de conserva, por parte de inmigrantes procedentes de Catalu\u00f1a, unha nova burgues\u00eda local \u00e1 que se sumaron familias da comarca e doutros puntos de Galicia.\nEspecialmente traum\u00e1ticos para o porto foron a galerna de 1887, que ocasionou a desfeita de varias f\u00e1bricas de salaz\u00f3n situadas a pe de praia, e barcos, e unha revolta popular acontecida en 1897 con tr\u00e1xicas consecuencias ao cargar a Garda Civil contra os manifestantes, a pr\u00e1ctica totalidade da poboaci\u00f3n.\nAs mudanzas econ\u00f3micas proletarizaron o sector mari\u00f1eiro, supuxeron o acceso das mulleres ao traballo asalariado e propiciaron o crecemento dunha pequena burgues\u00eda local. O nome de Cari\u00f1o non tardou en sumarse, baixo as siglas da CNT e outras, \u00e1 emerxencia do sindicalismo mari\u00f1eiro ao ritmo dos outros enclaves pesqueiros do pa\u00eds.\nA represi\u00f3n comandada pola Falange (asasinatos, prisi\u00f3n, exilio...) ensa\u00f1ouse cruelmente na comarca do Ortegal contra a militancia anarquista e socialista tras o golpe de Estado do 36.\nA industria pesqueira e conserveira conseguiron recuperarse unha vez pasada a posguerra e as fortes correntes migratorias entre os anos 40-60. Unha nova xeraci\u00f3n de mari\u00f1eiros con vocaci\u00f3n empresarial explorou novos caladoiros. A frota medrou e modernizouse e o rendemento vinculado \u00e1s especies de altura (pescada, bonito etc.) permitiu notorios avances sociais. A pesar de todas as conserveiras iren pechando paulatinamente, nesa mesma \u00e9poca chegou un per\u00edodo de prosperidade para Cari\u00f1o que se acentuou coa extracci\u00f3n e exportaci\u00f3n de dunita a partir da d\u00e9cada dos oitenta.\nXurdiron tam\u00e9n daquela iniciativas culturais e incrementouse o asociacionismo. Organizouse o Festival de Teatro de Cari\u00f1o -que acabou sendo dos de maior renome no circu\u00edto nacional- e logrouse o consenso social e pol\u00edtico para conseguir dous centros de ensino oficiais e, m\u00e1is tarde, a proclamaci\u00f3n do Concello independente o 21 de xaneiro de 1988 tras aprobarse oficialmente a s\u00faa segregaci\u00f3n de Ortigueira. Cari\u00f1o \u00e9 o Concello n\u00famero 313 de Galicia.\nEconom\u00eda.\nO Concello de Cari\u00f1o \u00e9 economicamente activo. O sector de maior importancia \u00e9 o da pesca, se ben na actualidade baixou a s\u00faa actividade. As industrias conserveiras eran outra fonte de emprego e de riqueza no concello, que nos anos 60 contabilizaba d\u00faas ducias de empresas. Desde os anos 70 foron cerrando case todas, na actualidade so permanece aberta unha, conservas La Pureza. Na parroquia de Landoi hai unha mina de dunita.\nCultura.\nCari\u00f1o, como outras vilas, ten posto o foco nalgunha manifestaci\u00f3n cultural. Neste caso \u00e9 o teatro, sen d\u00fabida, o evento anual m\u00e1is destacado. En 1978 ponse en marcha a primeira edici\u00f3n do Festival de Teatro Galego-Portugu\u00e9s, levada a cabo pola Agrupaci\u00f3n Cultural Malveira, fundada en 1975 para dinamizar a vida cultural do porto. Dentro desta agrupaci\u00f3n naceu o grupo de teatro Malveira, que durou ata 1983,e que organizou o festival ata 1990. Posteriormente foi asumido polo acabado de crear concello de Cari\u00f1o, cambiando a denominaci\u00f3n a Mostra de Teatro, que en 2018 celebrou a s\u00faa XL edici\u00f3n.\nGoberno municipal.\nTrala segregaci\u00f3n de Ortigueira das parroquias que constituir\u00edan o concello de Cari\u00f1o, en 1988, o socialista Jos\u00e9 Luis Armada pasou a ser o seu alcalde, un posto que revalidar\u00eda nos comicios locais de 1991. Abrir\u00edanse despois dous mandados (de 1995 a 2003) con Fernando Tall\u00f3n (PPdG) como novo alcalde. Por\u00e9n, en 2003 e 2007 Armada volver\u00eda ser alcalde, nunha corporaci\u00f3n que, en \u00e1mbalas d\u00faas citas, estivo composta por 5 ed\u00eds do PSdeG-PSOE, 4 do PP e 2 do BNG. Situaci\u00f3n que abocou a senllos gobernos de coalici\u00f3n entre socialistas e nacionalistas.\nEn 2011 \u00e9 elixida alcaldesa M\u00aa Purificaci\u00f3n Seixido G\u00f3mez, do Bloque Nacionalista Galego (BNG). A corporaci\u00f3n municipal complet\u00e1base con 3 concelleiros do BNG,4 do PP e 3 do PSdeG-PSOE. En 2015, Jos\u00e9 Miguel Alonso Pumar (PSdeG-PSOE), \u00e9 elixido novo alcalde, ao contar os socialistas con 4 concelleiros por 3 do PP, outros 3 de BNG, e 1 de AECA. Nas elecci\u00f3ns municipais no 2019 revalidar\u00eda cunha maior\u00eda absoluta de 7 concelleiros, por 3 do PP e un do BNG.\nLugares de Cari\u00f1o.\nPara unha lista completa de todos os lugares do concello de Cari\u00f1o vexa: Lugares de Cari\u00f1o."}
{"id": "3614", "revid": "89787", "url": "https://gl.wikipedia.org/wiki?curid=3614", "title": "Comarca de Ortegal", "text": "A comarca de Ortegal \u00e9 unha comarca galega situada no norte da provincia da Coru\u00f1a. Abrangue os concellos de Cari\u00f1o, Cerdido, Ma\u00f1\u00f3n e Ortigueira. A comarca non conta con capital oficial, se ben \u00e9 Ortigueira onde se sit\u00faan determinadas estruturas administrativas (Xulgado de Instruci\u00f3n, Delegaci\u00f3n de Facenda, Oficina do INSS, Notar\u00eda, Rexistro da Propiedade...), que sumado \u00e1 s\u00faa posici\u00f3n xeogr\u00e1fica central e a de ser o concello m\u00e1is poboado e m\u00e1is extenso, lle confiren esa condici\u00f3n oficiosa de capital.\nLimita ao norte co oc\u00e9ano Atl\u00e1ntico, ao sur co concello das Pontes de Garc\u00eda Rodr\u00edguez (comarca do Eume), ao leste coa comarca da Mari\u00f1a Occidental -xa na provincia de Lugo- e ao oeste coa comarca de Ferrol, onde se integra o concello de Cedeira, tradicionalmente integrado na comarca do Ortegal por raz\u00f3ns hist\u00f3ricas e xeogr\u00e1ficas, condici\u00f3n que abandonou nos anos 90 ao producirse a divisi\u00f3n comarcal de Galicia, por consideralo mellor para os seus intereses."}
{"id": "3617", "revid": "98629", "url": "https://gl.wikipedia.org/wiki?curid=3617", "title": "Terra", "text": "A Terra () (do lat\u00edn \"Terra\", deidade romana equivalente a Gaia, deusa grega da feminidade e da fecundidade), tam\u00e9n chamada \"Mundo\" ou \"Planeta Azul\", \u00e9 un planeta do Sistema Solar que xira sobre si mesmo e ao redor da s\u00faa estrela \u2014o Sol\u2014 na terceira \u00f3rbita m\u00e1is interna. As\u00ed mesmo \u00e9 o fogar de mill\u00f3ns de especies de seres vivos, inclu\u00edndo os seres humanos e actualmente \u00e9 o \u00fanico corpo astron\u00f3mico onde se co\u00f1ece a existencia de vida. \u00c9 o m\u00e1is denso e o quinto maior dos oito planetas do Sistema Solar. Tam\u00e9n \u00e9 o maior dos catro terrestres.\nA Terra formouse hai aproximadamente 4\u00a0550 mill\u00f3ns de anos e a vida xurdiu uns mil mill\u00f3ns de anos despois. A atmosfera e outras condici\u00f3ns abi\u00f3ticas foron alteradas de forma significativa pola biosfera do planeta, favorecendo a proliferaci\u00f3n de organismos aerobios, as\u00ed como a formaci\u00f3n dunha capa de ozono que xunto co campo magn\u00e9tico terrestre bloquean a radiaci\u00f3n solar dani\u00f1a, permitindo as\u00ed a vida na Terra. As propiedades f\u00edsicas da Terra, a historia xeol\u00f3xica e a s\u00faa \u00f3rbita permitiron que a vida siga existindo. Est\u00edmase que o planeta seguir\u00e1 sendo capaz de sustentar vida durante outros 500 mill\u00f3ns de anos, xa que segundo as previsi\u00f3ns actuais, pasado ese tempo a crecente luminosidade do Sol terminar\u00e1 causando a extinci\u00f3n da biosfera.\nA superficie terrestre ou codia est\u00e1 dividida en varias placas tect\u00f3nicas que se deslizan sobre o magma durante per\u00edodos de varios mill\u00f3ns de anos. A superficie est\u00e1 cuberta por continentes e illas, estes pos\u00faen varios lagos, r\u00edos e outras fontes de auga, que, xunto cos oc\u00e9anos de auga salgada, representan cerca do 71% da superficie e constit\u00faen a hidrosfera. Non se co\u00f1ece ning\u00fan outro planeta con este equilibrio de auga l\u00edquida, que \u00e9 indispensable para calquera tipo de vida co\u00f1ecida. Os polos da Terra est\u00e1n cubertos na s\u00faa maior\u00eda de xeo s\u00f3lido (Inlandsis da Ant\u00e1rtida) ou de banquisas (casquete polar \u00e1rtico). O interior do planeta \u00e9 xeoloxicamente activo, cunha grosa capa de manto relativamente s\u00f3lido, un n\u00facleo externo l\u00edquido que xera un campo magn\u00e9tico, e un n\u00facleo interior s\u00f3lido composto aproximadamente dun 88% de ferro.\nA Terra interact\u00faa gravitatoriamente con outros obxectos no espazo, especialmente o Sol e a L\u00faa. Na actualidade, a Terra completa unha \u00f3rbita ao redor do Sol cada vez que realiza 366,26 xiros sobre o seu eixe, o cal \u00e9 equivalente a 365,26 d\u00edas solares ou a un ano sideral. O eixe de rotaci\u00f3n da Terra at\u00f3pase inclinado 23,4\u00b0 con respecto \u00e1 perpendicular do seu plano orbital, o que produce as variaci\u00f3ns estacionais na superficie do planeta cun per\u00edodo dun ano tropical (365,24 d\u00edas solares). A Terra pos\u00fae un \u00fanico sat\u00e9lite natural, a L\u00faa, que comezou a orbitar a Terra hai 4\u00a0530 mill\u00f3ns de anos; esta produce as mareas, estabiliza a inclinaci\u00f3n do eixe terrestre e reduce gradualmente a velocidade de rotaci\u00f3n do planeta. Hai aproximadamente entre , durante o chamado bombardeo intenso tard\u00edo, numerosos asteroides impactaron na Terra, causando significativos cambios na maior parte da s\u00faa superficie.\nTanto os recursos minerais do planeta como os produtos da biosfera proporcionan materias primas que se utilizan para soster \u00e1 poboaci\u00f3n humana mundial. Os seus habitantes est\u00e1n agrupados nuns 200 estados soberanos independentes, que interact\u00faan a trav\u00e9s da diplomacia, as viaxes, o comercio, e a acci\u00f3n militar. As culturas humanas desenvolveron moitas ideas sobre o planeta, inclu\u00edda a personificaci\u00f3n dunha deidade, a crenza nunha Terra plana ou na Terra como centro do universo, e unha perspectiva moderna do mundo como unha contorna integrada que require administraci\u00f3n.\nA s\u00faa distancia media \u00f3 Sol \u00e9 considerada a unidade astron\u00f3mica (UA), igual a 149\u00a0597\u00a0870,69\u00a0km. Adoita redondearse a 1,5x1011 m.\nCronolox\u00eda.\nFormaci\u00f3n.\nOs cient\u00edficos puideron reconstru\u00edr informaci\u00f3n detallada sobre o pasado da Terra. Segundo estes estudos o material m\u00e1is antigo do sistema solar formouse hai miles de mill\u00f3ns de anos, e hai arredor duns 4\u00a0550 mill\u00f3ns de anos (cunha incerteza do 1%) form\u00e1ronse xa a Terra e os outros planetas do Sistema Solar a partir da nebulosa solar; unha masa en forma de disco composta do po e gas remanente da formaci\u00f3n do Sol. Este proceso de formaci\u00f3n da Terra a trav\u00e9s da acreci\u00f3n tivo lugar maioritariamente nun prazo de . A capa exterior do planeta, inicialmente fundida, arrefriouse ata formar unha codia s\u00f3lida cando a auga comezou a acumularse na atmosfera. A L\u00faa formouse pouco despois, hai uns 4\u00a0530 mill\u00f3ns de anos.\nA L\u00faa p\u00faidose formar ao mesmo tempo que a Terra e seguindo un proceso paralelo. O actual modelo consensuado sobre a formaci\u00f3n da L\u00faa \u2014elaborado por William K. Hartmann e Donald R. Davis\u2014 \u00e9 a teor\u00eda do grande impacto, que postula que a L\u00faa creouse cando un obxecto do tama\u00f1o de Marte chamado Tea, con cerca do 10% da masa da Terra, impactou de forma tanxencial contra esta. Neste modelo, parte da masa deste corpo poder\u00eda terse fusionado coa Terra, mentres outra parte ser\u00eda expulsada ao espazo, proporcionando suficiente material en \u00f3rbita como para desencadear novamente un proceso de aglutinamento por forzas gravitatorias, e formando as\u00ed a L\u00faa.\nHistoria xeol\u00f3xica.\nA desgasificaci\u00f3n da codia e a actividade volc\u00e1nica produciron a atmosfera primordial da Terra. A condensaci\u00f3n de vapor de auga, xunto co xeo e a auga l\u00edquida achegada polos asteroides e por protoplanetas, cometas e obxectos transneptunianos produciron os oc\u00e9anos. O recentemente formado Sol s\u00f3 ti\u00f1a o 70% da s\u00faa luminosidade actual; con todo, existen evidencias que mostran que os primitivos oc\u00e9anos mantiv\u00e9ronse en estado l\u00edquido; unha contradici\u00f3n denominada o \u00abparadoxo do novo Sol d\u00e9bil\u00bb xa que aparentemente a auga non deber\u00eda ser capaz de permanecer nese estado l\u00edquido sen\u00f3n no s\u00f3lido debido \u00e1 pouca enerx\u00eda solar recibida. Con todo, unha combinaci\u00f3n de gases de efecto invernadoiro e maiores niveis de actividade solar contribu\u00edron a elevar a temperatura da superficie terrestre, impedindo as\u00ed que os oc\u00e9anos se conxelasen. Hai 3\u00a0500 mill\u00f3ns de anos formouse o campo magn\u00e9tico da Terra, o que axudou a evitar que a atmosfera fose arrastrada polo vento solar.\nPropux\u00e9ronse dous grandes modelos para o crecemento dos continentes: o modelo de crecemento constante, e o modelo de crecemento r\u00e1pido nunha fase temper\u00e1n da historia da Terra. As investigaci\u00f3ns actuais suxiren que a segunda opci\u00f3n \u00e9 m\u00e1is probable, cun r\u00e1pido crecemento inicial da codia continental, seguido dun longo per\u00edodo de estabilidade. En escalas de tempo de centos de mill\u00f3ns de anos de duraci\u00f3n, a superficie terrestre estivo en constante remodelaci\u00f3n, formando e fragmentando continentes pola tect\u00f3nica de placas, proceso promovido pola constante perda de calor do interior do planeta que xera movementos convectivos. Estes continentes despraz\u00e1ronse pola superficie, combin\u00e1ndose en ocasi\u00f3ns para formar un supercontinente. Hai aproximadamente 750 mill\u00f3ns de anos (Ma), un dos primeiros supercontinentes co\u00f1ecidos, Rodinia, comezou a crebarse. Os continentes m\u00e1is tarde recombin\u00e1ronse novamente para formar Pannotia, entre , e finalmente Panxea, que se fragmentou hai 180 Ma ata chegar \u00e1 configuraci\u00f3n continental actual.\nOrixe e evoluci\u00f3n da vida.\nA d\u00eda de hoxe, a Terra proporciona o \u00fanico exemplo co\u00f1ecido dunha contorna que deu lugar \u00e1 evoluci\u00f3n da vida. Crese que procesos qu\u00edmicos altamente enerx\u00e9ticos produciron unha mol\u00e9cula autoreplicante hai aproximadamente 4\u00a0000 mill\u00f3ns de anos, e entre 3\u00a0500 e 3\u00a0800 mill\u00f3ns de anos existiu o \u00faltimo antepasado com\u00fan universal. O desenvolvemento da fotos\u00edntese permitiu que os seres vivos recollesen de forma directa a enerx\u00eda do Sol; o os\u00edxeno resultante acumulado na atmosfera formou unha capa de ozono (unha forma de os\u00edxeno molecular [O3]) na atmosfera superior. A incorporaci\u00f3n de c\u00e9lulas m\u00e1is pequenas dentro das m\u00e1is grandes deu como resultado o desenvolvemento das c\u00e9lulas complexas chamadas eucariotas.&lt;refname=\"Margulis2009\" /&gt; Os verdadeiros organismos multicelulares form\u00e1ronse cando c\u00e9lulas dentro de colonias se fixeron cada vez m\u00e1is especializadas. A vida colonizou a superficie da Terra en parte grazas \u00e1 absorci\u00f3n da radiaci\u00f3n ultravioleta por parte da capa de ozono.\nNa d\u00e9cada de 1960 xurdiu unha hip\u00f3tese que afirma que durante o per\u00edodo Neoproterozoico, desde 750 ata os 580 Ma (mill\u00f3ns de anos), produciuse unha intensa glaciaci\u00f3n na que gran parte do planeta foi cuberto por unha capa de xeo. Esta hip\u00f3tese foi denominada \"Terra b\u00f3la de neve\", e \u00e9 de particular interese xa que este suceso precedeu \u00e1 chamada explosi\u00f3n do C\u00e1mbrico, na que as formas de vida multicelulares comezaron a proliferar.\nTrala explosi\u00f3n de vida do C\u00e1mbrico, hai uns 535 Ma, produc\u00edronse cinco grandes extinci\u00f3ns en masa. Delas, o evento m\u00e1is recente ocorreu hai 65 Ma, cando o impacto dun asteroide provocou a extinci\u00f3n dos dinosauros non aviarios, as\u00ed como doutros grandes r\u00e9ptiles, excepto alg\u00fans pequenos animais como os mam\u00edferos, que por aquel ent\u00f3n eran similares \u00e1s actuais musara\u00f1as. Durante os \u00faltimos 65 mill\u00f3ns de anos os mam\u00edferos diversific\u00e1ronse, ata que hai varios mill\u00f3ns de anos, un animal africano con aspecto de simio, co\u00f1ecido como o \"Orrorin tugenensis\", adquiriu a capacidade de manterse en p\u00e9. Isto permitiulle utilizar ferramentas e favoreceu a s\u00faa capacidade de comunicaci\u00f3n, proporcionando a nutrici\u00f3n e a estimulaci\u00f3n necesarias para desenvolver un cerebro m\u00e1is grande, e permitindo as\u00ed a evoluci\u00f3n da especie humana. O desenvolvemento da agricultura e da civilizaci\u00f3n permitiu aos humanos alterar a Terra nun curto espazo de tempo como non o fixo ningunha outra especie, afectando tanto \u00e1 natureza como \u00e1 diversidade e cantidade de formas de vida.\nO presente patr\u00f3n de idades de xeo comezou hai arredor de 40 Ma e logo intensificouse durante o Plistoceno, hai arredor de 3 Ma. Desde ent\u00f3n as rexi\u00f3ns en latitudes altas foron obxecto de repetidos ciclos de glaciaci\u00f3n e desxeo, en ciclos de 40-100 mil anos. A \u00faltima glaciaci\u00f3n continental terminou hai 10\u00a0000 anos.\nFuturo.\nO futuro do planeta est\u00e1 estreitamente ligado ao do Sol. Como resultado da acumulaci\u00f3n constante de helio no n\u00facleo do Sol, a luminosidade total da estrela ir\u00e1 aos poucos en aumento. A luminosidade do Sol crecer\u00e1 nun 10% nos pr\u00f3ximos 1,1 Ga e nun 40% nos pr\u00f3ximos 3,5\u00a0Ga. Os modelos clim\u00e1ticos indican que o aumento da radiaci\u00f3n poder\u00eda ter consecuencias nefastas na Terra, inclu\u00edndo a perda dos oc\u00e9anos do planeta.\nEsp\u00e9rase que a Terra sexa habitable por ao redor doutros 500 mill\u00f3ns de anos a partir deste momento, a\u00ednda que este per\u00edodo poder\u00eda estenderse ata 2.300 mill\u00f3ns de anos se se elimina o nitr\u00f3xeno da atmosfera. O aumento de temperatura na superficie terrestre acelerar\u00e1 o ciclo do CO2 inorg\u00e1nico, o que reducir\u00e1 a s\u00faa concentraci\u00f3n ata niveis letalmente baixos para as plantas (10 ppm para a fotos\u00edntese C4) dentro de aproximadamente 500 a 900\u00a0mill\u00f3ns de anos. A falta de vexetaci\u00f3n resultar\u00e1 na perda de os\u00edxeno na atmosfera, o que provocar\u00e1 a extinci\u00f3n da vida animal ao longo de varios mill\u00f3ns de anos m\u00e1is. Despois doutros mil mill\u00f3ns de anos, todas as augas superficiais desaparecer\u00edan e a temperatura media global alcanzar\u00e1 os 70\u00a0\u00b0C. Mesmo se o Sol fose eterno e estable, o continuo arrefriado interior da Terra traducir\u00edase nunha gran perda de CO2 debido \u00e1 reduci\u00f3n da actividade volc\u00e1nica, e o 35\u00a0% da auga dos oc\u00e9anos poder\u00eda descender ata o manto debido \u00e1 diminuci\u00f3n do vapor de ventilaci\u00f3n nas dorsais oce\u00e1nicas.\nO Sol, seguindo a s\u00faa evoluci\u00f3n natural, converterase nunha xigante vermella nuns 5\u00a0Ga. Os modelos pred\u00edn que o Sol se expandir\u00e1 ata unhas 250 veces o seu tama\u00f1o actual, alcanzando un raio pr\u00f3ximo a 1 UA (uns 150 mill\u00f3ns de km). O destino que sufrir\u00e1 a Terra ent\u00f3n non est\u00e1 claro. Sendo unha xigante vermella, o Sol perder\u00e1 aproximadamente o 30\u00a0% da s\u00faa masa, polo que sen os efectos das mareas, a Terra moverase a unha \u00f3rbita de 1,7 UA (uns 250 mill\u00f3ns de km) do Sol cando a estrela alcance o seu raio m\u00e1ximo. Polo tanto esp\u00e9rase que o planeta escape inicialmente de ser envolvido pola tenue atmosfera exterior expandida do Sol. A\u00ednda as\u00ed, calquera forma de vida restante ser\u00eda destru\u00edda polo aumento da luminosidade do Sol (alcanzando un m\u00e1ximo de preto de 5000 veces o seu nivel actual). Con todo, unha simulaci\u00f3n realizada en 2008 indica que a \u00f3rbita da Terra decaer\u00e1 debido aos efectos de marea e arrastre, ocasionando que o planeta penetre na atmosfera estelar e se vaporice.\nComposici\u00f3n e estrutura.\nA Terra \u00e9 un planeta terrestre, o que significa que \u00e9 un corpo rochoso e non un xigante gasoso como X\u00fapiter. \u00c9 o m\u00e1is grande dos catro planetas terrestres do Sistema Solar en tama\u00f1o e masa, e tam\u00e9n \u00e9 o que ten a maior densidade, a maior gravidade superficial, o campo magn\u00e9tico m\u00e1is forte e a rotaci\u00f3n m\u00e1is r\u00e1pida dos catro. Tam\u00e9n \u00e9 o \u00fanico planeta terrestre con placas tect\u00f3nicas activas. O movemento destas placas produce que a superficie terrestre estea en constante cambio, sendo responsables da formaci\u00f3n de monta\u00f1as, da sismicidade e do vulcanismo.\nO ciclo destas placas tam\u00e9n xoga un papel preponderante na regulaci\u00f3n da temperatura terrestre, contribu\u00edndo \u00e1 reciclaxe de gases con efecto invernadoiro como o di\u00f3xido de carbono, por medio da renovaci\u00f3n permanente dos fondos oce\u00e1nicos.\nA masa da Terra \u00e9 moi estable a grandes trazos, uns 5,9736\u00d71024 kg, mais intercambia materia co exterior, tanto por evaporaci\u00f3n atmosf\u00e9rica como por ca\u00edda de meteoritos. Esta \u00faltima sup\u00f3n m\u00e1is de 10.000\u00a0t anuais (unhas 54 t diarias).\nForma.\nA forma da Terra \u00e9 moi parecida \u00e1 dun esferoide oblato, unha esfera achatada polos polos, resultando nun avultamento ao redor do ecuador. Este avultamento est\u00e1 causado pola rotaci\u00f3n da Terra, e ocasiona que o di\u00e1metro no ecuador sexa 43 km m\u00e1is longo que o di\u00e1metro dun polo ao outro. Hai aproximadamente 22\u00a0000 anos a Terra ti\u00f1a unha forma m\u00e1is esf\u00e9rica, a maior parte do hemisferio norte atop\u00e1base cuberto por xeo, e a medida que o xeo se derret\u00eda causaba unha menor presi\u00f3n na superficie terrestre na que se sosti\u00f1an causando isto un tipo de \u00abrebote\u00bb, este fen\u00f3meno seguiu ocorrendo ata a mediados da d\u00e9cada de 1990 cando os cient\u00edficos se decataron de que este proceso se inverteu, \u00e9 dicir, o avultamento aumentaba, as observaci\u00f3ns do sat\u00e9lite GRACE mostran que polo menos desde 2002, a perda de xeo de Groenlandia e da Ant\u00e1rtida foi a principal responsable desta tendencia.\nA topograf\u00eda local desv\u00edase deste esferoide idealizado, a\u00ednda que as diferenzas a escala global son moi pequenas: a Terra ten unha desviaci\u00f3n de aproximadamente unha parte entre 584, ou o 0,17%, desde o esferoide de referencia, que \u00e9 menor \u00e1 tolerancia do 0,22% permitida nas b\u00f3las de billar. As maiores desviaci\u00f3ns locais na superficie rochosa da Terra son o monte Everest (8\u00a0848 m sobre o nivel local do mar) e o abismo de Challenger, ao sur da foxa das Marianas (10\u00a0911 m baixo o nivel local do mar). Debido \u00e1 protuberancia ecuatorial, os cumios terrestres m\u00e1is afastados do centro da terra son o volc\u00e1n Chimborazo en Ecuador e a monta\u00f1a Huascar\u00e1n no Per\u00fa.\nTama\u00f1o.\nA circunferencia no ecuador \u00e9 de 40\u00a0091\u00a0km. O di\u00e1metro no ecuador \u00e9 de 12\u00a0756\u00a0km e nos polos de 12\u00a0730\u00a0km.\nO di\u00e1metro medio de referencia para o esferoide \u00e9 duns 12\u00a0742\u00a0km, que \u00e9 aproximadamente 40\u00a0000\u00a0km/\u03c0, xa que o metro definiuse orixinalmente como a dezmillon\u00e9sima parte da distancia desde o ecuador ata o Polo Norte en Par\u00eds, Francia.\nA primeira medici\u00f3n do tama\u00f1o da terra foi feita por Erat\u00f3stenes, no ano Nesa \u00e9poca acept\u00e1base que a terra era esf\u00e9rica. Erat\u00f3stenes calculou o tama\u00f1o da terra medindo o \u00e1ngulo con que alumaba o sol no solsticio, tanto en Alexandr\u00eda como en Siena, distante a 750\u00a0km. O tama\u00f1o que obtivo foi dun di\u00e1metro de 12\u00a0000\u00a0km e unha circunferencia de 40\u00a0000\u00a0km, \u00e9 dicir cun erro de s\u00f3 o 6% respecto dos datos actuais.\nPosteriormente Posidonio de Apamea repetiu as medici\u00f3ns no ano , obtendo o dato de 29\u00a0000\u00a0km para a circunferencia, considerablemente m\u00e1is impreciso respecto dos datos actuais. Este \u00faltimo valor foi o que aceptou Tolomeo, polo que prevaleceu ese valor nos seguintes s\u00e9culos.\nCando Fernando de Magallanes deu a volta a todo o planeta en 1521, restableceuse o dato calculado por Erat\u00f3stenes.\nComposici\u00f3n qu\u00edmica.\nA masa da Terra \u00e9 aproximadamente de 5,98\u00d71024 kg. Os elementos qu\u00edmicos que a compo\u00f1en son principalmente ferro (32,1%) os\u00edxeno (30,1%), silicio (15,1%), magnesio (13,9%), xofre (2,9%), n\u00edquel (1,8%), calcio (1,5%) e aluminio (1,4%) e o 1,2% restante de trazas doutros elementos. Debido \u00e1 segregaci\u00f3n de masa, crese que a zona do n\u00facleo est\u00e1 composta principalmente de ferro (88,8%), con pequenas cantidades de n\u00edquel (5,8%), xofre (4,5%), e menos do 1% formado por trazas doutros elementos.\nO xeoqu\u00edmico F.W. Clarke calcula que un pouco m\u00e1is do 47% da codia terrestre componse de os\u00edxeno. Os compo\u00f1entes das rochas m\u00e1is com\u00fans da codia da Terra son case todos \u00f3xidos. Cloro, xofre e fl\u00faor son as \u00fanicas excepci\u00f3ns significativas, e a s\u00faa presenza total en calquera rocha \u00e9 xeralmente moito menor do 1%. Os principais \u00f3xidos son os de silicio (s\u00edlice), aluminio (alumina), ferro, calcio (cal), magnesio, potasio (potasa) e sodio. A s\u00edlice act\u00faa principalmente como un \u00e1cido formando silicatos, os minerais m\u00e1is com\u00fans das rochas \u00edgneas. A partir dun c\u00e1lculo en base a 1\u00a0672 an\u00e1lises de todo tipo de rochas, Clarke deduciu que un 99,22% das rochas est\u00e1n compostas por 11 \u00f3xidos (v\u00e9xase o cadro da dereita). Todos os demais prod\u00facense s\u00f3 en cantidades moi pequenas.\nEstrutura interna.\nO interior da Terra, do mesmo xeito que o dos outros planetas terrestres, est\u00e1 dividido en capas segundo a s\u00faa composici\u00f3n qu\u00edmica ou as s\u00faas propiedades f\u00edsicas (reol\u00f3xicas), pero a diferenza dos outros planetas terrestres, ten un n\u00facleo interno e externo distintos. A s\u00faa capa externa \u00e9 unha codia de silicato s\u00f3lido, quimicamente diferenciado, baixo a cal at\u00f3pase un manto s\u00f3lido de alta viscosidade. A codia est\u00e1 separada do manto pola descontinuidade de Mohorovi\u010di\u0107, variando o espesor da mesma desde unha media de 6\u00a0km nos oc\u00e9anos a unha media de 30 e 50\u00a0km nos continentes. A codia e a parte superior fr\u00eda e r\u00edxida do manto superior co\u00f1\u00e9cense comunmente como a litosfera, e \u00e9 da litosfera do que est\u00e1n compostas as placas tect\u00f3nicas.\nDebaixo da litosfera at\u00f3pase a astenosfera, unha capa de relativamente baixa viscosidade sobre a que flota a litosfera. Dentro do manto, entre os 410 e 660\u00a0km baixo a superficie, prod\u00facense importantes cambios na estrutura cristalina. Estes cambios xeran unha zona de transici\u00f3n que separa a parte superior e inferior do manto. Baixo o manto at\u00f3pase un n\u00facleo externo l\u00edquido de viscosidade extremadamente baixa, cubrindo un n\u00facleo interno s\u00f3lido. O n\u00facleo interno pode xirar cunha velocidade angular lixeiramente superior que o resto do planeta, avanzando de 0,1 a 0,5\u00b0 por ano. A densidade increm\u00e9ntase coa profundidade, como se pode apreciar na t\u00e1boa.\nDistribuci\u00f3n da xeosfera.\nA xeosfera div\u00eddese en tres partes: codia, manto e n\u00facleo.\nCodia.\n\u00c9 a parte m\u00e1is superficial da Terra. P\u00f3dense distinguir dous tipos de codia:\nManto.\nCapa situada debaixo da codia. As rochas que o constit\u00faen son ricas en os\u00edxeno, magnesio, silicio e ferro. Enc\u00f3ntrase a temperaturas entre os 1\u00a0500 e 3\u00a0000\u00a0\u00b0C.\nN\u00facleo terrestre.\nOcupa o centro da Terra. Est\u00e1 constitu\u00eddo por rochas ricas en ferro e n\u00edquel, Est\u00e1 a unha temperatura duns 6\u00a0000\u00a0\u00b0C. Pod\u00e9molo dividir en dous tipos: \nCalor.\nA calor interna da Terra prov\u00e9n dunha combinaci\u00f3n da calor residual da acreci\u00f3n planetaria (20%) e da calor producida pola desintegraci\u00f3n radioactiva (80%). Os is\u00f3topos con maior produci\u00f3n de calor na Terra son o potasio-40, o uranio-238, uranio-235 e torio-232. No centro do planeta, a temperatura pode chegar ata os 7\u00a0000 K e a presi\u00f3n pode alcanzar os 360 GPa. Debido a que gran parte da calor \u00e9 proporcionada pola desintegraci\u00f3n radioactiva, os cient\u00edficos cren que na historia temper\u00e1 da Terra, antes de que os is\u00f3topos de reducida vida media se esgotaran, a produci\u00f3n de calor da Terra foi moito maior. Esta produci\u00f3n de calor extra, que hai aproximadamente 3\u00a0000 mill\u00f3ns de anos era o dobre que a produci\u00f3n actual, puido incrementar os gradientes de temperatura dentro da Terra, incrementando a convecci\u00f3n do manto e a tect\u00f3nica de placas, permitindo a produci\u00f3n de rochas \u00edgneas como as komatitas que non se forman na actualidade.\nA media de perda de calor da Terra \u00e9 de , que sup\u00f3n unha perda global de . Unha parte da enerx\u00eda t\u00e9rmica do n\u00facleo \u00e9 transportada cara \u00e1 codia por plumas do manto; unha forma de convecci\u00f3n que consiste en afloramentos de rocha a altas temperaturas. Estas plumas poden producir puntos quentes e coadas de basalto. A maior parte da calor que perde a Terra f\u00edltrase entre as placas tect\u00f3nicas, nas surxencias do manto asociadas \u00e1s dorsais oce\u00e1nicas. Case todas as perdas restantes prod\u00facense por conduci\u00f3n a trav\u00e9s da litosfera, principalmente nos oc\u00e9anos, xa que al\u00ed a codia \u00e9 moito m\u00e1is delgada que nos continentes.\nPlacas tect\u00f3nicas.\nA mecanicamente r\u00edxida capa externa da Terra, a litosfera, est\u00e1 fragmentada en pezas chamadas placas tect\u00f3nicas. Estas placas son elementos r\u00edxidos que se moven en relaci\u00f3n uns con outros seguindo un destes tres patr\u00f3ns: bordos converxentes, no que d\u00faas placas se aproximan; bordos diverxentes, no que d\u00faas placas se separan, e bordos transformantes, no que d\u00faas placas se deslizan lateralmente entre si. Ao longo destes bordos de placa prod\u00facense os terremotos, a actividade volc\u00e1nica, a formaci\u00f3n de monta\u00f1as e a formaci\u00f3n de fosas oce\u00e1nicas. As placas tect\u00f3nicas desl\u00edzanse sobre a parte superior da astenosfera, a s\u00f3lida pero menos viscosa secci\u00f3n superior do manto, que pode flu\u00edr e moverse xunto coas placas, e cuxo movemento est\u00e1 fortemente asociado aos patr\u00f3ns de convecci\u00f3n dentro do manto terrestre.\nA medida que as placas tect\u00f3nicas migran a trav\u00e9s do planeta, o fondo oce\u00e1nico se subduce baixo os bordos das placas nos l\u00edmites converxentes. Ao mesmo tempo, o afloramento de material do manto nos l\u00edmites diverxentes crea novo fondo oce\u00e1nico nas dorsais oce\u00e1nicas. A combinaci\u00f3n destes procesos recicla continuamente a codia oce\u00e1nica novamente no manto. Debido a este proceso de reciclaxe, a maior parte do chan mari\u00f1o ten menos de de anos de idade. A codia oce\u00e1nica m\u00e1is antiga at\u00f3pase no Pac\u00edfico Occidental, e ten unha idade estimada duns de anos. En comparaci\u00f3n, a codia continental m\u00e1is antiga rexistrada ten de anos de idade.\nAs 7 placas m\u00e1is grandes son a pac\u00edfica, norteamericana, eurasi\u00e1tica, africana, ant\u00e1rtica, indoaustraliana e suramericana. Outras placas notables son a placa indica, a placa ar\u00e1biga, a placa do Caribe, a placa de Naza na costa occidental de Am\u00e9rica do Sur, e a placa de Scotia no sur do oc\u00e9ano Atl\u00e1ntico. A placa de Australia fusionouse coa placa da India hai entre 50 e 55 mill\u00f3ns de anos. As placas con movemento m\u00e1is r\u00e1pido son as placas oce\u00e1nicas, coa placa de Cocos avanzando a unha velocidade de 75\u00a0mm/ano e a placa do Pac\u00edfico mov\u00e9ndose entre 52 a 69\u00a0mm/ano. No outro extremo, a placa con movemento m\u00e1is lento \u00e9 a placa eurasi\u00e1tica, que avanza a unha velocidade t\u00edpica de aproximadamente 21\u00a0mm/ano..\nSuperficie.\nA superficie total da Terra ten arredor de 510 mill\u00f3ns de km2. O relevo da Terra var\u00eda enormemente dun lugar a outro. Cerca do 70,8% da superficie est\u00e1 cuberta por auga, con gran parte da plataforma continental por baixo do nivel do mar. A superficie mergullada ten caracter\u00edsticas monta\u00f1osas, inclu\u00edndo un sistema de dorsais oce\u00e1nicas, as\u00ed como volc\u00e1ns submarinos, fosas oce\u00e1nicas, can\u00f3ns submarinos, mesetas e chairas abisais. O restante 29,2% non cuberto pola auga componse de monta\u00f1as, desertos, chairas, mesetas e outras xeomorfolox\u00edas.\nA superficie do planeta mold\u00e9ase ao longo de per\u00edodos de tempo xeol\u00f3xicos, debido \u00f3 feito da erosi\u00f3n e da tect\u00f3nica. As caracter\u00edsticas desta superficie formada ou deformada mediante a tect\u00f3nica de placas est\u00e1n suxeitas a unha constante erosi\u00f3n por mor das precipitaci\u00f3ns, os ciclos t\u00e9rmicos e os efectos qu\u00edmicos. A glaciaci\u00f3n, a erosi\u00f3n costeira, a acumulaci\u00f3n dos arrecifes de coral e os grandes impactos de meteoritos tam\u00e9n act\u00faan para remodelar a paisaxe.\nA codia continental componse de material de menor densidade, como as rochas \u00edgneas granito e andesita. Menos com\u00fan \u00e9 o basalto, unha densa rocha volc\u00e1nica que \u00e9 o compo\u00f1ente principal dos fondos oce\u00e1nicos. As rochas sedimentarias f\u00f3rmanse pola acumulaci\u00f3n de sedimentos compactados. Case o 75% da superficie continental est\u00e1 cuberta por rochas sedimentarias, a pesar de que estas solo forman un 5% da codia. O terceiro material rochoso m\u00e1is abundante na Terra son as rochas metam\u00f3rficas, creadas a partir da transformaci\u00f3n de tipos de rocha xa existentes mediante altas presi\u00f3ns, altas temperaturas, ou ambas as d\u00faas. Os minerais de silicato m\u00e1is abundantes na superficie da Terra incl\u00faen o cuarzo, os feldespatos, o anf\u00edbolo, a mica, o piroxeno e a olivina. Os minerais de carbonato m\u00e1is com\u00fans son a calcita (que se atopa en pedra calcaria) e a dolomita.\nA pedosfera \u00e9 a capa m\u00e1is externa da Terra. Est\u00e1 composta de terra e est\u00e1 suxeita aos procesos de formaci\u00f3n do chan. Existe no encontro entre a litosfera, a atmosfera, a hidrosfera e a biosfera. Actualmente o 13,31% do total da superficie terrestre \u00e9 terra cultivable, e s\u00f3 o 4,71% soporta cultivos permanentes. Cerca do 40% da superficie emerxida util\u00edzase actualmente como terras de cultivo e prados, estim\u00e1ndose un total de 1,3X107 km\u00b2 para terras de cultivo e 3,4X107 km\u00b2 para terras de pastoreo.\nA elevaci\u00f3n da superficie terrestre var\u00eda entre o punto m\u00e1is baixo de -418 m no mar Morto a unha altitude m\u00e1xima, estimada en 2005, de 8\u00a0848 m na cima do monte Everest. A altura media da Terra sobre o nivel do mar \u00e9 de 797\u00a0m.\nImaxes de sat\u00e9lite da Terra.\nO sat\u00e9lite ambiental Envisat da ESA desenvolveu un retrato detallado da superficie da Terra. A trav\u00e9s do proxecto GLOBCOVER desenvolveuse a creaci\u00f3n dun mapa global da cobertura terrestre cunha resoluci\u00f3n tres veces superior \u00e1 de calquera outro mapa por sat\u00e9lite ata aquel momento (2005).\nA NASA completou un novo mapa tridimensional, que \u00e9 a topograf\u00eda m\u00e1is precisa do planeta, elaborada durante catro anos cos datos transmitidos polo transbordador espacial \"Endeavour\". Os datos analizados corresponden ao 80% da masa terrestre. Cobre os territorios de Australia e Nova Zelandia con detalles sen precedentes. Tam\u00e9n incl\u00fae m\u00e1is de mil illas da Polinesia e a Melanesia no Pac\u00edfico sur, as\u00ed como illas do \u00cdndico e o Atl\u00e1ntico. Moitas desas illas apenas se levantan uns metros sobre o nivel do mar e son moi vulnerables aos efectos das marus\u00edas e tormentas, polo que o seu co\u00f1ecemento axudar\u00e1 a evitar cat\u00e1strofes; os datos proporcionados pola misi\u00f3n do Endeavour ter\u00e1n unha ampla variedade de usos, como a exploraci\u00f3n virtual do planeta.\nHidrosfera.\nA abundancia de auga na Terra \u00e9 un dos factores que distinguen o \"Planeta Azul\" do resto de planetas do sistema solar. Aproximadamente o 70,8% da Terra esta cuberta de auga e soamente un 29,2% da mesma \u00e9 terra firme.\nA hidrosfera da Terra abarca os oc\u00e9anos principalmente, pero tam\u00e9n se incl\u00faen nela t\u00f3dalas augas que existen no planeta, inclu\u00edndo os mares, lagos, r\u00edos e augas soterradas ata unha profundidade de 2\u00a0000 m. O lugar m\u00e1is profundo baixo a auga \u00e9 o abismo de Challenger da foxa das Marianas, no oc\u00e9ano Pac\u00edfico, cunha profundidade de -10\u00a0911,4 m.\nA masa dos oc\u00e9anos \u00e9 de aproximadamente 1,35x1018 toneladas m\u00e9tricas, ou aproximadamente 1/4\u00a0400 da masa total da Terra. Os oc\u00e9anos cobren unha \u00e1rea de 361,84x106 km\u00b2 cunha profundidade media de 3\u00a0682,2 m, o que resulta nun volume estimado de 1,3324x109 km\u00b3. Se se nivelase toda a superficie terrestre, a auga cubrir\u00eda a superficie do planeta ata unha altura de m\u00e1is de 2,7\u00a0km. A \u00e1rea total da Terra \u00e9 de 5,1x108 km\u00b2. Para a primeira aproximaci\u00f3n, a profundidade media ser\u00eda a relaci\u00f3n entre os dous, ou de 2,7\u00a0km. Aproximadamente o 97,5% da auga \u00e9 salgada, mentres que o restante 2,5% \u00e9 auga doce. A maior parte da auga doce, aproximadamente o 68,7%, at\u00f3pase actualmente en estado de xeo.\nNas rexions m\u00e1is fr\u00edas da Terra, a neve sobrevive durante o veran transform\u00e1ndose en xeo. Esta neve e o xeo acumulados eventualmente forman glaciares, corpos de xeo que fl\u00faen baixo a influencia da gravidade. Os glaciares alpinos f\u00f3rmanse en \u00e1reas monta\u00f1osas, mentres que as grandes capas de xeo se forman sobre a terra nas rexions polares. O fluxo dos glaciares erosiona a superficie drasticamente, coa formaci\u00f3n de vales en forma de U e outros accidentes xeogr\u00e1ficos. O xeo mari\u00f1o no \u00c1rtico cobre unha \u00e1rea case tan grande como os Estados Unidos, a\u00ednda que est\u00e1 retrocedendo rapidamente como consecuencia do cambio clim\u00e1tico.\nA salinidade media dos oc\u00e9anos \u00e9 duns 35 gramos de sal por quilogramo de auga (35\u2030). A maior parte deste sal foi liberado pola actividade volc\u00e1nica, ou extra\u00edda das rochas \u00edgneas xa arrefriadas. Os oc\u00e9anos son tam\u00e9n unha reserva de gases atmosf\u00e9ricos disoltos, sendo estes esenciais para a supervivencia de moitas formas de vida acu\u00e1tica. A auga dos oc\u00e9anos ten unha influencia importante sobre o clima do planeta, actuando como un foco cal\u00f3rico de gran tama\u00f1o. Os cambios na distribuci\u00f3n da temperatura oce\u00e1nica poden causar alteraci\u00f3ns clim\u00e1ticas, tales como a Oscilaci\u00f3n Sur, El Ni\u00f1o.\nAtmosfera.\nA atmosfera terrestre div\u00eddese nas seguintes partes: troposfera, estratosfera, mesosfera e termosfera.\nA presi\u00f3n atmosf\u00e9rica media a nivel do mar da Terra \u00e9 de 101\u00a0325 kPa cunha escala de altura de aproximadamente 8,5\u00a0km. Est\u00e1 composta nun 78% por nitr\u00f3xeno e nun 21% por os\u00edxeno, ademais de cantidades menores doutras mol\u00e9culas gasosas coma por exemplo vapor de auga.\nA biosfera da Terra alterou de forma significativa a atmosfera. A fotos\u00edntese oxix\u00e9nica evolucionou hai 2 700 mill\u00f3ns de anos, formando principalmente a atmosfera actual de nitr\u00f3xeno-os\u00edxeno. Este cambio permitiu a proliferaci\u00f3n dos organismos aerobios, as\u00ed como a formaci\u00f3n da capa de ozono que bloquea a radiaci\u00f3n ultravioleta proveniente do Sol, permitindo a vida f\u00f3ra da auga. Outras funci\u00f3ns importantes da atmosfera para a vida na Terra incl\u00faen o transporte de vapor de auga, proporcionar gases \u00fatiles, queimar os meteoritos pequenos antes de que alcancen a superficie, e moderar a temperatura. Este \u00faltimo fen\u00f3meno co\u00f1\u00e9cese como o efecto invernadoiro: trazas de mol\u00e9culas presentes na atmosfera capturan a enerx\u00eda t\u00e9rmica emitida desde o chan, aumentando as\u00ed a temperatura media. O di\u00f3xido de carbono, o vapor de auga, o metano e o ozono son os principais gases de efecto invernadoiro da atmosfera da Terra. Sen este efecto de retenci\u00f3n da calor, a temperatura superficial media ser\u00eda de -18\u00a0\u00b0C e a vida probablemente non existir\u00eda.\nClima e tempo atmosf\u00e9rico.\nA atmosfera da Terra non ten un l\u00edmite definido, sen\u00f3n que vai sendo m\u00e1is fina ata esvaecerse no espazo a medida que se atopa m\u00e1is lonxe da Terra. Tres cuartas partes da masa atmosf\u00e9rica est\u00e1n contidas dentro dos primeiros 11\u00a0km da superficie do planeta. Esta capa inferior ch\u00e1mase troposfera. A altura da troposfera var\u00eda coa latitude, entre 8\u00a0km nos polos e 17\u00a0km no ecuador, con algunhas variaci\u00f3ns debido \u00e1 climatolox\u00eda e os factores estacionais. A enerx\u00eda do Sol quenta esta capa e a superficie baixo esta, causando a expansi\u00f3n do aire. O aire quente el\u00e9vase debido a s\u00faa menor densidade, sendo substitu\u00eddo por aire de maior densidade, \u00e9 dicir, aire m\u00e1is fr\u00edo. Isto d\u00e1 como resultado a circulaci\u00f3n atmosf\u00e9rica que xera o tempo e o clima a trav\u00e9s da redistribuci\u00f3n da enerx\u00eda t\u00e9rmica.\nAs li\u00f1as principais de circulaci\u00f3n atmosf\u00e9rica constit\u00faenas os ventos alisios na rexi\u00f3n ecuatorial por baixo dos 30\u00b0 de latitude, e os ventos do oeste en latitudes medias entre os 30\u00b0 e os 60\u00b0. As correntes oce\u00e1nicas tam\u00e9n son factores importantes para determinar o clima, especialmente a circulaci\u00f3n termohalina que distrib\u00fae a enerx\u00eda t\u00e9rmica dos oc\u00e9anos ecuatoriais \u00e1s rexi\u00f3ns polares.\nA cantidade de enerx\u00eda solar que chega \u00e1 Terra dimin\u00fae ao aumentar a latitude. Nas latitudes m\u00e1is altas a luz solar incide na superficie nun \u00e1ngulo menor, tendo que atravesar grosas columnas de atmosfera. Como resultado, a temperatura media anual do aire a nivel do mar red\u00facese en aproximadamente 0,4\u00a0\u00b0C por cada grao de latitude afast\u00e1ndose do ecuador. A Terra pode ser subdividida en franxas latitudinais m\u00e1is ou menos homox\u00e9neas cun clima espec\u00edfico. Desde o ecuador ata as rexi\u00f3ns polares, at\u00f3panse a zona intertropical (ou ecuatorial), o clima subtropical, o clima temperado e os climas polares.\nOutros factores que afectan ao clima dun lugar son a s\u00faa proximidade aos oc\u00e9anos, a circulaci\u00f3n oce\u00e1nica e atmosf\u00e9rica e a topolox\u00eda. Os lugares pr\u00f3ximos aos oc\u00e9anos adoitan ter ver\u00e1ns m\u00e1is fr\u00edos e invernos m\u00e1is quentes, debido ao feito de que os oc\u00e9anos poden almacenar grandes cantidades de calor. O vento transporta o fr\u00edo ou a calor do oc\u00e9ano \u00e1 terra. A circulaci\u00f3n atmosf\u00e9rica tam\u00e9n xoga un papel importante: cidades costeiras de latitudes similares, como Vigo e Nova York, poden ter climas moi diferentes dependendo da direcci\u00f3n do vento predominante. Por outra banda, as temperaturas dimin\u00faen coa altura provocando que as \u00e1reas monta\u00f1osas sexan m\u00e1is fr\u00edas que as \u00e1reas baixas.\nO vapor de auga xerado a trav\u00e9s da evaporaci\u00f3n superficial \u00e9 transportado segundo os patr\u00f3ns de circulaci\u00f3n da atmosfera. Cando as condici\u00f3ns atmosf\u00e9ricas permiten a elevaci\u00f3n do aire quente e h\u00famido, a auga cond\u00e9nsase e depos\u00edtase na superficie en forma de precipitaci\u00f3ns. A maior parte da auga \u00e9 transportada a altitudes m\u00e1is baixas mediante os sistemas fluviais e polo xeral regresa aos oc\u00e9anos ou \u00e9 depositada nos lagos. Este ciclo da auga \u00e9 un mecanismo vital para sustentar a vida na terra e \u00e9 un factor primario da erosi\u00f3n que modela a superficie terrestre ao longo de per\u00edodos xeol\u00f3xicos. Os patr\u00f3ns de precipitaci\u00f3n var\u00edan enormemente, desde varios metros de auga por ano a menos dun mil\u00edmetro. A circulaci\u00f3n atmosf\u00e9rica, as caracter\u00edsticas topol\u00f3xicas e as diferenzas de temperatura determinan as precipitaci\u00f3ns medias de cada rexi\u00f3n.\nO clima adoita ser clasificado en funci\u00f3n da temperatura e as precipitaci\u00f3ns, en rexi\u00f3ns clim\u00e1ticas caracterizadas por masas de aire bastante uniformes. A metodolox\u00eda de clasificaci\u00f3n m\u00e1is usada \u00e9 a clasificaci\u00f3n clim\u00e1tica de K\u00f6ppen (modificada polo estudante de Wladimir Peter K\u00f6ppen, Rudolph Geiger), que conta con cinco grandes grupos (zonas tropicais h\u00famidas, zonas \u00e1ridas, zonas h\u00famidas con latitude media, clima continental e fr\u00edo polar), que se dividen en subtipos m\u00e1is espec\u00edficos.\nAtmosfera superior.\nPor encima da troposfera, a atmosfera adoita dividirse en estratosfera, mesosfera e termosfera. Cada capa ten un gradiente adiab\u00e1tico diferente, que define a taxa de cambio da temperatura con respecto \u00e1 altura. M\u00e1is al\u00f3 destas at\u00f3pase a exosfera, que se aten\u00faa ata penetrar na magnetosfera, onde os campos magn\u00e9ticos da Terra interact\u00faan co vento solar. Dentro da estratosfera at\u00f3pase a capa de ozono; un compo\u00f1ente que protexe parcialmente a superficie terrestre da luz ultravioleta, sendo un elemento importante para a vida na Terra. A li\u00f1a de K\u00e1rm\u00e1n, definida nos 100\u00a0km sobre a superficie da Terra, \u00e9 unha definici\u00f3n pr\u00e1ctica usada para establecer o l\u00edmite entre a atmosfera e o espazo exterior.\nA enerx\u00eda t\u00e9rmica fai que algunhas das mol\u00e9culas no bordo exterior da atmosfera da Terra incrementen a s\u00faa velocidade ata o punto de poder escapar da gravidade do planeta. Isto d\u00e1 lugar a unha perda lenta pero constante da atmosfera cara ao espazo. Debido a que o hidr\u00f3xeno non fixado ten un baixo peso molecular pode alcanzar a velocidade de escape m\u00e1is facilmente, escapando as\u00ed ao espazo exterior a un ritmo maior que outros gases. A perda de hidr\u00f3xeno cara ao espazo contrib\u00fae \u00e1 transformaci\u00f3n da Terra desde o seu inicial estado redutor ao seu actual estado oxidante. A fotos\u00edntese proporcionou unha fonte de os\u00edxeno libre, pero crese que a perda de axentes redutores como o hidr\u00f3xeno foi unha condici\u00f3n previa necesaria para a acumulaci\u00f3n xeneralizada de os\u00edxeno na atmosfera. Xa que logo, a capacidade do hidr\u00f3xeno para escapar da atmosfera da Terra pode influ\u00edr na natureza da vida desenvolvida no planeta. Na atmosfera actual, rica en os\u00edxeno, a maior parte do hidr\u00f3xeno conv\u00e9rtese en auga antes de ter a oportunidade de escapar. En cambio, a maior parte da perda de hidr\u00f3xeno actual prov\u00e9n da destruci\u00f3n do metano na atmosfera superior.\nCampo magn\u00e9tico.\nO campo magn\u00e9tico da Terra ten unha forma similar a un dipolo magn\u00e9tico, cos polos actualmente localizados preto dos polos xeogr\u00e1ficos do planeta. No ecuador do campo magn\u00e9tico (ecuador magn\u00e9tico), a forza do campo magn\u00e9tico na superficie \u00e9 3,05 \u00d7 10\u22125T, cun momento magn\u00e9tico dipolar global de 7,91 \u00d7 1015 T m\u00b3. Segundo a teor\u00eda da d\u00ednamo, o campo x\u00e9rase no n\u00facleo externo fundido, rexi\u00f3n onde a calor crea movementos de convecci\u00f3n en materiais condutores, xerando correntes el\u00e9ctricas. Estas correntes inducen \u00e1 s\u00faa vez o campo magn\u00e9tico da Terra. Os movementos de convecci\u00f3n no n\u00facleo son ca\u00f3ticos; os polos magn\u00e9ticos m\u00f3vense e periodicamente cambian de orientaci\u00f3n. Isto d\u00e1 lugar a inversi\u00f3ns magn\u00e9ticas a intervalos de tempo irregulares, unhas poucas veces cada mill\u00f3n de anos. A inversi\u00f3n m\u00e1is recente tivo lugar hai aproximadamente 700\u00a0000 anos.O campo magn\u00e9tico forma a magnetosfera, que desv\u00eda as part\u00edculas de vento solar. En direcci\u00f3n ao Sol, o arco de choque entre o vento solar e a magnetosfera at\u00f3pase a unhas 13 veces o raio da Terra. A colisi\u00f3n entre o campo magn\u00e9tico e o vento solar forma os cintos de radiaci\u00f3n de Van Allen; un par de rexi\u00f3ns conc\u00e9ntricas, con forma t\u00f3rica, formadas por part\u00edculas cargadas moi enerx\u00e9ticas. Cando o plasma entra na atmosfera da Terra polos polos magn\u00e9ticos cr\u00e9anse as auroras polares.\nCampo gravitatorio.\nA gravidade da Terra \u00e9 a aceleraci\u00f3n que se imparte aos obxectos debido \u00e1 distribuci\u00f3n de masa dentro da Terra. Cerca da superficie da Terra, a aceleraci\u00f3n gravitacional \u00e9 de aproximadamente 9,8 m/s2. As diferenzas locais na topograf\u00eda, a xeolox\u00eda e a estrutura tect\u00f3nica m\u00e1is profunda causan diferenzas locais e rexionais amplas no campo gravitatorio da Terra, co\u00f1ecidas como anomal\u00edas gravitatorias.\n\u00d3rbita e rotaci\u00f3n.\nA Terra realiza os seguintes movementos de forma simult\u00e1nea:\nRotaci\u00f3n.\nO per\u00edodo de rotaci\u00f3n da Terra con respecto ao Sol, \u00e9 dicir, un d\u00eda solar, \u00e9 do redor de 86\u00a0400 segundos de tempo solar (86\u00a0400,0025 segundos SIU). O d\u00eda solar da Terra \u00e9 agora un pouco m\u00e1is longo do que era durante o s\u00e9culo XIX debido \u00e1 aceleraci\u00f3n de marea, os d\u00edas duran entre 0 e 2 ms SIU m\u00e1is.\nO per\u00edodo de rotaci\u00f3n da Terra en relaci\u00f3n \u00e1s estrelas fixas, chamado d\u00eda estelar polo Servizo Internacional de Rotaci\u00f3n da Terra e Sistemas de Referencia (IERS polas s\u00faas siglas en ingl\u00e9s), \u00e9 de do tempo solar medio (UT1), ou de O per\u00edodo de rotaci\u00f3n da Terra en relaci\u00f3n co equinoccio vernal, mal chamado o \"d\u00eda sideral\", \u00e9 de do tempo solar medio (UT1) . Xa que logo, o d\u00eda sideral \u00e9 m\u00e1is curto que o d\u00eda estelar en torno a 8,4\u00a0ms. A lonxitude do d\u00eda solar medio en segundos SIU est\u00e1 dispo\u00f1ible no IERS para os per\u00edodos 1623-2005 e 1962-2005.\n\u00c1 parte dos meteoros na atmosfera e dos sat\u00e9lites en \u00f3rbita baixa, o movemento aparente dos corpos celestes vistos desde a Terra real\u00edzase cara ao oeste, a unha velocidade de 15\u00b0/h\u00a0=\u00a015'/min. Para as masas pr\u00f3ximas ao ecuador celeste, isto \u00e9 equivalente a un di\u00e1metro aparente do Sol ou da L\u00faa cada dous minutos (desde a superficie da Terra, os tama\u00f1os aparentes do Sol e da L\u00faa son aproximadamente iguais).\nA velocidade de rotaci\u00f3n da Terra vese alterada por outros factores, como a variaci\u00f3n das correntes mari\u00f1as, coa redistribuci\u00f3n de auga nos oc\u00e9anos.\n\u00d3rbita.\nA Terra orbita o Sol a unha distancia media duns 150 mill\u00f3ns de quil\u00f3metros, completando unha \u00f3rbita cada 365,256 4 d\u00edas solares, ou un ano sideral. Desde a Terra, isto xera un movemento aparente do Sol cara ao leste, despraz\u00e1ndose con respecto \u00e1s estrelas a un ritmo de ao redor de 1\u00b0/d\u00eda, ou un di\u00e1metro do Sol ou da L\u00faa cada 12 horas. Debido a este movemento, por termo medio a Terra tarda 24 horas (un d\u00eda solar) en completar unha rotaci\u00f3n sobre o seu eixe ata que o sol regresa ao meridiano. A velocidade orbital da Terra \u00e9 de aproximadamente 29,8\u00a0km/s (107\u00a0000\u00a0km/h), que \u00e9 o suficientemente r\u00e1pida como para percorrer o di\u00e1metro do planeta (12\u00a0742\u00a0km) en sete minutos, ou a distancia entre a Terra e a L\u00faa (384\u00a0000\u00a0km) en catro horas.\nA L\u00faa xira coa Terra en torno a un baricentro com\u00fan, debido a que este at\u00f3pase dentro da Terra, a 4 541 km do seu centro, o sistema Terra-L\u00faa non \u00e9 un planeta dobre, a L\u00faa completa un xiro cada 27,32 d\u00edas con respecto \u00e1s estrelas de fondo. Cando se combina coa revoluci\u00f3n com\u00fan do sistema Terra-L\u00faa ao redor do Sol, o per\u00edodo do mes sin\u00f3dico, desde unha l\u00faa nova \u00e1 seguinte, \u00e9 de 29,53 d\u00edas. Visto desde o polo norte celeste, o movemento da Terra, a L\u00faa e as s\u00faas rotaci\u00f3ns axiais son todas contrarias \u00e1 direcci\u00f3n das agullas do reloxo (sentido antihorario). Visto desde un punto de vista situado sobre os polos norte do Sol e a Terra, a Terra parecer\u00eda virar en sentido antihorario ao redor do Sol. Os planos orbitais e axiais non est\u00e1n ali\u00f1ados: o eixe da Terra est\u00e1 inclinado uns 23,4 graos con respecto \u00e1 perpendicular ao plano Terra-Sol, e o plano entre a Terra e a L\u00faa est\u00e1 inclinado uns 5 graos con respecto ao plano Terra-Sol. Sen esta inclinaci\u00f3n, haber\u00eda unha eclipse cada d\u00faas semanas, alternando entre as eclipses lunares e as eclipses solares.\nA esfera de Hill, ou a esfera de influencia gravitatoria, da Terra ten aproximadamente 1,5 Gm (ou 1 500 000 quil\u00f3metros) de raio. Esta \u00e9 a distancia m\u00e1xima na que a influencia gravitatoria da Terra \u00e9 m\u00e1is forte que a dos m\u00e1is distantes Sol e resto de planetas. Os obxectos deben orbitar a Terra dentro deste raio, ou terminar\u00e1n atrapados pola perturbaci\u00f3n gravitatoria do Sol.\nDesde o ano 1772, estableceuse que corpos pequenos poden orbitar de xeito estable na mesma \u00f3rbita que un planeta, se esta permanece preto dun punto triangular de Lagrange (tam\u00e9n co\u00f1ecido como \u00abpunto troiano\u00bb) os cales est\u00e1n situados 60\u00b0 diante e 60\u00b0 detr\u00e1s do planeta na s\u00faa \u00f3rbita. A Terra \u00e9 o cuarto planeta cun asteroide troiano (2010 TK7) logo de X\u00fapiter, Marte e Neptuno de acordo \u00e1 data do seu descubrimento. Este foi dif\u00edcil de localizar debido ao posicionamento xeom\u00e9trico da observaci\u00f3n, foi descuberto no 2010 grazas ao telescopio WISE (Wide-Field Infrared Survey Explorer) da NASA, pero foi en abril do 2011 co telescopio \u00abCanad\u00e1-Francia-Hawai\u00bb cando se confirmou a s\u00faa natureza troiana, e est\u00edmase que a s\u00faa \u00f3rbita permaneza estable dentro dos pr\u00f3ximos 10\u00a0000\u00a0anos.\nA Terra, xunto co Sistema Solar, est\u00e1 situada na galaxia V\u00eda L\u00e1ctea, orbitando a ao redor de 28\u00a0000 anos luz do centro da galaxia. Na actualidade at\u00f3pase a uns 20 anos luz por encima do plano ecuatorial da galaxia, no brazo espiral de Ori\u00f3n.\nEstaci\u00f3ns e inclinaci\u00f3n axial.\nA inclinaci\u00f3n axial da Terra \u00e9 de aproximadamente 23,439281\u00b0, co eixo do seu plano orbital sempre apuntando cara ao polo celeste. Debido \u00e1 inclinaci\u00f3n do eixe da Terra, a cantidade de luz solar que chega a un punto calquera na superficie var\u00eda ao longo do ano. Isto ocasiona os cambios estacionais no clima, sendo ver\u00e1n no hemisferio norte cando o polo norte est\u00e1 apuntando cara ao Sol, e inverno cando apunta en direcci\u00f3n oposta. Durante o ver\u00e1n, o d\u00eda ten unha duraci\u00f3n m\u00e1is longa e a luz solar incide m\u00e1is perpendicularmente na superficie. Durante o inverno, o clima v\u00f3lvese m\u00e1is fr\u00edo e os d\u00edas m\u00e1is curtos. Na zona do C\u00edrculo polar \u00e1rtico d\u00e1se o caso extremo de non recibir luz solar durante unha parte do ano; fen\u00f3meno co\u00f1ecido como a noite polar. No hemisferio sur d\u00e1se a mesma situaci\u00f3n pero de xeito inverso, coa orientaci\u00f3n do Polo Sur oposta \u00e1 direcci\u00f3n do Polo Norte.\nPor convenio astron\u00f3mico, as catro estaci\u00f3ns est\u00e1n determinadas por solsticios (puntos da \u00f3rbita nos que o eixe de rotaci\u00f3n terrestre alcanza a m\u00e1xima inclinaci\u00f3n cara ao Sol \u2014solsticio de ver\u00e1n\u2014 ou cara ao lado oposto \u2014solsticio de inverno\u2014) e por equinoccios, cando a inclinaci\u00f3n do eixe terrestre \u00e9 perpendicular ao Sol. No hemisferio norte, o solsticio de inverno prod\u00facese ao redor do 21 de decembro, o solsticio de ver\u00e1n o 21 de xu\u00f1o, o equinoccio de primavera o 20 de marzo e o equinoccio de outono o 23 de setembro. No hemisferio sur a situaci\u00f3n inv\u00e9rtese, co ver\u00e1n e os solsticios de inverno en datas contrarias \u00e1 do hemisferio norte. De igual xeito sucede co equinoccio de primavera e de outono.\nO \u00e1ngulo de inclinaci\u00f3n da Terra \u00e9 relativamente estable durante longos per\u00edodos de tempo. Con todo, a inclinaci\u00f3n som\u00e9tese a nutaci\u00f3ns; un lixeiro movemento irregular, cun per\u00edodo de 18,6 anos. A orientaci\u00f3n (en lugar do \u00e1ngulo) do eixe da Terra tam\u00e9n cambia co tempo, precesando un c\u00edrculo completo en cada ciclo de 25\u00a0800 anos. Esta precesi\u00f3n \u00e9 a raz\u00f3n da diferenza entre o ano sideral e o ano tropical. Ambos os movementos son causados pola atracci\u00f3n variante do Sol e a L\u00faa sobre o avultamento ecuatorial da Terra. Desde a perspectiva da Terra, os polos tam\u00e9n migran uns poucos metros sobre a superficie. Este movemento polar ten varios compo\u00f1entes c\u00edclicos, que en conxunto reciben o nome de movementos cuasiperi\u00f3dicos. Ademais do compo\u00f1ente anual deste movemento, existe outro movemento con ciclos de 14 meses chamado o bambeo de Chandler. A velocidade de rotaci\u00f3n da Terra tam\u00e9n var\u00eda nun fen\u00f3meno co\u00f1ecido como variaci\u00f3n de duraci\u00f3n do d\u00eda.\nEn tempos modernos, o perihelio da Terra prod\u00facese ao redor do 3 de xaneiro e o afelio ao redor do 4 de xullo. Con todo, estas datas cambian co tempo debido \u00e1 precesi\u00f3n orbital e outros factores, que seguen patr\u00f3ns c\u00edclicos co\u00f1ecidos como ciclos de Milankovitch. A variaci\u00f3n da distancia entre a Terra e o Sol da como resultado un aumento de ao redor do 6,9% da enerx\u00eda solar que chega \u00e1 Terra no perihelio en relaci\u00f3n co afelio. Posto que o hemisferio sur est\u00e1 inclinado cara ao Sol no momento en que a Terra alcanza a m\u00e1xima aproximaci\u00f3n ao Sol, ao longo do ano o hemisferio sur recibe algo m\u00e1is de enerx\u00eda do Sol que o hemisferio norte. Con todo, este efecto \u00e9 moito menos importante que o cambio total de enerx\u00eda debido \u00e1 inclinaci\u00f3n do eixe, e a maior parte deste exceso de enerx\u00eda \u00e9 absorbido pola superficie oce\u00e1nica, que se estende en maior proporci\u00f3n no hemisferio sur.\nL\u00faa e outros elementos orbitais.\nL\u00faa.\nA L\u00faa \u00e9 o sat\u00e9lite natural da Terra. \u00c9 un corpo de tipo terrestre relativamente grande: cun di\u00e1metro de ao redor da cuarta parte do da Terra, \u00e9 a l\u00faa m\u00e1is grande do Sistema Solar en relaci\u00f3n ao tama\u00f1o do seu planeta, malia que Caronte \u00e9 maior en relaci\u00f3n co planeta anano Plut\u00f3n. Os sat\u00e9lites naturais que orbitan os demais planetas denom\u00ednanse \"l\u00faas\" en referencia \u00e1 L\u00faa da Terra. A teor\u00eda m\u00e1is aceptada sobre a orixe da L\u00faa, a hip\u00f3tese do grande impacto, afirma que se formou a partir da colisi\u00f3n dun protoplaneta do tama\u00f1o de Marte chamado Tea (Theia) coa Terra primitiva. Esta hip\u00f3tese explica (entre outras cousas) a relativa falta de ferro e elementos vol\u00e1tiles da L\u00faa e o feito de que a s\u00faa composici\u00f3n \u00e9 case id\u00e9ntica \u00e1 da codia terrestre.\nA atracci\u00f3n gravitatoria entre a Terra e a L\u00faa \u00e9 o feito que causa as diferentes mareas na Terra. O mesmo efecto na L\u00faa deu lugar ao seu acoplamento de marea, o que significa que o seu per\u00edodo de rotaci\u00f3n \u00e9 id\u00e9ntico ao seu per\u00edodo de translaci\u00f3n ao redor da Terra. Como resultado, a l\u00faa sempre presenta a mesma cara cara ao noso planeta. A medida que a L\u00faa orbita a Terra, diferentes partes da s\u00faa cara son iluminadas polo Sol, dando lugar \u00e1s diferentes fases lunares. A parte escura da cara est\u00e1 separada da parte iluminada do terminador solar. Debido \u00e1s interacci\u00f3ns de marea, a L\u00faa af\u00e1stase da Terra a unha velocidade de aproximadamente 38 mm/ano. Durante mill\u00f3ns de anos, estas pequenas modificacions, e o alongamento do d\u00eda da Terra en aproximadamente 23 \u00b5s/ano, engaden cambios significativos. Durante o per\u00edodo de Ediacara (aproximadamente 620 Ma), por exemplo, hab\u00eda 400\u00b17 d\u00edas nun ano, cunha duraci\u00f3n do d\u00eda de 21,9\u00b10,4 horas.\nA L\u00faa puido afectar de forma importante o desenvolvemento da vida, moderando o clima do planeta. Evidencias paleontol\u00f3xicas e simulaci\u00f3ns computarizadas mostran que a inclinaci\u00f3n do eixe terrestre est\u00e1 estabilizado polas interacci\u00f3ns de marea coa L\u00faa. Alg\u00fans te\u00f3ricos cren que sen esta estabilizaci\u00f3n fronte ao momento exercido polo Sol e os planetas sobre a protuberancia ecuatorial da Terra, o eixe de rotaci\u00f3n poder\u00eda ser caoticamente inestable, mostrando cambios ca\u00f3ticos durante mill\u00f3ns de anos, como parece ser o caso de Marte.\nVista desde a Terra, a L\u00faa est\u00e1 xusto a unha distancia que fai que o tama\u00f1o aparente do seu disco sexa case id\u00e9ntico ao do Sol. O di\u00e1metro angular (ou \u00e1ngulo s\u00f3lido) destes dous corpos coincide porque a\u00ednda que o di\u00e1metro do Sol \u00e9 unhas 400 veces m\u00e1is grande que o da L\u00faa, tam\u00e9n est\u00e1 400 veces m\u00e1is distante. Isto permite que na Terra se produzan as eclipses solares totais e anulares.\nAsteroides e outros elementos orbitais.\nA poboaci\u00f3n de asteroides coorbitais da Terra incl\u00fae cuasisat\u00e9lites, obxectos cunha \u00f3rbita en ferradura e troianos. A data de 2016 hai nove cuasisat\u00e9lites, inclu\u00eddo 469219 Kamo\u02bboalewa, 3753 Cruithne, 2002 AA29., 2003 YN107, 2004 GU9, 2006 FV35, 2010 SO16 2013 LX28, 2014 OL339 e 2016 HO3. Un compa\u00f1eiro asteroide troiano, 2010 TK7, est\u00e1 librando aredor do punto triangular principal de Lagrange, L4, na \u00f3rbita da Terra aredor do Sol. O diminuto asteroide pr\u00f3ximo \u00e1 Terra 2006 RH120 aprox\u00edmase ao sistema Terra-L\u00faa aproximadamente cada vinte anos. Durante estas aproximaci\u00f3ns, pode orbitar a Terra durante breves per\u00edodos de tempo.\nEn abril de 2020, hai 2.666 sat\u00e9lites artificiais en funcionamento orbitando a Terra. Tam\u00e9n hai sat\u00e9lites inoperativos, inclu\u00eddo Vanguard 1, o sat\u00e9lite m\u00e1is antigo actualmente en \u00f3rbita, e m\u00e1is de 16.000 pezas de lixo espacial rastreados. O sat\u00e9lite artificial m\u00e1is grande da Terra \u00e9 a Estaci\u00f3n Espacial Internacional.\nHabitabilidade.\nUn planeta que poida soster vida denom\u00ednase habitable, a\u00ednda que nel non se orixinase vida. A Terra proporciona as (actualmente entendidas como) condici\u00f3ns necesarias, tales como a auga l\u00edquida, un ambiente que permite a ensamblaxe de mol\u00e9culas org\u00e1nicas complexas, e a enerx\u00eda suficiente para manter un metabolismo. Hai outras caracter\u00edsticas que se cre que tam\u00e9n contrib\u00faen \u00e1 capacidade do planeta para orixinar e manter a vida: a distancia entre a Terra e o Sol, as\u00ed como a s\u00faa excentricidade orbital, a velocidade de rotaci\u00f3n, a inclinaci\u00f3n axial, a historia xeol\u00f3xica, a permanencia da atmosfera, as\u00ed como a protecci\u00f3n ofrecida polo campo magn\u00e9tico.\nBiosfera.\nDenom\u00ednase \"biosfera\" ao conxunto dos diferentes tipos de vida do planeta xunto coa s\u00faa contorna f\u00edsica, modificado pola presenza dos primeiros. Xeralmente ent\u00e9ndese que esta biosfera comezou a evolucionar aproximadamente hai 3\u00a0500 mill\u00f3ns de anos. A Terra \u00e9 o \u00fanico lugar onde se sabe que existe vida. A biosfera div\u00eddese nunha serie de biomas, habitados por plantas e animais esencialmente similares. En terra, os biomas sep\u00e1ranse principalmente polas diferenzas en latitude, a altura sobre o nivel do mar e a humidade. Os biomas terrestres situados nos c\u00edrculos \u00e1rtico ou ant\u00e1rtico (tundras), en grande altura ou en zonas extremadamente \u00e1ridas son relativamente est\u00e9riles de vida vexetal e animal; a diversidade de especies alcanza o seu m\u00e1ximo en terras baixas e h\u00famidas e en latitudes ecuatoriais. As estimacions do n\u00famero de especies da Terra var\u00edan actualmente; a maior\u00eda das especies non foron descritas.\nRecursos naturais e uso da terra.\nA Terra proporciona recursos que son explotados polos seres humanos con diversos fins. Alg\u00fans destes son recursos non renovables, tales como os combustibles f\u00f3siles, que son dificilmente renovables a curto prazo.\nDa codia terrestre obt\u00e9\u00f1ense grandes dep\u00f3sitos de combustibles f\u00f3siles, consistentes en carb\u00f3n, petr\u00f3leo e gas natural. Estes dep\u00f3sitos son utilizados polos seres humanos para a produci\u00f3n de enerx\u00eda, e tam\u00e9n como materia prima para a produci\u00f3n de substancias qu\u00edmicas. Os corpos minerais tam\u00e9n se formaron na codia terrestre a trav\u00e9s de distintos procesos de mineralox\u00e9nese, como consecuencia da erosi\u00f3n e dos procesos implicados na tect\u00f3nica de placas. Estes corpos albergan fontes concentradas de varios metais e outros elementos \u00fatiles.\nA biosfera da Terra produce moitos produtos biol\u00f3xicos \u00fatiles para os seres humanos, inclu\u00edndo (entre moitos outros) alimentos, madeira, f\u00e1rmacos, os\u00edxeno, e a reciclaxe de moitos residuos org\u00e1nicos. O ecosistema terrestre depende da capa superior do chan e da auga doce, e o ecosistema oce\u00e1nico depende da achega de nutrientes disoltos desde terra firme. Os seres humanos tam\u00e9n habitan a terra usando materiais de construci\u00f3n para constru\u00edr refuxios.\nMedio ambiente e riscos.\nGrandes \u00e1reas da superficie da Terra est\u00e1n suxeitas a condici\u00f3ns clim\u00e1ticas extremas, tales como cicl\u00f3ns tropicais, furac\u00e1ns, ou tif\u00f3ns que dominan a vida nesas zonas, desde 1980 ata 2000, estes feitos produciron unha media de 11\u00a0800 mortes ao ano. Moitos lugares est\u00e1n suxeitos a terremotos, deslizamentos, tsunamis, erupci\u00f3ns volc\u00e1nicas, tornados, dolinas, xistras, inundaci\u00f3ns, secas, incendios forest\u00e1is e outros desastres naturais.\nMoitas \u00e1reas concretas est\u00e1n suxeitas \u00e1 contaminaci\u00f3n, causada polo ser humano, do aire e da auga, \u00e1 choiva \u00e1cida, a substancias t\u00f3xicas, \u00e1 perda de vexetaci\u00f3n (sobrepastoreo, deforestaci\u00f3n, desertizaci\u00f3n), \u00e1 perda de vida salvaxe, \u00e1 extinci\u00f3n de especies, \u00e1 degradaci\u00f3n do chan e o seu esgotamento, \u00e1 erosi\u00f3n e \u00e1 introduci\u00f3n de especies invasoras.\nSegundo as Naci\u00f3ns Unidas, existe un consenso cient\u00edfico que vincula as actividades humanas co quecemento global, debido \u00e1s emisi\u00f3ns industriais de gases de efecto invernadoiro. Prevese que isto produza cambios tales como o derretemento dos glaciares e superficies xeadas, temperaturas m\u00e1is extremas, cambios significativos no clima e un aumento global do nivel do mar.\nXeograf\u00eda humana.\nA cartograf\u00eda \u2014o estudo e pr\u00e1ctica da elaboraci\u00f3n de mapas\u2014, e subsidiariamente a xeograf\u00eda, foron historicamente as disciplinas dedicadas a describir a Terra. A topograf\u00eda ou determinaci\u00f3n de lugares e distancias, e en menor medida a navegaci\u00f3n, ou determinaci\u00f3n da posici\u00f3n e da direcci\u00f3n, desenvolv\u00e9ronse xunto coa cartograf\u00eda e a xeograf\u00eda, fornecendo e cuantificando a informaci\u00f3n necesaria.\nA Terra ti\u00f1a aproximadamente 7\u00a0000\u00a0000\u00a0000 de habitantes no mes de outubro de 2011. As proxecci\u00f3ns indicaban que a poboaci\u00f3n humana mundial chegar\u00eda a sete mil mill\u00f3ns a principios de 2012, pero esta cifra foi superada a mediados de outubro de 2011 e esp\u00e9rase chegar a 9\u00a0200 mill\u00f3ns no 2050. P\u00e9nsase que a maior parte deste crecemento ter\u00e1 lugar nos pa\u00edses en v\u00edas de desenvolvemento. A densidade de poboaci\u00f3n var\u00eda moito nas distintas partes do mundo, pero a maior\u00eda da poboaci\u00f3n vive en Asia. Est\u00e1 previsto que para o ano 2020 o 60% da poboaci\u00f3n mundial se concentre nas \u00e1reas urbanas, fronte ao 40% en \u00e1reas rurais. \nEst\u00edmase que s\u00f3 unha oitava parte da superficie da Terra \u00e9 apta para a s\u00faa ocupaci\u00f3n polos seres humanos; tres cuartas partes est\u00e1 cuberta por oc\u00e9anos, e a metade da superficie terrestre \u00e9: deserto (14%), altas monta\u00f1a (27%), ou outros terreos menos adecuados. O asentamento permanente m\u00e1is setentrional do mundo \u00e9 Alert, na Illa Ellesmere en Nunavut, Canad\u00e1. (82\u00b028'N). O m\u00e1is meridional \u00e9 a Base Amundsen-Scott, na Ant\u00e1rtida, case exactamente no Polo Sur. (90\u00b0S)\nAs naci\u00f3ns soberanas independentes reclaman a totalidade da superficie de terra do planeta, a excepci\u00f3n dalgunhas partes da Ant\u00e1rtida e a zona non reclamada de Bir Tawil entre Exipto e o Sud\u00e1n. No ano 2011 exist\u00edan 204 Estados soberanos, inclu\u00edndo os 192 estados membros das Naci\u00f3ns Unidas. Hab\u00eda tam\u00e9n 59 territorios dependentes, e unha serie de \u00e1reas aut\u00f3nomas, territorios en disputa e outras entidades. Historicamente, a Terra nunca tivo un goberno soberano con autoridade sobre o mundo enteiro, malia que unha serie de estados-naci\u00f3n intentaron dominar o mundo, sen \u00e9xito.\nAs Naci\u00f3ns Unidas (ONU) \u00e9 unha organizaci\u00f3n mundial intergobernamental que se creou co obxectivo de intervir nas disputas entre as naci\u00f3ns, a fin de evitar os conflitos armados. Con todo, non \u00e9 un goberno mundial. A ONU serve principalmente como un foro para a diplomacia e o dereito internacional. Cando o consenso dos seus membros o permite, proporciona un mecanismo para a intervenci\u00f3n armada.\nO primeiro humano en orbitar a Terra foi Iuri Gagarin o 12 de abril de 1961. Ata o 17 de novembro de 2016, un total de 552 persoas de 36 pa\u00edses chegaron a 100 km ou m\u00e1is de altitude, dos cales 549 alcanzaron unha \u00f3rbita terrestre baixa ou m\u00e1is al\u00e1. Destes, doce cami\u00f1aron sobre a superficie da L\u00faa. En circunstancias normais, os \u00fanicos seres humanos no espazo son os da Estaci\u00f3n Espacial Internacional cuxa tripulaci\u00f3n pode estar composta ata por seis persoas que adoitan ser substitu\u00eddas cada seis meses. Os seres humanos que m\u00e1is se afastaron da Terra distanci\u00e1ronse 400\u00a0171 quil\u00f3metros, alcanzados na d\u00e9cada de 1970 durante a misi\u00f3n Apollo 13.\nPerspectiva cultural.\nA palabra Terra prov\u00e9n do lat\u00edn \"Tellus\" ou \"Terra\" que era equivalente en grego a \"Gaia\", nome asignado a unha deidade, do mesmo xeito que os nomes dos demais planetas do Sistema Solar. O s\u00edmbolo astron\u00f3mico est\u00e1ndar da Terra consiste nunha cruz circunscrita por un c\u00edrculo: .\nA diferenza do sucedido co resto dos planetas do Sistema Solar, a humanidade non comezou a ver a Terra como un obxecto en movemento, en \u00f3rbita ao redor do Sol, ata alcanzado o s\u00e9culo XVI. A Terra a mi\u00fado personificouse como unha deidade, en particular, unha deusa. En moitas culturas a deusa nai tam\u00e9n \u00e9 retratada como unha deusa da fertilidade. En moitas relixi\u00f3ns os mitos sobre a creaci\u00f3n recordan unha historia na que a Terra \u00e9 creada por unha ou varias deidades sobrenaturais. Varios grupos relixiosos, a mi\u00fado asociados \u00e1s ramas fundamentalistas do protestantismo ou do islam, afirman que as s\u00faas interpretaci\u00f3ns sobre estes mitos de creaci\u00f3n, relatados nos seus respectivos textos sagrados son a verdade literal, e que deber\u00edan ser consideradas xunto aos argumentos cient\u00edficos convencionais da formaci\u00f3n da Terra e o desenvolvemento e orixe da vida, ou ata substitu\u00edlos. Tales afirmaci\u00f3ns son rexeitadas pola comunidade cient\u00edfica e outros grupos relixiosos. Un exemplo destacado \u00e9 a controversia entre o creacionismo e a teor\u00eda da evoluci\u00f3n.\nO desenvolvemento cient\u00edfico e tecnol\u00f3xico provoc\u00f3u varios cambios culturalmente transformadores na visi\u00f3n que a humanidade ten do planeta. No pasado houbo varias crenzas nunha Terra plana, pero esta crenza foi desprazada polo concepto dunha Terra esf\u00e9rica, debido \u00e1 observaci\u00f3n e \u00e1 circunnavegaci\u00f3n. A perspectiva humana da Terra cambiou tralo comezo dos voos espaciais, e na actualidade a biosfera interpr\u00e9tase desde unha perspectiva global integrada. Isto refl\u00edctese no crecente movemento ecoloxista, que se preocupa polos efectos que causa a humanidade sobre o planeta. A teor\u00eda Gaia, desenvolta a mediados do s\u00e9culo XX, compar\u00f3u o medio ambiente e a vida da Terra cun organismo \u00fanico autorregulado que conduce a unha ampla estabilizaci\u00f3n das condici\u00f3ns de habitabilidade.\nDurante o s\u00e9culo XIX os xe\u00f3logos decat\u00e1ronse de que a idade da Terra era de cando menos moitos mill\u00f3ns de anos. Lord Kelvin usou a termodin\u00e1mica para estimar a idade da Terra entre 20 e 400 mill\u00f3ns de anos en 1864, o que provoc\u00f3u un vigoroso debate sobre o tema; Foi s\u00f3 cando se descubriron a radioactividade e a dataci\u00f3n radioactiva a finais do s\u00e9culo XIX e principios do XX que se estableceu un mecanismo confiable para determinar a idad da Terra, demostrando que o planeta ten miles de mill\u00f3ns de anos.\nA Terra vista dende o espazo.\nEspacialmente, a Terra non \u00e9 m\u00e1is ca un planeta do Sistema Solar interno, caracterizado pola cantidade de auga que alberga e a vida que se desenvolve na s\u00faa superficie.\nChama a atenci\u00f3n vista dende o espazo sendo iluminada polo Sol, a s\u00faa cor azulada, amosando os oc\u00e9anos como principal caracter\u00edstica visual.A representaci\u00f3n da superficie terrestre non \u00e9 doada de facer sobre un plano, pois necesita dalg\u00fan tipo de proxecci\u00f3n, o que deforma a imaxe, superficies ou \u00e1ngulos.\nSe nos afastamos no espazo, a Terra \u00e9 inseparable da L\u00faa, que s\u00f3 deixa de ser visible cando queda detr\u00e1s dela. Nesta imaxe vese o tama\u00f1o relativo da Terra e da L\u00faa, as\u00ed como a s\u00faa distancia nun momento dado:\nSituaci\u00f3n da Terra no universo.\nPolos datos recopilados pola astronom\u00eda, a Terra ten deixado de ser o centro do universo, da galaxia ou de calquera outra estrutura a nivel universal coma ben se pode observar na imaxe.\nD\u00eda da Terra.\nEn 2009, a Asemblea Xeral das Naci\u00f3ns Unidas, estableceron o D\u00eda Internacional da Nai Terra, ou simplemente D\u00eda da Terra, e dende ent\u00f3n cel\u00e9brase en moitos pa\u00edses co obxectivo de crear conciencia das condici\u00f3ns ambientais do planeta."}
{"id": "3618", "revid": "1987", "url": "https://gl.wikipedia.org/wiki?curid=3618", "title": "Sistema solar", "text": "O sistema solar \u00e9 o conxunto de corpos celestes na galaxia chamada V\u00eda L\u00e1ctea, que desenvolven os seus movementos en torno ao Sol. Incl\u00fae os planetas como corpos principais, o Sol e outros corpos celestes como asteroides, cometas e sat\u00e9lites. Outro xeito de consideralo \u00e9 como a zona na que o Sol \u00e9 a estrela de influencia predominante, se ben este segundo concepto abrangue unha zona de extensi\u00f3n moito maior, na que se sup\u00f3n que existen moitos corpos desco\u00f1ecidos ata o momento, inclu\u00edndo a Nube de Oort, considerada como o berce dos cometas.\nO sistema solar formouse hai uns 4600 mill\u00f3ns de anos, a partir do colapso gravitatorio dunha nube molecular interestelar xigante. O material residual orixinou un disco circunestelar protoplanetario no que tiveron lugar os procesos f\u00edsicos que levaron \u00e1 formaci\u00f3n dos planetas. A inmensa maior\u00eda (99,86%) da masa do sistema solar est\u00e1 embutida no Sol, coa maior parte da masa restante contida no planeta X\u00fapiter. Os catro planetas do sistema interno\u2014Mercurio, Venus, Terra e Marte\u2014son planetas terrestres, estando compostos principalmente por rochas e metal. Os catro planetas xigantes do sistema exterior son substancialmente m\u00e1is grandes e m\u00e1is masivos que os terrestres. Os dous m\u00e1is grandes, X\u00fapiter e Saturno, son xigantes gasosos, e est\u00e1n compostos principalmente por hidr\u00f3xeno e helio ; os dous seguintes, Urano e Neptuno, son xigantes de xeo, estando compostos principalmente por substancias vol\u00e1tiles con puntos de fusi\u00f3n relativamente altos, en comparaci\u00f3n co hidr\u00f3xeno, helio, auga, amon\u00edaco e metano. Os oito planetas te\u00f1en case \u00f3rbitas circulares que se atopan preto do plano da \u00f3rbita da Terra, chamada ecl\u00edptica.\nHai un n\u00famero desco\u00f1ecido de planetas ananos ademais de pequenos e innumerables corpos orbitando arredor do Sol.\nSeis dos planetas principais, os seis planetas ananos m\u00e1is grandes posibles e moitos dos corpos m\u00e1is pequenos est\u00e1n orbitados por sat\u00e9lites naturais, comunmente chamados \"l\u00faas\" despois da L\u00faa. Dous sat\u00e9lites naturais, a l\u00faa de X\u00fapiter Gan\u00edmedes e a l\u00faa de Saturno Titan, son m\u00e1is grandes pero non m\u00e1is masivos que Mercurio, o planeta terrestre m\u00e1is pequeno, e a l\u00faa de X\u00fapiter Calisto \u00e9 case igual de grande. Cada un dos planetas xigantes e alg\u00fans corpos m\u00e1is pequenos est\u00e1n rodeados por aneis planetarios de xeo, po e l\u00faas. O cinto de asteroides, que se atopa entre as \u00f3rbitas de Marte e X\u00fapiter, cont\u00e9n obxectos compostos por rocha, metal e xeo. M\u00e1is al\u00f3 da \u00f3rbita de Neptuno at\u00f3panse o cinto de Kuiper e o disco disperso, que son poboaci\u00f3ns de obxectos compostos principalmente por xeo e rocha.\nNos conf\u00edns do Sistema Solar at\u00f3pase unha clase de planetas menores chamados obxectos separados. Hai un gran debate sobre cantos obxectos deste tipo haber\u00e1. Alg\u00fans destes obxectos son o suficientemente grandes como para terse redondeado baixo a s\u00faa propia gravidade e, polo tanto, ser clasificados como planetas ananos. Os astr\u00f3nomos xeralmente aceptan uns nove obxectos como planetas ananos: o asteroide , os obxectos do cinto de Kuiper Plut\u00f3n, , , Quaoar e , e os obxectos transneptunianos: Gonggong, e Sedna. Diversas aglomeraci\u00f3ns de corpos pequenos, como os cometas, os centauros e as nubes de po interplanetarias, viaxan libremente entre as rexi\u00f3ns do Sistema Solar.\nO vento solar \u00e9 un fluxo de part\u00edculas cargadas que fl\u00fae cara o exterior desde o Sol, crea unha rexi\u00f3n similar a unha burbulla de medio interplanetario no medio interestelar co\u00f1ecida como heliosfera. A heliopausa \u00e9 o punto no que a presi\u00f3n do vento solar \u00e9 igual \u00e1 presi\u00f3n oposta do medio interestelar; est\u00e9ndese ata o bordo do disco disperso. A nube de Oort, que se cre que \u00e9 a fonte dos cometas de per\u00edodo longo, tam\u00e9n pode existir a unha distancia aproximadamente mil veces maior que a heliosfera. O Sistema Solar at\u00f3pase no brazo de Ori\u00f3n, a 26.000 anos luz do centro da galaxia da V\u00eda L\u00e1ctea que cont\u00e9n a maior\u00eda das estrelas visibles no ceo nocturno. As estrelas m\u00e1is pr\u00f3ximas est\u00e1n dentro da chamada burbulla local, a m\u00e1is pr\u00f3xima e Proxima Centauri, a 4,2441 anos luz.\nDescubrimento e exploraci\u00f3n.\nDurante milleiros de anos, a humanidade, cunha poucas excepci\u00f3ns notables, non reco\u00f1eceu a existencia do Sistema Solar. A xente cr\u00eda que a Terra estaba inm\u00f3bil no centro do universo e era categoricamente diferente aos obxectos divinos ou et\u00e9reos que se mov\u00edan a trav\u00e9s do ceo. A\u00ednda que o fil\u00f3sofo grego Aristarco de Samos especulou cunha reordenaci\u00f3n helioc\u00e9ntrica do cosmos, Nicolao Cop\u00e9rnico foi o primeiro en desenvolver un sistema helioc\u00e9ntrico matematicamente preditivo. \nOs seus sucesores do s\u00e9culo XVII, Galileo Galilei, Johannes Kepler e Isaac Newton, desenvolveron un entendemento da f\u00edsica que levou \u00e1 aceptaci\u00f3n gradual da idea de que a Terra mov\u00edase ao redor do Sol e que os planetas estaban gobernados polas mesmas leis f\u00edsicas que gobernaban a Terra. Ademais, a invenci\u00f3n do telescopio levou ao descubrimento de novos planetas e sat\u00e9lites. En tempos recentes, melloras no telescopio e o uso de naves non tripuladas permitiron a investigaci\u00f3n de fen\u00f3menos xeol\u00f3xicos, como monta\u00f1as e cr\u00e1teres, e fen\u00f3menos meteorol\u00f3xicos estacionais, como nubes, tormentas de po e casquetes de xeo noutros planetas.\nEstrutura e composici\u00f3n.\nA palabra \"solar\" significa \"pertencente ao Sol\", que deriva da palabra latina \"sol\". O Sol \u00e9 o membro gravitacional dominante do Sistema Solar, e o seu sistema planetario mantense nun estado de evoluci\u00f3n lenta e relativamente estable seguindo \u00f3rbitas illadas gravitacionalmente arredor do Sol.\nOrbitas.\nOs planetas e outros obxectos grandes en \u00f3rbita arredor do Sol at\u00f3panse preto do plano da \u00f3rbita terrestre, co\u00f1ecido como ecl\u00edptica. Os obxectos xeados m\u00e1is pequenos, como os cometas, orbitan con frecuencia en \u00e1ngulos significativamente maiores con respecto a este plano. A maior\u00eda dos planetas do Sistema Solar te\u00f1en sistemas secundarios propios, sendo orbitados por sat\u00e9lites naturais chamados l\u00faas. Moitos dos sat\u00e9lites naturais m\u00e1is grandes est\u00e1n en rotaci\u00f3n s\u00edncrona, cunha cara permanentemente orientada cara ao seu proxenitor. Os catro planetas xigantes te\u00f1en aneis planetarios, finas bandas de part\u00edculas diminutas que os orbitan ao un\u00edsono.\nComo resultado da formaci\u00f3n do Sistema Solar, os planetas e a maior\u00eda dos outros obxectos orbitan arredor do Sol na mesma direcci\u00f3n que o Sol est\u00e1 a xirar. \u00c9 dicir, en sentido contrario \u00e1s agullas do reloxo, visto desde enriba do polo norte da Terra. AAinda que aai excepci\u00f3ns, como a do Cometa Halley. A maior\u00eda das l\u00faas m\u00e1is grandes orbitan arredor dos seus planetas en direcci\u00f3n pr\u00f3grada, coincidindo coa rotaci\u00f3n planetaria; A l\u00faa de Neptuno Trit\u00f3n \u00e9 a m\u00e1is grande en orbitar no sentido oposto, retr\u00f3grado. A maior\u00eda dos obxectos m\u00e1is grandes xiran arredor dos seus propios eixes na direcci\u00f3n prograda en relaci\u00f3n \u00e1 s\u00faa \u00f3rbita, a\u00ednda que a rotaci\u00f3n de Venus \u00e9 retr\u00f3grada.\nPara unha boa primeira aproximaci\u00f3n, as leis de Kepler do movemento planetario describen as \u00f3rbitas dos obxectos arredor do Sol. Estas leis estipulan que cada obxecto viaxa ao longo dunha elipse co Sol nun foco, o que fai que a distancia do corpo ao Sol var\u00ede ao longo do seu ano. A aproximaci\u00f3n m\u00e1is pr\u00f3xima dun corpo ao Sol ch\u00e1mase \"perihelio\", mentres que o seu punto m\u00e1is afastado do Sol ch\u00e1mase \"afelio).\". As \u00f3rbitas dos planetas son case circulares, pero moitos cometas, asteroides e obxectos do cinto de Kuiper seguen \u00f3rbitas altamente el\u00edpticas. As leis de Kepler s\u00f3 explican a influencia da gravidade do Sol sobre un corpo en \u00f3rbita, non as atracci\u00f3ns gravitatorias de diferentes corpos uns sobre os outros. A escala de tempo humana, estas perturbaci\u00f3ns adicionais p\u00f3dense explicar usando modelos num\u00e9ricos, pero o sistema planetario pode cambiar ca\u00f3ticamente ao longo de miles de mill\u00f3ns de anos.\nO momento angular do Sistema Solar \u00e9 unha medida da cantidade total do momento orbital e rotacional que pos\u00faen todos os seus compo\u00f1entes en movemento. A\u00ednda que o Sol domina o sistema en masa, s\u00f3 representa preto do 2% do momento angular. Os planetas, dominados por X\u00fapiter, representan a maior parte do resto do momento angular debido \u00e1 combinaci\u00f3n da s\u00faa masa, \u00f3rbita e distancia ao Sol, cunha contribuci\u00f3n posiblemente significativa dos cometas.\nComposici\u00f3n.\nA estrutura xeral das rexi\u00f3ns cartografiadas do Sistema Solar consiste no Sol, catro planetas interiores m\u00e1is pequenos rodeados por un cinto de asteroides na s\u00faa maior\u00eda rochosos e catro planetas xigantes rodeados polo cinto de Kuiper con obxectos na s\u00faa maior\u00eda xeados. \u00c1s veces, os astr\u00f3nomos dividen informalmente esta estrutura en rexi\u00f3ns separadas. O Sistema Solar interior incl\u00fae os catro planetas terrestres e o cinto de asteroides. O Sistema Solar exterior est\u00e1 m\u00e1is al\u00f3 dos asteroides, inclu\u00edndo os catro planetas xigantes. Desde o descubrimento do cinto de Kuiper, as partes m\u00e1is externas do Sistema Solar consid\u00e9ranse unha rexi\u00f3n distinta formada polos obxectos m\u00e1is al\u00f3 de Neptuno.\nO compo\u00f1ente principal do Sistema Solar \u00e9 o Sol, unha estrela de pouca masa que cont\u00e9n o 99,86% da masa co\u00f1ecida do sistema solar e que o domina gravitacionalmente. Os catro corpos orbitais m\u00e1is grandes do Sol son os planetas xigantes que representan o 99% da masa restante, sendo X\u00fapiter e Saturno xuntos m\u00e1is do 90%. Os obxectos restantes do Sistema Solar (inclu\u00edndo os catro planetas terrestres, os planetas ananos, as l\u00faas, os asteroides e os cometas) comprenden en conxunto menos do 0,002% da masa total do Sistema Solar.\nO Sol est\u00e1 composto por aproximadamente un 98% de hidr\u00f3xeno e helio, do mesmo xeito que X\u00fapiter e Saturno. Existe un gradiente de composici\u00f3n no Sistema Solar, creado pola presi\u00f3n do calor e da luz do Sol primitivo; aqueles obxectos m\u00e1is pr\u00f3ximos ao Sol, que se ven m\u00e1is afectados pola calor e a presi\u00f3n da luz, est\u00e1n compostos por elementos con puntos de fusi\u00f3n elevados. Os obxectos m\u00e1is afastados do Sol est\u00e1n compostos en gran parte de materiais con puntos de fusi\u00f3n m\u00e1is baixos. O l\u00edmite no Sistema Solar m\u00e1is al\u00f3 do cal esas substancias vol\u00e1tiles poder\u00edan fusionarse co\u00f1\u00e9cese como li\u00f1a de conxelaci\u00f3n, e at\u00f3pase aproximadamente a cinco veces a distancia da Terra ao Sol.\nOs obxectos do Sistema Solar interno est\u00e1n compostos principalmente por materiais rochosos, como os silicatos, o ferro ou o n\u00edquel. X\u00fapiter e Saturno est\u00e1n compostos principalmente de gases con puntos de fusi\u00f3n extremadamente baixos e alta presi\u00f3n de vapor, como hidr\u00f3xeno, helio e neon. Os xeos da auga, do metano, amon\u00edaco, sulfuro de hidr\u00f3xeno e di\u00f3xido de carbono, te\u00f1en puntos de fusi\u00f3n de ata alg\u00fans centos de graos kelvin. P\u00f3dense atopar como xeos, l\u00edquidos ou gases en varios lugares do Sistema Solar. As substancias xeadas comprenden a maior\u00eda dos sat\u00e9lites dos planetas xigantes, as\u00ed como a maior parte de Urano e Neptuno (os chamados \"xigantes de xeo\") e os numerosos pequenos obxectos que se atopan m\u00e1is al\u00f3 da \u00f3rbita de Neptuno. Xuntos, os gases e os xeos denom\u00ednanse \"vol\u00e1tiles\".\nDistancias e escalas.\nA unidade astron\u00f3mica [UA] (150\u2009000\u2009000 km) ser\u00eda a distancia da Terra ao Sol se a \u00f3rbita do planeta fora perfectamente circulares. A modo de comparaci\u00f3n, o radio do Sol \u00e9 de 0,0047 UA (700 000 km).\nAs\u00ed, o Sol ocupa o 0,00001% (10 \u22125 %) do volume dunha esfera cun raio do tama\u00f1o da \u00f3rbita terrestre, mentres que o volume da Terra \u00e9 aproximadamente unha millon\u00e9sima (10 \u22126 ) do Sol. X\u00fapiter, o planeta m\u00e1is grande, est\u00e1 a 5,2 unidades astron\u00f3micas (780.000.000 km) do Sol e ten un radio de 71.000 km (0,00047 UA), mentres que o planeta m\u00e1is afastado, Neptuno, est\u00e1 a 30 UA (4,5 \u00d7 109 km) do Sol.\nCon algunhas excepci\u00f3ns, canto m\u00e1is lonxe est\u00e1 un planeta ou cinto do Sol, maior \u00e9 a distancia entre a s\u00faa \u00f3rbita e a \u00f3rbita do seguinte obxecto m\u00e1is pr\u00f3ximo ao Sol. Por exemplo, Venus est\u00e1 aproximadamente 0,33 UA m\u00e1is lonxe do Sol que Mercurio, mentres que Saturno est\u00e1 a 4,3 UA de X\u00fapiter e Neptuno at\u00f3pase a 10,5 UA de Urano. Fix\u00e9ronse intentos para determinar unha relaci\u00f3n entre estas distancias orbitais, como a lei de Titius-Bode e o modelo de Johannes Kepler baseado nos s\u00f3lidos plat\u00f3nicos, pero os descubrimentos en curso invalidaron estas hip\u00f3teses.\nAlg\u00fans modelos do Sistema Solar intentan transmitir as escalas relativas implicadas no Sistema Solar en termos humanos. Alg\u00fans son de pequena escala (e poden ser mec\u00e1nicos -chamados planetario mec\u00e1nico), mentres que outros est\u00e9ndense por cidades ou \u00e1reas rexionais. O modelo a escala m\u00e1is grande deste tipo e o sistema solar de Suecia que utiliza o Ericsson Globe de Estocolmo de 110 metros como substituto do Sol e, seguindo a escala, X\u00fapiter \u00e9 unha esfera de 7,5 metros que esta no Aeroporto de Estocolmo-Arlanda, a 40\u00a0km de distancia, mentres que o obxecto actual m\u00e1is afastado, Sedna, \u00e9 unha esfera de 10\u00a0cm que esta en Lule\u00e5, a 912\u00a0km de distancia.\nSe a distancia Sol-Neptuno se escalase a 100 metros, ent\u00f3n o Sol ter\u00eda uns 3 cm de di\u00e1metro (aproximadamente dous terzos do di\u00e1metro dunha pelota de golf), os planetas xigantes terian todos menos de 3 mm e o di\u00e1metro da Terra xunto co dos outros planetas terrestres ser\u00eda menor que unha pulga ou sexa menos de 0,3 mm nesta escala\nObxectos do sistema solar.\nEstrela central.\nO Sol \u00e9 a estrela \u00fanica e central do Sistema Solar e, con moito, o seu compo\u00f1ente m\u00e1is masivo; polo tanto \u00e9 a estrela m\u00e1is pr\u00f3xima \u00e1 Terra e o astro con maior brillo aparente. A s\u00faa gran masa (332.900 masa terrestre), que comprende o 99,86% de toda a masa do sistema solar, produce temperaturas e densidades no seu n\u00facleo o suficientemente altas como para manter a fusi\u00f3n nuclear de hidr\u00f3xeno en helio. Isto libera unha enorme cantidade de enerx\u00eda, na s\u00faa maior parte irradiada ao espazo en forma de radiaci\u00f3n electromagn\u00e9tica que alcanza o seu m\u00e1ximo en luz visible. \nComo o Sol fusiona hidr\u00f3xeno en helio no seu n\u00facleo, \u00e9 unha estrela de secuencia principal. M\u00e1is concretamente, \u00e9 unha estrela de secuencia principal de tipo G2, onde a designaci\u00f3n do tipo ref\u00edrese \u00e1 s\u00faa temperatura efectiva. As estrelas da secuencia principal m\u00e1is quentes son m\u00e1is luminosas. A temperatura do Sol \u00e9 intermedia entre a da estrelas m\u00e1is quentes e a das estrelas m\u00e1is fr\u00edas. As estrelas m\u00e1is brillantes e quentes que o Sol son raras, mentres que as estrelas substancialmente m\u00e1is tenues e fr\u00edas, co\u00f1ecidas como ananas vermellas, constit\u00faen preto do 75% das estrelas da V\u00eda L\u00e1ctea.\nA s\u00faa presenza ou a s\u00faa ausencia no ceo terrestre determinan o d\u00eda e a noite e a enerx\u00eda que radia \u00e9 aproveitada polos seres fotosint\u00e9ticos, que constit\u00faen a base da cadea tr\u00f3fica, e polo tanto \u00e9 a principal fonte de enerx\u00eda da vida. O Sol \u00e9 unha estrela que se atopa na fase denominada secuencia principal, cun tipo espectral G2, que se formou hai uns 5000 mill\u00f3ns de anos, e permanecer\u00e1 na mesma fase aproximadamente outros 5000 mill\u00f3ns de anos.\nA pesar de ser unha estrela mediana, \u00e9 a \u00fanica da que se pode apreciar a simple vista a s\u00faa forma circular, cun di\u00e1metro angular de 32' 35\" de arco no perihelio e 31' 31\" no afelio, o que d\u00e1 un di\u00e1metro medio de 32' 03\". Casualmente, a combinaci\u00f3n de tama\u00f1os e distancias do Sol e a L\u00faa respecto da Terra, fai que se vexan aproximadamente co mesmo tama\u00f1o aparente no ceo. Isto permite unha ampla gama de eclipses solares distintos (totais, anulares ou parciais).\nPlanetas.\nOs planetas son corpos que xiran formando \u00f3rbitas arredor da estrela, te\u00f1en suficiente masa para que a s\u00faa gravidade supere as forzas do corpo r\u00edxido, de xeito que asuman unha forma en equilibrio hidrost\u00e1tico (practicamente esf\u00e9rica), e limparon a veci\u00f1anza da s\u00faa \u00f3rbita de planetesimais (dominancia orbital).\nOs oito planetas do Sistema Solar son:\nOs planetas interiores son Mercurio, Venus, Terra e Marte, que te\u00f1en a s\u00faa superficie s\u00f3lida. Os planetas exteriores son X\u00fapiter, Saturno, Urano e Neptuno, tam\u00e9n denominados planetas gasosos porque conte\u00f1en nas s\u00faas atmosferas gases como o helio, o hidr\u00f3xeno e o metano, e non se co\u00f1ece con seguridade a estrutura da s\u00faa superficie.\nO 24 de agosto de 2006, a Uni\u00f3n Astron\u00f3mica Internacional (UAI) exclu\u00edu a Plut\u00f3n como planeta do Sistema Solar e clasificouno como planeta anano. A principios do ano 2016 publicouse un estudo segundo o cal pode existir un noveno planeta no Sistema Solar, ao que se lle deu o nome provisorio de Phattie. Este estudo centrouse na explicaci\u00f3n das \u00f3rbitas de moitos dos obxectos do cinto de Kuiper, que difiren moito coas \u00f3rbitas que se calculan, inclu\u00eddos obxectos ben co\u00f1ecidos como Sedna. Xurdiu ent\u00f3n a idea da existencia dun obxecto desco\u00f1ecido que perturbaba esas \u00f3rbitas. Empregando modelos matem\u00e1ticos realiz\u00e1ronse simulaci\u00f3ns por ordenador e determinouse que o hipot\u00e9tico planeta ter\u00eda unha \u00f3rbita exc\u00e9ntrica a unha distancia de entre 700 e 200 UA do Sol, e tardar\u00eda uns dez ou vinte mil anos en dar unha volta.\nPlanetas ananos.\nOs planetas ananos son aqueles que, a diferenza dos planetas, non limparon a veci\u00f1anza da s\u00faa \u00f3rbita. Os cinco planetas ananos do Sistema Solar, de menor a maior distancia respecto do Sol, son:\nPouco despois do seu descubrimento en 1930, Plut\u00f3n foi clasificado como planeta pola Uni\u00f3n Astron\u00f3mica Internacional (UAI). Por\u00e9n, tralo descubrimento doutros grandes corpos, abriuse un debate co obxecto de reconsiderar esa decisi\u00f3n. O 24 de agosto de 2006, na XXVI Asemblea Xeral da UAI en Praga, decidiuse que o n\u00famero de planetas non se ampliase a doce, sen\u00f3n que deb\u00eda reducirse de nove a oito, e creouse a nova categor\u00eda de \"planeta anano\", na que se incluir\u00eda a Plut\u00f3n, xa que, por tratarse dun obxecto transneptuniano pertencente ao cinto de Kuiper, non limpou a veci\u00f1anza da s\u00faa \u00f3rbita de obxectos pequenos.\nGrandes sat\u00e9lites do Sistema Solar.\nAlg\u00fans sat\u00e9lites son tan grandes que, se se atopasen orbitando directamente arredor do Sol, ter\u00edan que clasificarse como planetas ou como planetas ananos. Os sat\u00e9lites do Sistema Solar que mante\u00f1en un equilibrio hidrost\u00e1tico son: a L\u00faa (sat\u00e9lite da Terra), \u00cdo, Europa, Gan\u00edmedes e Calisto (sat\u00e9lites de X\u00fapiter), Tit\u00e1n, Tetis, Dione, Rea, Iapeto, Mimas e Enc\u00e9lado (sat\u00e9lites de Saturno), Miranda, Ariel, Umbriel, Titania e Ober\u00f3n (sat\u00e9tites de Urano), Trit\u00f3n (sat\u00e9lite de Neptuno) e Caronte (sat\u00e9lite de Plut\u00f3n).\nCorpos menores.\nUn corpo menor do Sistema Solar \u00e9 segundo a resoluci\u00f3n da Uni\u00f3n Astron\u00f3mica Internacional) do 22 de agosto de 2006, un obxecto astron\u00f3mico que orbita arredor do Sol e que non \u00e9 planeta, nin planeta anano, nin sat\u00e9lite:\nSegundo esta definici\u00f3n, son corpos menores do Sistema Solar, independentemente da s\u00faa \u00f3rbita e composici\u00f3n, os asteroides, os cometas e os meteoroides. Ademais, os corpos menores do Sistema Solar est\u00e1n agrupados en:"}
{"id": "3620", "revid": "98629", "url": "https://gl.wikipedia.org/wiki?curid=3620", "title": "Lista de asteroides", "text": "Esta \u00e9 unha lista dos cincuenta primeiros asteroides descubertos. Na actualidade co\u00f1\u00e9cense m\u00e1is de 90\u00a0000."}
{"id": "3621", "revid": "114", "url": "https://gl.wikipedia.org/wiki?curid=3621", "title": "ILG", "text": ""}
{"id": "3622", "revid": "785", "url": "https://gl.wikipedia.org/wiki?curid=3622", "title": "Lista de r\u00edos de Galicia", "text": "Os r\u00edos de Galicia son parte da densa hidrograf\u00eda de Galicia. A s\u00faa gran densidade fai que Galicia sexa cualificada decote como \"a terra dos mil r\u00edos\", en palabras de Otero Pedrayo. A maior\u00eda dos cursos, por mor do seu escaso caudal, non son navegables, ag\u00e1s o r\u00edo Mi\u00f1o na s\u00faa desembocadura, nos numerosos encoros, e nos cursos baixos dalg\u00fans r\u00edos, nos que se celebran regatas.\nOs r\u00edos de Galicia son moi curtos na vertente cant\u00e1brica e algo m\u00e1is longos na atl\u00e1ntica, coas excepci\u00f3ns novamente do Mi\u00f1o e o Sil, que te\u00f1en unha lonxitude de varios centos de quil\u00f3metros. Por\u00e9n, os altos desniveis provocan a existencia de numerosas fervenzas.\nAmais da pesca fluvial, existe aproveitamento industrial dos r\u00edos mediante os mu\u00ed\u00f1os e os encoros para a produci\u00f3n de enerx\u00eda el\u00e9ctrica e o abastecemento de auga."}
{"id": "3624", "revid": "22795", "url": "https://gl.wikipedia.org/wiki?curid=3624", "title": "Mi\u00f1o (hom\u00f3nimos)", "text": "O top\u00f3nimo galego Mi\u00f1o pode referirse a:"}
{"id": "3625", "revid": "1131", "url": "https://gl.wikipedia.org/wiki?curid=3625", "title": "Planetoide", "text": "Un planetoide ou planeta menor \u00e9 unha clasificaci\u00f3n, no presente en desuso, que at\u00e9 2006 abrangu\u00eda os corpos do Sistema Solar que, non sendo sat\u00e9lites nin cometas, resultaban ser m\u00e1is pequenos que os planetas \u00abtradicionais\u00bb pero meirandes que os meteoroides, comunmente definidos cun tama\u00f1o m\u00e1ximo de 10 metros.\nHistoria.\nO primeiro planeta menor foi Ceres, descuberto o 1 de xaneiro de 1801 polo italiano Giuseppe Piazzi. Ceres foi considerado orixinalmente un novo planeta, a\u00ednda que despois se considerou un asteroide ou planeta menor, e dende 2006 est\u00e1 clasificado como planeta anano. William Herschel, descubridor de Urano, cu\u00f1ou o termo \u00abasteroide\u00bb para os primeiros obxectos descubertos no s\u00e9culo XIX, os cales orbitan o Sol entre Marte e X\u00fapiter, e xeralmente nunha \u00f3rbita de baixa excentricidade relativa. Dende daquela, atop\u00e1ronse planetas menores en t\u00f3dalas \u00f3rbitas planetarias dende Mercurio at\u00e9 Neptuno, e un n\u00famero crecente de obxectos transneptunianos (en ingl\u00e9s: \"trans neptunian objects\" ou TNO) al\u00e9n \u00f3rbita de Neptuno.\nOs planetas menores clasific\u00e1banse en grupos e familias baseados nas caracter\u00edsticas das s\u00faas \u00f3rbitas. Ademais destas extensas divisi\u00f3ns, adoit\u00e1base denominar un grupo de asteroides a partir do primeiro membro do grupo descuberto (normalmente o maior). Mentres que os \u00abgrupos\u00bb son asociaci\u00f3ns din\u00e1micas relativamente soltas, as \u00abfamilias\u00bb son m\u00e1is estables e coherentes. As \u00abfamilias\u00bb s\u00f3 se reco\u00f1ecen dentro do cinto de asteroides, e foron reco\u00f1ecidas por vez primeira por Kiyotsugu Hirayama en 1918, sendo chamadas \u00abfamilias Hirayama\u00bb na s\u00faa honra."}
{"id": "3626", "revid": "111586", "url": "https://gl.wikipedia.org/wiki?curid=3626", "title": "Asteroide", "text": "Un asteroide \u00e9 un corpo rochoso, carbon\u00e1ceo ou met\u00e1lico m\u00e1is pequeno que un planeta e que orbita ao redor do Sol. Os asteroides tam\u00e9n son chamados planetas menores, denominaci\u00f3n que se considera m\u00e1is axeitada. A maior\u00eda dos asteroides que se atopan no noso sistema solar, pos\u00faen \u00f3rbitas semiestables entre Marte e X\u00fapiter, pero alg\u00fans son desviados a \u00f3rbitas que cruzan as dos planetas maiores.\nDende a Terra te\u00f1en aspecto de estrelas, de a\u00ed o nome de asteroides (\u1f00\u03c3\u03c4\u03b5\u03c1\u03bf\u03b5\u03b9\u03b4\u03ae\u03c2 en grego significa \"de figura de estrela\"). Foi John Herschel quen lles puxo tal nome pouco despois de que os primeiros fosen descubertos.\nO 1 de xaneiro de 1801 o astr\u00f3nomo siciliano Giuseppe Piazzi descubriu desde o Observatorio Astron\u00f3mico de Palermo o asteroide ou planeta menor Ceres, mentres traballaba nun cat\u00e1logo de estrelas. Este planeta menor foi denominado \"Ceres Ferdinandea\" en honra do ent\u00f3n rei das D\u00faas Sicilias, Fernando I .\nAo descubrimento de Piazzi segu\u00edrono outros semellantes, pero de obxectos m\u00e1is pequenos. Hoxe est\u00edmase que existen preto de 2 mill\u00f3ns de asteroides cun di\u00e1metro maior que 1\u00a0km tan s\u00f3 no Cinto Principal de asteroides; por\u00e9n, se se suman todas as s\u00faas masas, o total \u00e9 o 5% da masa da L\u00faa.\nNo caso do Cinto de Kuiper est\u00edmase que existen uns 60 mill\u00f3ns de obxectos, cunha masa da orde de 2,5 veces a da L\u00faa, \u00e9 dicir, o 3% da terrestre.\nEn 2016, a ONU acordou declarar o 30 de xu\u00f1o o D\u00eda Internacional dos Asteroides .\nHistoria.\nO planeta entre Marte e X\u00fapiter.\nDurante s\u00e9culos, astr\u00f3nomos, f\u00edsicos e matem\u00e1ticos pregunt\u00e1ronse polo enorme baleiro que hab\u00eda entre as \u00f3rbitas de Marte e X\u00fapiter. O primeiro investigador que se ocupou do oco que hab\u00eda entre as \u00f3rbitas de Marte e de X\u00fapiter foi Johannes Kepler. Kepler formulou a hip\u00f3tese de que ti\u00f1a que existir un planeta desco\u00f1ecido neste espazo, a\u00ednda que agregou que talvez non fose abondo cun. Posteriormente outros cient\u00edficos retomaron a cuesti\u00f3n. O fil\u00f3sofo Immanuel Kant dixo que o espazo baleiro estaba en proporci\u00f3n \u00e1 masa de X\u00fapiter e Johann Heinrich Lambert pensaba que o oco era quizais o resultado da expulsi\u00f3n dalg\u00fan hipot\u00e9tico planeta debido \u00e1 influencia gravitatoria de X\u00fapiter e Saturno.\nXa no s\u00e9culo XVIII varios astr\u00f3nomos estaban dispostos a crer na existencia de m\u00faltiples planetas desco\u00f1ecidos no sistema solar. Por\u00e9n, foi Johann Daniel Titius, en 1766, o primeiro que achegou a explicaci\u00f3n para a distancia entre as \u00f3rbitas de Marte e de X\u00fapiter que co tempo se co\u00f1eceu como lei de Titius-Bode. A relaci\u00f3n num\u00e9rica atraeu a atenci\u00f3n de Johann Elert Bode, quen non dubidou da s\u00faa validez e que a publicou en 1772. O descubrimento de Urano por parte de William Herschel en 1781 \u00e1 distancia que vaticinaba a lei foi considerada a confirmaci\u00f3n definitiva da s\u00faa fiabilidade e reforzou a crenza na existencia dun planeta entre Marte e X\u00fapiter.\nUn dos astr\u00f3nomos que m\u00e1is interese tomou na localizaci\u00f3n do planeta foi o bar\u00f3n Franz Xaver von Zach, director do observatorio de Seeberg. Zach seleccionou a rexi\u00f3n zodiacal, preparou un mapa de estrelas que lle permitise determinar a presenza de novos obxectos e calculou mesmo unha hipot\u00e9tica \u00f3rbita para o desco\u00f1ecido planeta. En 1800, tras est\u00e9riles resultados, convenceu outros astr\u00f3nomos para que o axudaran na busca. O 20 de setembro de 1800 constitu\u00eduse a Vereinigte Astronomische Gesellschaft, co\u00f1ecida como Sociedade de Lilienthal, co prop\u00f3sito de cartografar a rexi\u00f3n do Zod\u00edaco ata as estrelas m\u00e1is febles. Entre os membros fundadores estaban Karl Ludwig Harding e Olbers, quen m\u00e1is adiante descubriron un e dous asteroides respectivamente.\nPara lograr os seus fins, dividiron o Zod\u00edaco en vinte e catro partes iguais e escolleron outros astr\u00f3nomos ata completar a cifra das divisi\u00f3ns. Estes astr\u00f3nomos foron co\u00f1ecidos como a \"polic\u00eda celeste\", a\u00ednda que varios non chegaron a participar activamente na busca. Entre os seleccionados estaban Herschel e Piazzi, que non recibiu unha invitaci\u00f3n formal para unirse \u00e1 empresa, mais que o final foi o descubridor do novo planeta.\nCeres, o primeiro asteroide.\nA noite do 1 de xaneiro de 1801, mentres traballaba na composici\u00f3n dun cat\u00e1logo de estrelas, Piazzi atopou un obxecto na constelaci\u00f3n de Taurus. Observou nas noitas sucesivas que o obxecto se mov\u00eda sobre o fondo estelar. Ao principio pensou que se trataba dun erro, mais logo chegou \u00e1 conclusi\u00f3n de que descubrira un cometa. O 4 de xaneiro anunciou \u00e1 prensa do achado, grazas ao cal varios astr\u00f3nomos europeos, entre eles Joseph Lalande que pediu a Piazzi que lle enviase as s\u00faas observaci\u00f3ns, souberon a nova a finais de febreiro. M\u00e1is adiante compartiu as s\u00faas observaci\u00f3ns con Bode e Barnaba Oriani en que mencionaba a ausencia de nebulosidade arredor do obxecto.\nCos datos que lle proporcionaba Piazzi na s\u00faa carta, Bode calculou unha \u00f3rbita preliminar. O 26 de marzo comunicou na Academia Prusiana das Ciencias que a \u00f3rbita era consistente co planeta que faltaba entre Marte e X\u00fapiter e posteriormente informou a Zach para que o publicase en \"Monatliche Correspondenz\". Mesmo chegou a propor o nome de Xuno para o novo planeta. Piazzi xa bautizara o seu descubrimento como Cerere Ferdinandea en honra \u00e1 deusa patroa de Sicilia e ao rei Fernando. Co tempo, a comunidade astron\u00f3mica aceptou o nome de Ceres para o novo obxecto.\nLalande pasou as observaci\u00f3ns de Piazzi a Johann Karl Burckhardt quen calculou unha \u00f3rbita el\u00edptica con elas e enviou os seus resultados a Zach a primeiros de xu\u00f1o. A finais do mesmo mes, a comunidade astron\u00f3mica estaba convencida de que Ceres era un novo planeta. Non obstante, a tardanza de Piazzi en achegar os datos das s\u00faas observaci\u00f3ns frustraron os intentos de recuperalo. Zach, nunha carta enviada a Oriani o 6 de xullo, criticou a Piazzi por manter en segredo o seu traballo. Para finais de agosto moitos astr\u00f3nomos, en especial en Francia, dubidaban da existencia do oxecto.\nEn setembro public\u00e1ronse todas as observaci\u00f3ns de Piazzi. Carl Friedrich Gauss calculou unha nova \u00f3rbita el\u00edptica que melloraba moito a obtida anteriormente por Burckhardt, quen en realidade traballou con poucas observaci\u00f3ns. O 7 de decembro Zach chegou a ver o planeta anano, mais o mal tempo dos seguintes d\u00edas impediulle continuar coas s\u00faas observaci\u00f3ns. Finalmente, o 31 de decembro Zach e o 2 de xaneiro Olbers observaron independentemente Ceres na posici\u00f3n predita polos c\u00e1lculos de Gauss, co que se confirmaba a existencia do obxecto.\nPallas, Xuno e Vesta.\nUns meses despois da recuperaci\u00f3n de Ceres, o 28 de marzo de 1802, Olbers atopou outro obxecto de caracter\u00edsticas semellantes, mais cunha inclinaci\u00f3n e excentricidade maiores. Dous d\u00edas despois estaba seguro de que estaba perante un novo planeta, que denominou Pallas, pois observou que se desprazaba respecto das estrelas do fondo. O 4 de abril, Zach confirmou o descubrimento de Olbers e estendeu a nova que deseguido foi aceptada pola maior\u00eda dos astr\u00f3nomos europeos. Para tratar de casar a lei de Bode-Titius, cun fundamento f\u00edsico que non se puxera en d\u00fabida, coa presenza de dous corpos en lugar dun, Olbers propuxo que Ceres e Pallas eran anacos dun planeta m\u00e1is grande que se fragmentara por forzas internas o por un impacto.\nA consecuencia inmediata da teor\u00eda de Olbers foi que a\u00ednda poder\u00edan existir m\u00e1is obxectos entre as \u00f3rbitas de Marte e de X\u00fapiter sen descubrir. As\u00ed, Harding, tras constantes observaci\u00f3ns da rexi\u00f3n do firmamento onde se cruzaban as \u00f3rbitas de Ceres e de Pallas, acabou por atopar Xuno o 1 de setembro de 1804. D\u00edas despois, Hofrath Huth, nunha carta enviada a Bode, aventuraba que non ser\u00eda o derradeiro descubrimento e que estes corpos puideran orixinarse \u00e1 vez que o resto de planetas e da mesma forma, en contra do que postulaba Olbers.\nCase tres anos despois, Olbers descubriu un cuarto asteroide, Vesta, na mesma rexi\u00f3n do ceo e que resultou ser o m\u00e1is brillante. O nome foi proposto por Gauss. Estes catro descubrimentos reforzaron a teor\u00eda olbersiana, a pesar de seren obxectivamente poucos. Por\u00e9n, xa en 1812, Joseph-Louis de Lagrange cuestionouna, afirmando que era extraordinaria, mais improbable.\nMilleiros de asteroides.\nTralos primeiros descubrimentos pasaron preto de corenta anos ata que Karl Ludwig Hencke atopou o quinto despois de cinco lustros de intensa busca. Este longo espazo de tempo p\u00f3dese explicarse por tres causas principais. En primeiro lugar, a maior\u00eda dos astr\u00f3nomos, influ\u00eddos pola teor\u00eda de Olbers, fixeron as s\u00faas procuras na mesma rexi\u00f3n do espazo en que se descubriron os primeiros corpos. En segundo, a procura sistem\u00e1tica de novos planetas non se consideraba unha prioridade astron\u00f3mica, posto que os primeiros obxectos se atoparon por accidente. Por \u00faltimo, a ausencia de boas cartas celestes, onde se mostrase de forma inequ\u00edvoca a posici\u00f3n das estrelas, desalentou os astr\u00f3nomos porque non se ti\u00f1a certeza de atoparse perante un novo planeta ou unha estrela.\nCo acceso a un n\u00famero cada vez maior de cartas celestes, os astr\u00f3nomos dispuxeron de medios para emprender a tarefa con suficientes garant\u00edas. As\u00ed, en 1857 xa se descubriran cincuenta e o cent\u00e9simo catalogouse en 1868. O 22 de decembro de 1891, Maximilian Franz Wolf descubriu Brucia mediante a astrofotograf\u00eda, t\u00e9cnica que acelerou o aumento da listaxe de asteroides. Contra 1923 xa hab\u00eda mil asteroides catalogados e en 1985 rexistrouse o n\u00famero tres mil. A finais do s\u00e9culo XX, o refinamento das t\u00e9cnicas de observaci\u00f3n e o emprego de programas automatizados, como Linear e Spacewatch, incrementou exponencialmente a cantidade de asteroides co\u00f1ecidos. En 1999 eran dez mil; en 2002, cincuenta mil; o n\u00famero cen mil catalogouse en 2005 e contra 2014 xa eran catrocientos mil os corpos catalogados. Algunhas estimaci\u00f3ns permiten supor que hai m\u00e1is dun mill\u00f3n de asteroides con tama\u00f1os superiores a un quil\u00f3metro.\nMentres aumentaba o n\u00famero de asteroides co\u00f1ecidos, os astr\u00f3nomos cuestion\u00e1banse a s\u00faa orixe. Fran\u00e7ois Arago observou que as \u00f3rbitas non se intersecaban na mesma rexi\u00f3n do espazo, o que pu\u00f1a en d\u00fabida a teor\u00eda de Olbers, a\u00ednda que admitiu que o entrelazamento das \u00f3rbitas suxer\u00eda alg\u00fan tipo de relaci\u00f3n. M\u00e1is adiante, en 1867, Daniel Kirkwood postulou que os asteroides se orixinaran a partir dun anel de materia que non chegou a formar un planeta debido \u00e1 influencia gravitatoria de X\u00fapiter. Esta teor\u00eda acabou por converterse na dominante nos c\u00edrculos astron\u00f3micos. O propio Kirkwood atopou que non exist\u00edan asteroides con per\u00edodos de traslaci\u00f3n que tivesen unha relaci\u00f3n de n\u00fameros enteiros sinxelos con X\u00fapiter polo que se produc\u00edan ocos na distribuci\u00f3n dos asteroides. En 1918, Kiyotsugu Hirayama atopou similitudes nos par\u00e1metros orbitais de varios asteroides, conclu\u00edu que ti\u00f1an unha orixe com\u00fan, probablemente tras colisi\u00f3ns catastr\u00f3ficas, e chamou estas agrupaci\u00f3ns familias de asteroides.\nCaracter\u00edsticas.\nOs asteroides son corpos menores, rochosos e que orbitan arredor do Sol a distancias inferiores \u00e1 de Neptuno. A maior\u00eda est\u00e1n situados entre as \u00f3rbitas de Marte e de X\u00fapiter. Te\u00f1en tama\u00f1os reducidos e formas irregulares, ag\u00e1s alg\u00fans de maior tama\u00f1o como Palas, Vesta ou Hig\u00eda que te\u00f1en formas lixeiramente redondeadas.\nO tama\u00f1o dos asteroides var\u00eda entre os 1000\u00a0km do m\u00e1is grande ata rochas de apenas unha decena de metros. Os tres m\u00e1is grandes son similares a planetas en miniatura: son m\u00e1is ou menos esf\u00e9ricos, o seu interior est\u00e1 parcialmente diferenciado e crese que son protoplanetas. Por\u00e9n, a gran maior\u00eda son moito m\u00e1is pequenos, de forma irregular e ou ben son restos superviventes dos primitivos planet\u00e9simos, ou ben fragmentos de corpos m\u00e1is grandes producidos tras colisi\u00f3ns catastr\u00f3ficas.\nCeres antes considerado o asteroide m\u00e1is grande pasou a pertencer \u00e1 categor\u00eda de planeta anano. Polo tanto, agora os de maior tama\u00f1o son Pallas e Vesta, ambos con di\u00e1metros pouco maiores de 500\u00a0km. Vesta, ademais, \u00e9 o \u00fanico asteroide do cinto principal que, en ocasi\u00f3ns, poden verse a simple vista.\nA masa de todos os asteroides do cinto principal est\u00e1 estimada entre 2,8 e 3,2\u00d71021\u00a0kg;, \u00e9 dicir, un 4\u00a0% da masa da L\u00faa. Ceres, con 9,5\u00d71020\u00a0kg, representa a terceira parte do total. Xunto a Vesta (9\u00a0%), Pallas (7\u00a0%) e Higya (3\u00a0%) alcanza m\u00e1is da metade da masa. Os tres seguintes asteroides Davida (1,2\u00a0%), Interamnia (1\u00a0%) e Europa (0,9\u00a0%) s\u00f3 engaden outro 3\u00a0% \u00e1 masa total. A partir de aqu\u00ed, o n\u00famero de asteroides aumenta rapidamente mentres que as s\u00faas masas individuais dimin\u00faen.\nO n\u00famero de asteroides dimin\u00fae notablemente segundo aumenta o tama\u00f1o. A\u00ednda que isto segue unha distribuci\u00f3n de potencias, hai saltos para os 5 e 100\u00a0km onde se encontran m\u00e1is asteroides do esperado segundo unha distribuci\u00f3n logar\u00edtmica.\nClasificaci\u00f3n pola posici\u00f3n no Sistema Solar.\nCinto de asteroides.\nA maior parte dos asteroides co\u00f1ecidos xiran no espazo nunha agrupaci\u00f3n co\u00f1ecida polo nome de Cinto de asteroides, que se atopa entre Marte e X\u00fapiter. Este cinto est\u00e1 a unha distancia do Sol comprendida entre 2 e 3,5 unidades astron\u00f3micas (UA). Estes asteroides xiran ao redor do Sol en \u00f3rbitas de entre 3 e 6 anos.\nO 22 de agosto de 2006, Ceres foi reclasificado como planeta anano xunto con Plut\u00f3n e Eris.\nAsteroides pr\u00f3ximos \u00e1 Terra (NEAs).\nExiste un especial interese en identificar asteroides que te\u00f1en \u00f3rbitas que interseccionan coa da Terra. Os tres grupos m\u00e1is importantes de asteroides pr\u00f3ximos \u00e1 Terra son os asteroides Amor, os asteroides Apolo e os asteroides At\u00f3n.\nAsteroides potencialmente perigosos.\nCh\u00e1manse asteroides potencialmente perigosos (PHA, acr\u00f3nimo en ingl\u00e9s de \"Potentially Hazardous Asteroids\") a aqueles que se aproximan \u00e1 Terra a menos de 0,05\u00a0UA e te\u00f1en unha magnitude absoluta inferior a 22. O m\u00e1is grande destes corpos \u00e9 .\nNo 2016 t\u00ed\u00f1anse identificados 23 asteroide destas caracter\u00edsticas. Os m\u00e1is pr\u00f3ximos: \nA vixilancia do espazo arredor da Terra para procurar asteroides que poidan impactar e tentar evitar o impacto ou diminu\u00edr as s\u00faas consecuencias ven mellorando dende 2008, no que se localizou o primeiro asteroide de impacto certo. \u00c1s 19:24 UTC do 11 de marzo de 2022, o astr\u00f3nomo Kriszti\u00e1n S\u00e1rneczky descubriu un obxecto brillante mov\u00e9ndose r\u00e1pido usando o telescopio de 60 cm Schmidt telescope do observatorio Piszk\u00e9stet\u0151, en Hungr\u00eda, informando \u00f3 Minor Planet Center (MPC), que designou o obxecto como Sar2593 (rematar\u00eda co nome definitivo de 2022 EB5). An\u00e1lises posteriores determinaron que caer\u00eda a 140 km \u00f3 sur da illa Jan Mayen \u00e1s 21:22:42 UTC, menos de d\u00faas horas despois da s\u00faa descuberta. Ter\u00eda cousa de s\u00f3 1 m de di\u00e1metro, co que non ser\u00eda problema por queimarse na atmosfera na entrada. Foi o quinto obxecto impactador na terra descuberto antes do impacto.\nApophis.\n99942 Apophis (/\u0259\u02c8p\u0252f\u026as/) \u00e9 un NEA cun di\u00e1metro duns 350 m para o que, tras a s\u00faa descuberta no 2004, os c\u00e1lculos da s\u00faa traxectoria daban un 2,7% de probabilidade de impacto coa Terra no 2029. Posteriores melloras dos datos fan desestimar esa e outras posibles datas, de xeito que en marzo de 2021 se descarta a s\u00faa posibilidade de impacto coa Terra nun s\u00e9culo.\nAsteroides troianos.\nOs asteroides troianos son asteroides que comparten \u00f3rbita cun planeta. Distrib\u00faense en d\u00faas rexi\u00f3ns alongadas e curvas arredor dos puntos estables de Lagrange e , situados 60\u00b0 diante e detr\u00e1s do planeta respectivamente. O nome \"troiano\" d\u00e9bese a que se estableceu a convenci\u00f3n de bautizar aos asteroides que ocupaban ditos puntos da \u00f3rbita de X\u00fapiter co nome dos personaxes da guerra de Troia.\nTradicionalmente o termo refer\u00edase aos asteroides troianos de X\u00fapiter, que foron os primeiros en seren descubertos e son, con moito, os m\u00e1is numerosos ata agora. Por\u00e9n, co descubrimento de asteroides nos puntos de Lagrange doutros planetas do Sistema Solar, o termo estendeuse para englobalos a todos. S\u00f3 Saturno e os planetas interiores \u00e1 Terra non te\u00f1en asteroides troianos confirmados. No caso dos troianos de X\u00fapiter, os que anteceden ao planeta pertencen ao grupo do campo grego e os que seguen ao planeta ao grupo do campo troiano.\nExisten d\u00faas teor\u00edas para explicar a orixe e localizaci\u00f3n dos asteroides. A primeira indica que se formaron durante a \u00faltima etapa de acreci\u00f3n planetaria na mesma rexi\u00f3n na que se encontran. A segunda establece que, durante a migraci\u00f3n planetaria, o primitivo cinto de Kuiper desestabilizouse, e mill\u00f3ns de obxectos foron expulsados ao interior do Sistema Solar onde se incorporaron aos puntos de Lagrange dos planetas gasosos.\n, no punto da \u00f3rbita xupiteriana, foi o primeiro troiano en ser descuberto o 22 de febreiro de 1906. Tivo que transcorrer case un s\u00e9culo para descubrir troianos doutros planetas. O 20 de xu\u00f1o de 1990 encontrouse , primeiro troiano de Marte no punto do sistema Sol-Marte; e o 21 de agosto de 2001 achouse , o primeiro de Neptuno; en 2004 atopouse que orbita diante de Neptuno no seu punto de Langrange , e en 2006 descubr\u00edronse tres novos asteroides troianos de Neptuno. Tam\u00e9n apareceron troianos nas \u00f3rbitas da Terra e de Urano.\nAsteroides centauros.\nDenom\u00ednanse Asteroides Centauros aos que se atopan na parte exterior do Sistema Solar, orbitando entre os grandes planetas. orbita entre Saturno e Urano, entre Marte e Urano.\nAsteroides coorbitantes da Terra.\nSon asteroides que ao achegarse \u00e1 Terra permanecen capturados pola gravidade terrestre por alg\u00fans anos e despois af\u00e1stanse novamente. Actualmente co\u00f1\u00e9cense dous corpos deste tipo: o e o .\nObxectos transneptunianos.\nOs Obxectos Transneptunianos (TNOs) est\u00e1n formados maiormente por xeo e at\u00f3panse na s\u00faa maior\u00eda m\u00e1is al\u00f3 da \u00f3rbita de Neptuno.\nA maior distancia (50UA) at\u00f3panse os obxectos da Nube de Oort.\nClasificaci\u00f3n por grupo espectral.\nOs asteroides poden ser clasificados polo seu espectro \u00f3ptico, que corresponde \u00e1 composici\u00f3n da superficie dos mesmos, e tendo en conta tam\u00e9n o seu albedo, nos seguintes tipos:\nHai outros grupos de asteriodes raros, o n\u00famero de tipos contin\u00faa medrando e est\u00e1n sendo estudados os seguintes:\nSat\u00e9lites asteroidais.\nAlg\u00fans asteroides te\u00f1en sat\u00e9lites ao seu redor, como o asteroide e o seu sat\u00e9lite asteroidal Dactyl. O 10 de agosto de 2005 anunciouse o descubrimento dun asteroide, o , que ten dous sat\u00e9lites xirando ao seu redor, R\u00f3mulo e Remo. R\u00f3mulo, a primeira l\u00faa, descubriuse o 18 de febreiro de 2001 co telescopio W. M. Keck II de 10 metros do observatorio de Mauna Kea; ten 18\u00a0km de di\u00e1metro e a s\u00faa \u00f3rbita, a unha distancia de 1.370\u00a0km de Silvia, tarda en completarse 87,6 horas. Remo, a segunda l\u00faa, ten 7\u00a0km de di\u00e1metro e xira a unha distancia de 710\u00a0km, tardando 33 horas en completar unha \u00f3rbita ao redor de Silvia."}
{"id": "3627", "revid": "89787", "url": "https://gl.wikipedia.org/wiki?curid=3627", "title": "R\u00edo Grande, r\u00eda de Ribadeo", "text": " \nO r\u00edo Grande \u00e9 un r\u00edo da provincia de Lugo.\nCurso.\nNace como rego de Lexoso nos montes de Trabada, preto da aldea da F\u00f3rnea (). Fai unha pequena incursi\u00f3n no concello de Barreiros (atravesando a parroquia de Vilamart\u00edn Pequeno e pasando pola de Cabarcos) e atravesa o de Ribadeo, regando as parroquias de Arante e A Devesa (onde se atopa o encoro de Vilamariz sobre o rego de Lexoso), Covelas, Cedofeita, Vilausende e Ove. No barrio da Ponte, entre as parroquias de Arante e Covelas, \u00fanense o rego de Lexoso e o rego de Arante, cham\u00e1ndose a partir de a\u00ed r\u00edo Grande. Finalmente desemboca na marxe esquerda da r\u00eda de Ribadeo. Ten unha achega anual media de 43 Hm3/ano.\nAfluentes.\nOs seus principais afluentes son o r\u00edo Noceda e o r\u00edo Pequeno pola esquerda (este \u00faltimo ac\u00f3lleo na s\u00faa desembocadura) e o rego de Arante pola dereita (), lugar onde colle o nome de r\u00edo Grande, despois de denominarse r\u00edo (ou rego de) Lexoso, constitu\u00eddo a partir do rego de Porto Brag\u00e1n (\u00f3 xuntarse co rego das Teixeiras) e este, a partir do rego da F\u00f3rnea (\u00f3 xuntarse co rego de Cambite).\nServizos.\nMediante o encoro de Lexoso contrib\u00fae \u00e1 subministraci\u00f3n de auga potable a Ribadeo.\nHidronimia.\nAlgunhas fontes cartogr\u00e1ficas interc\u00e1mbianlle os nomes aos r\u00edos Grande e Lexoso ou Grande e Arante dende os seus nacementos at\u00e9 o lugar da s\u00faa confluencia na Ponte na parroquia de Covelas.\nGaler\u00eda de imaxes.\nOrdenadas de nacemento a desembocadura:"}
{"id": "3628", "revid": "89787", "url": "https://gl.wikipedia.org/wiki?curid=3628", "title": "Quaoar", "text": "50000 Quaoar (\"Kwawar\") \u00e9 un obxecto rochoso trans-neptuniano situado no cinto de Kuiper que pos\u00fae unha l\u00faa. Moitos astr\u00f3nomos consideran este obxecto coma un planeta anano, a\u00ednda que a UAI non o reco\u00f1eceu formalmente coma tal.\nDescubrimento.\nQuaoar foi descuberto o 4 de xu\u00f1o do 2002 polos astr\u00f3nomos Chad Trujillo e Michael Brown do Instituto Tecnol\u00f3xico de California, a partir de imaxes adquiridas co Telescopio Samuel Oschin do Observatorio de Palomar. O descubrimento deste obxecto de magnitude -19.3, situado na constelaci\u00f3n Ophiuchus, foi anunciado o 7 de outubro do 2002, nunha reuni\u00f3n da Sociedade Astron\u00f3mica Americana. A imaxe de Quaoar recuperada m\u00e1is antiga retrotr\u00e1enos ata o 25 de maio do ano 1954, recuperada dunha placa do Observatorio de Palomar.\nNome.\nQuaoar recibe o nome do deus da creaci\u00f3n tongva, seguindo as convenci\u00f3ns de nomenclatura da Uni\u00f3n Astron\u00f3mica Internacional para un obxecto do cinto de Kuiper sen resonancias. O pobo tongva \u00e9 un pobo nativo da \u00e1rea de preto dos \u00c1nxeles, onde se levou a cabo o descubrimento de Quaoar. Brown \"e o seu equipo\" escollera o nome cunha graf\u00eda m\u00e1is intuitiva, \"Kwawar\", pero a graf\u00eda preferida entre os tongva foi \"Qua-o-ar\".\nAntes da aprobaci\u00f3n do nome por parte da UAI, Quaoar pasou pola designaci\u00f3n provisional de . O n\u00famero de planeta menor 50000 non foi unha casualidade, foi escollido para celebrar un obxecto particularmente grande atopado na procura dun obxecto do tama\u00f1o de Plut\u00f3n no cinto de Kuiper, de xeito semellante \u00f3 acontecido con 20000 Varuna. Con todo, descubrimentos posteriores de obxectos a\u00ednda maiores foron simplemente numerados de acordo coa orde na que as s\u00faas \u00f3rbitas foron confirmadas.\nTama\u00f1o.\nNo 2004, estim\u00f3uselle a Quaoar un di\u00e1metro duns 1260 \u00b1 190\u00a0km, posteriormente esta estimaci\u00f3n foi revisada \u00e1 baixa, pero que, no momento do seu descubrimento, no ano 2002, fixo del o maior obxecto atopado no Sistema Solar dende o descubrimento de . Quaoar m\u00e1is tarde foi \"suplantado\" por , , , e . Quaoar \u00e9 tan grande coma (un pouco menor que) a l\u00faa de Plut\u00f3n Caronte, que \u00e9 de aproximadamente 2,5 veces a masa de . Quaoar ten aproximadamente 1/15 do di\u00e1metro da Terra, un cuarto do di\u00e1metro da L\u00faa, e un terzo do tama\u00f1o de Plut\u00f3n.\nQuaoar foi o primeiro obxecto trans-neptuniano en ser medido \"directamente\" a trav\u00e9s de imaxes do Telescopio Hubble (HST), usando un novo e sofisticado m\u00e9todo (v\u00e9xase o website de Brown para unha descrici\u00f3n non t\u00e9cnica e a s\u00faa documentaci\u00f3n para m\u00e1is detalles). \nDada a s\u00faa distancia, Quaoar est\u00e1 no l\u00edmite de resoluci\u00f3n do Hubble (40 milisegundos de arco) e, consecuentemente, a s\u00faa imaxe esta \"manchada\" con alg\u00fans p\u00edxeles adxacentes. \u00d3 comparar coidadosamente esta foto coas imaxes de estrelas do fondo e empregar un proceso sofisticado para a \u00f3ptica do Hubble (funci\u00f3n de propagaci\u00f3n do punto (PSF)), Brown e Trujillo foron capaces de atopa-lo tama\u00f1o do disco que mellor se axustar\u00eda a unha imaxe semellante sen perturbaci\u00f3ns. Este m\u00e9todo foi aplicado recentemente polos mesmos autores para medi-lo tama\u00f1o de Eris.\nAs estimaci\u00f3ns incorrectas do Hubble do 2004 s\u00f3 coinciden marxinalmente coas medici\u00f3ns no infravermello do 2007 feitas polo Telescopio Espacial Spitzer que suxiren un brillante albedo (0,19) e, consecuentemente, un menor di\u00e1metro (844,4 +206,7 -189,6\u00a0km) Durante as observaci\u00f3ns do 2004 do Hubble, pouco se sabia sobre as propiedades da superficie de obxectos do cinto de Kuiper, pero agora sabemos que a superficie de Quaoar \u00e9 en moitos aspectos semellante \u00f3s sat\u00e9lites de xeo de Urano e Neptuno. Adoptando un perfil de escurecemento de bordo dun sat\u00e9lite de Urano, a estimaci\u00f3n de tama\u00f1o do Hubble do 2004 para Quaoar foi de aproximadamente un 40% m\u00e1is grande, e unha estimaci\u00f3n m\u00e1is adecuada ser\u00eda do redor de 900\u00a0km. Usando unha media ponderada do Spitzer e corrixidas as estimaci\u00f3ns do HST, Quaoar, a partir de 2010, ten unhas estimaci\u00f3n de di\u00e1metro do redor de 890 \u00b1 70\u00a0km .\nO 4 de maio do 2011, Quaoar ocultou unha estrela de magnitude 16, unhas estimaci\u00f3ns feitas por F. Braga-Ribas no seu maior rango danlle a Quaoar un di\u00e1metro de 1170\u00a0km e suxiren unha forma alongada. Pero para outras fontes, a forma de elipse indicar\u00eda que as caracter\u00edsticas da ocultaci\u00f3n foron pobres e dando as\u00ed varios rangos de probabilidade, facendo de paso pensar nunha elipse. Tam\u00e9n se indicou por parte de F. Braga-Ribas que non quedaba descartada a posibilidade de que se tratase dun sistema binario.\nPlaneta anano?\nDende que se sabe que Quaoar ten unha l\u00faa, a masa do sistema pode ser calculada a partir da \u00f3rbita do secundario. Densidade estimada de Quaoar \u00e9 do redor de 4,2 g/cm3 e o seu tama\u00f1o estimado \u00e9 de 890\u00a0km, isto deber\u00eda bastar para cualificalo coma un planeta anano se se comproba que ten a masa necesaria para entrar en equilibrio hidrost\u00e1tico. Mike Brown estima que os corpos rochosos do redor de 900\u00a0km de di\u00e1metro poden entrar \u200b\u200ben equilibrio hidrost\u00e1tico, mentres que os corpos compostos principalmente de xeos poder\u00edan entrar en equilibrio hidrost\u00e1tico nalg\u00fan punto entre 200 e 400\u00a0km de di\u00e1metro. Cunha masa estimada superior \u00f3s 1,3\u00d71021 kg, Quaoar probablemente ten a masa necesaria (5x1020 kg) para ser considerado un planeta anano dentro da definici\u00f3n de planeta anano da UAI, e Brown exp\u00f3n que \"deber\u00eda ser\" un planeta anano. As an\u00e1lises da curva de luz s\u00f3 amosan pequenas desviaci\u00f3ns, o cal suxire que Quaoar \u00e9 verdadeiramente unha esfera con pequenas manchas de albedo e polo tanto que \u00e9 un planeta anano.\nColisi\u00f3n de \"Golpe e Fuxida\".\nO cient\u00edfico planetario Erik Asphaug suxeriu que Quaoar puido chocar cun pequeno planeta cun tama\u00f1o que poder\u00eda chegar ata o tama\u00f1o de Marte, retirando o manto de baixa densidade de Quaoar, e deixando atr\u00e1s o n\u00facleo m\u00e1is denso. Nas s\u00faas previsi\u00f3ns, Quaoar estaba orixinalmente cuberto por un manto de xeo que ser\u00eda entre 300 e 500 quil\u00f3metros m\u00e1is grande do que \u00e9 hoxe en d\u00eda, e que chocou con outro corpo de cinto de Kuiper dunhas d\u00faas veces o seu propio tama\u00f1o, un obxecto m\u00e1is ou menos do di\u00e1metro de Plut\u00f3n, posiblemente o propio Plut\u00f3n.\n\u00d3rbita.\nQuaoar \u00f3rbita \u00f3 redor do Sol a unha distancia de preto de 43 UAs, cun per\u00edodo orbital de 286 anos. A \u00f3rbita \u00e9 case circular e cunha inclinaci\u00f3n moderada de preto de 8\u00b0, t\u00edpicas para a poboaci\u00f3n dos pequenos obxectos cl\u00e1sicos do cinto de Kuiper (KBOs), pero excepcional entre o grandes KBOs. , , e te\u00f1en \u00f3rbitas moito m\u00e1is inclinadas e moito m\u00e1is exc\u00e9ntricas.\nQuaoar \u00e9 o obxecto m\u00e1is grande clasificado coma cubewano, tanto polo Minor Planet Center coma polo Deep Ecliptic Survey.\nA vista polar compara a \u00f3rbita da Quaoar case circular coa \u00f3rbita moi exc\u00e9ntrica (e=0,25) de (\u00f3rbita de Quaoar en azul, a de Plut\u00f3n en vermello e a de Neptuno en gris). As esferas ilustran as actuais posici\u00f3ns (abril de 2006), tama\u00f1os relativos e cores. O perihelio (q), o afelio (Q) e as datas de paso tam\u00e9n est\u00e1n marcadas.\nA unha distancia de 43 UAs e cunha \u00f3rbita case circular, Quaoar non est\u00e1 significativamente perturbado por Neptuno, \u00f3 contraio que Plut\u00f3n que est\u00e1 nunha resonancia orbital de 2:3 con Neptuno. A vista ecl\u00edptica ilustra as inclinaci\u00f3n relativas das \u00f3rbitas de Quaoar e Plut\u00f3n. F\u00e1gase notar que o afelio de Plut\u00f3n est\u00e1 m\u00e1is afastado co de Quaoar e que est\u00e1 tam\u00e9n m\u00e1is inclinado cara abaixo, as\u00ed coma tam\u00e9n Plut\u00f3n est\u00e1 moito m\u00e1is preto do Sol que Quaoar en moitos tramos da s\u00faa \u00f3rbita e pola contra, nalg\u00fans tramos est\u00e1 m\u00e1is afastado.\nNo ano 2008, Quaoar estaba a s\u00f3 14 UAs de separaci\u00f3n con Plut\u00f3n, facendo del o obxecto grande m\u00e1is pr\u00f3ximo \u00f3 sistema Plut\u00f3n-Caronte. Na escala do cinto de Kuiper este tipo de distancias son moi pequenas.\nCaracter\u00edsticas f\u00edsicas.\nCunha densidade estimada do redor de 4,2 \u00b1 1,3 g/cm3, pensase que Quaoar \u00e9 unha mestura de principalmente rocha cun pouco de xeo e \u00e9 posiblemente o obxecto m\u00e1is denso co\u00f1ecido do cinto de Kuiper. Incluso o planeta anano ten estimada unha densidade de s\u00f3 2,6 g/cm3. O albedo poder\u00eda ser tan baixo como 0.1, o que a\u00ednda ser\u00eda moito maior c\u00e1 estimaci\u00f3n m\u00e1is baixa do 0,04 dada para . Isto pode indicar que o xeo fresco desapareceu da superficie Quaoar. A superficie \u00e9 moderadamente vermella, o que significa que o obxecto \u00e9 relativamente m\u00e1is reflectivo no vermello e infravermello pr\u00f3ximo do que o \u00e9 para \u00f3 azul. 20000 Varuna e 28978 Ixion tam\u00e9n son moderadamente vermellos na clase espectral. Os KBOs maiores son frecuentemente moito m\u00e1is brillantes, porque est\u00e1n cubertos de xeo m\u00e1is fresco e te\u00f1en un maior albedo, e polo tanto, presentan unha cor neutra.\nCriovulcanismo.\nNo 2004, os cient\u00edficos quedaron sorprendidos \u00f3 atopar sinais de xeo cristalino en Quaoar, indicando que a temperatura subiu a polo menos \u00f3s -160\u00a0\u00b0C (110 K ou -260\u00a0\u00b0F) nalg\u00fan momento dos \u00faltimos dez mill\u00f3ns de anos. As especulaci\u00f3ns comezaron \u00f3 redor de cal poder\u00eda se-lo fen\u00f3meno ou causa que quentou Quaoar a partir da s\u00faa temperatura natural de -220\u00a0\u00b0C (55 K ou -360\u00a0\u00b0F). Alg\u00fans teorizaron que un aluvi\u00f3n de meteoritos puido ter elevado a temperatura, pero a teor\u00eda m\u00e1is discutida especula que criovulcanismo pode estar activo en Quaoar, impulsado pola descomposici\u00f3n dos elementos radioactivos do seu n\u00facleo. No 2006 tam\u00e9n se atopou xeo de auga cristalino en , pero este xeo est\u00e1 presente en grandes cantidades e que pensase que \u00e9 o responsable do gran albedo (0,7) deste planeta anano.\nUnhas observaci\u00f3ns de Quaoar m\u00e1is precisas feitas no ano 2007 no espectro infravermello pr\u00f3ximo, indican a presenza dunha pequena cantidade (5%) de metano e etano en estado s\u00f3lido. Dado o seu punto de ebulici\u00f3n (112 K), o metano \u00e9 un xeo vol\u00e1til \u00e1s temperaturas medias da superficie de Quaoar, \u00f3 contrario do xeo de auga ou do etano (punto de ebulici\u00f3n 185 K). Ambos modelos e observaci\u00f3ns suxiren que s\u00f3 alg\u00fans corpos maiores (, , ) poden reter os xeos m\u00e1is vol\u00e1tiles, mentres que a poboaci\u00f3n dominante de pequenos TNOs perdeu estes vol\u00e1tiles. Quaoar, con s\u00f3 pequenas cantidades de metano, parece ser dunha categor\u00eda intermedia.\nSe a misi\u00f3n da sonda \"New Horizons\" visita varios obxectos do cinto de Kuiper, despois de visitar Plut\u00f3n no ano 2015, o noso co\u00f1ecemento das superficies dos KBOs pequenos deber\u00eda mellorar, pero os encontros con obxectos grandes parecen improbables.\nSat\u00e9lite.\nQuaoar ten un \u00fanico sat\u00e9lite co\u00f1ecido, Weywot, formalmente (50000) Quaoar I Weywot. O seu descubrimento foi anunciado na circular IAUC 8812 do 22 de febreiro do ano 2007. O sat\u00e9lite foi atopado a 0,35 arcsec respecto de Quaoar e ten 5,6 magnitudes de diferenza respecto do seu primario. \u00d3rbita \u00f3 redor de Quaoar a unha distancia de 14,500\u00a0km e ten unha excentricidade orbital de preto do 0,14. Asumindo un albedo e densidade igual \u00e1 do seu primario, a magnitude aparente suxire que a l\u00faa ten un di\u00e1metro de aproximadamente 74\u00a0km (1:12 de Quaoar). Brown cre que \u00e9 probable que sexa un fragmento restante dunha colisi\u00f3n acontecida en Quaoar, o cal (especula Brown) perdeu moito do seu manto de xeo durante ese hipot\u00e9tico evento. Weywot Est\u00edmase que s\u00f3 ten que 1:2000 a masa de Quaoar.\nBrown deixou a elecci\u00f3n do nome en mans dos tongva, que escolleron o nome do deus do ceo, Weywot, fillo de Quaoar. O nome foi feito oficial na circular MPC #67220, publicada o 4 de outubro do 2009.\nV\u00e9xase tam\u00e9n.\nLigaz\u00f3ns externas.\n&lt;br&gt;"}
{"id": "3629", "revid": "1987", "url": "https://gl.wikipedia.org/wiki?curid=3629", "title": "Neptuno", "text": "Neptuno \u00e9 o oitavo planeta a partir do Sol, e o m\u00e1is afastado no noso sistema solar. No sistema solar, \u00e9 o cuarto planeta m\u00e1is grande por di\u00e1metro, o terceiro planeta m\u00e1is masivo e o planeta xigante m\u00e1is denso. Neptuno ten 17 veces a masa da Terra e \u00e9 lixeiramente m\u00e1is masivo que Urano, que ten 15 veces a masa da Terra pero non \u00e9 tan denso. Neptuno \u00e9 m\u00e1is denso e fisicamente m\u00e1is pequeno que Urano porque a s\u00faa maior masa provoca m\u00e1is compresi\u00f3n gravitatoria na s\u00faa atmosfera. \u00c9 un dos dous planetas xigantes de xeo do sistema solar (o outro \u00e9 Urano). Estando composto principalmente por gases e l\u00edquidos, non ten unha \"superficie s\u00f3lida\" ben definida. O planeta orbita ao redor do Sol unha vez cada 164,8 anos a unha distancia media de 30,1 UA (4.500 mill\u00f3ns de km; 2.800 mill\u00f3ns de millas), unhas 30 veces a distancia da Terra ao Sol. Neptuno recibiu o nome do deus romano dos mares e o seu s\u00edmbolo astron\u00f3mico \u00e9 \u2646, unha versi\u00f3n estilizada do tridente do deus.\nNeptuno non \u00e9 visible a simple vista e \u00e9 o \u00fanico planeta do sistema solar atopado por predici\u00f3n matem\u00e1tica m\u00e1is que por observaci\u00f3n emp\u00edrica. Inesperados cambios na \u00f3rbita de Urano levaron a Alexis Bouvard a deducir que esta era obxecto dunha perturbaci\u00f3n gravicional producida por un planeta desco\u00f1ecido. Despois da morte de Bouvard, a posici\u00f3n de Neptuno foi predita a partir das s\u00faas observaci\u00f3ns, independentemente, por John Couch Adams e Urbain Le Verrier. Neptuno foi posteriormente observado o 23 de setembro de 1846 por Johann Galle m\u00e1is ou menos na posici\u00f3n pronosticada por Urbain Le Verrier, e a s\u00faa maior l\u00faa, Triton, foi descuberta pouco despois, a\u00ednda que ningunha das restantes 13 l\u00faas foron localizadas telescopicamente ata o s\u00e9culo XX. A distancia do planeta \u00e1 Terra d\u00e1lle un tama\u00f1o aparente moi pequeno, polo que \u00e9 dif\u00edcil estudar con telescopios terrestres. Neptuno foi visitado pola nave \"Voyager 2\", que sobrevoou o planeta o 25 de agosto de 1989. A \"Voyager 2\" segue sendo a \u00fanica nave espacial que visitou Neptuno. A chegada do telescopio espacial Hubble e dos grandes telescopios terrestres con \u00f3ptica adaptativa permitiu recentemente observaci\u00f3ns detalladas adicionais dende lonxe.\nDo mesmo xeito que X\u00fapiter e Saturno, a atmosfera de Neptuno est\u00e1 composta principalmente de hidr\u00f3xeno e helio, xunto con restos de hidrocarburos e posiblemente nitr\u00f3xeno, a\u00ednda que cont\u00e9n unha maior proporci\u00f3n de \" xeos\" como auga, amon\u00edaco e metano. Por\u00e9n, semellante a Urano, o seu interior est\u00e1 composto principalmente de xeos e rochas; Urano e Neptuno son normalmente considerados \"xigantes de xeo\" para recalcar esta distinci\u00f3n. Xunto coa dispersi\u00f3n de Rayleigh, os rastros de metano nas rexi\u00f3ns ultraperif\u00e9ricas explican en parte o aspecto azul do planeta. Os datos m\u00e1is recentes do observatorio Gemini mostran que a cor azul est\u00e1 m\u00e1is saturada que a presente en Urano debido \u00e1 menor bruma da atmosfera m\u00e1is activa de Neptuno.\nEn contraste coa atmosfera nebulosa e relativamente sen caracter\u00edsticas de Urano, a atmosfera de Neptuno ten patr\u00f3ns meteorol\u00f3xicos activos e visibles. Por exemplo, no momento do sobrevoo da \"Voyager 2\" en 1989, o hemisferio sur do planeta ti\u00f1a unha Gran Mancha Escura comparable \u00e1 Gran Mancha Vermella de X\u00fapiter. M\u00e1is recentemente, en 2018, identific\u00e1ronse e estudouse unha mancha escura principal m\u00e1is nova e unha mancha escura m\u00e1is pequena. Ademais, estes patr\u00f3ns meteorol\u00f3xicos son impulsados \u200b\u200bpolos ventos sostidos m\u00e1is fortes de calquera planeta do sistema solar, con velocidades do vento rexistradas tan altas como . Debido \u00e1 s\u00faa gran distancia do Sol, a atmosfera exterior de Neptuno \u00e9 un dos lugares m\u00e1is fr\u00edos do sistema solar, con temperaturas nas cimas das s\u00faas nubes aproxim\u00e1ndose os . As temperaturas no centro do planeta son aproximadamente . Neptuno ten un sistema de aneis d\u00e9bil e fragmentado (etiquetado como \"arcos\"), que foi descuberto en 1984 e despois confirmado pola \"Voyager 2\".\nHistoria.\nDescubrimento.\nGalileo fixo algunhas das primeiras observaci\u00f3ns rexistradas a trav\u00e9s dun telescopio, Os debuxos de Galileo do 28 de decembro de 1612 e do 27 de xaneiro de 1613 conte\u00f1en puntos trazados que coinciden co que agora se sabe que foron as posici\u00f3ns de Neptuno nesas datas. En ambas as ocasi\u00f3ns, Galileo parece confundir a Neptuno cunha estrela fixa cando apareceu preto \u2014en conxunci\u00f3n\u2014de X\u00fapiter no ceo nocturno. Polo tanto, non se lle acredita o descubrimento de Neptuno. Na s\u00faa primeira observaci\u00f3n en decembro de 1612, Neptuno estaba case parado no ceo porque acababa de volverse retr\u00f3grado, ese d\u00eda. Este aparente movemento cara a atr\u00e1s cr\u00e9ase cando a \u00f3rbita terrestre pasa por un planeta exterior. Debido a que Neptuno s\u00f3 comezaba o seu ciclo retr\u00f3grado anual, o movemento do planeta era demasiado leve para ser detectado co pequeno telescopio de Galileo. En 2009, un estudo suxeriu que Galileo era polo menos consciente de que a \"estrela\" que observara mov\u00edase en relaci\u00f3n \u00e1s demais estrelas fixas.\nEn 1821, Alexis Bouvard publicou as t\u00e1boas astron\u00f3micas da \u00f3rbita do planeta veci\u00f1o de Neptuno, Urano. Observaci\u00f3ns posteriores revelaron desviaci\u00f3ns substanciais nas t\u00e1boas, o que levou a Bouvard a hip\u00f3tese de que un corpo desco\u00f1ecido estaba perturbando a \u00f3rbita a trav\u00e9s da interacci\u00f3n gravitatoria. En 1843, John Couch Adams comezou a estudar a \u00f3rbita de Urano utilizando os datos que ti\u00f1a. Solicitou datos adicionais a sir George Airy, o Astr\u00f3nomo Real, quen llos forneceu en febreiro de 1844. Adams continuou traballando entre 1845\u20131846 e produciu varias estimaci\u00f3ns diferentes dun novo planeta.\nEntre 1845\u20131846, Urbain Le Verrier, independentemente de Adams, desenvolveu os seus propios c\u00e1lculos pero non espertou ning\u00fan entusiasmo nos seus compatriotas. En xu\u00f1o de 1846, ao ver a primeira estimaci\u00f3n publicada de Le Verrier da lonxitude do planeta e a s\u00faa semellanza coa estimaci\u00f3n de Adams, Airy convenceu a James Challis para que buscase o planeta. Challis percorreu en van o ceo durante agosto e setembro. Challis, de feito, observara a Neptuno un ano antes do descubridor posterior do planeta, Johann Gottfried Galle, e en d\u00faas ocasi\u00f3ns, o 4 e o 12 de agosto de 1845. Non obstante, os seus mapas estelares obsoletos e as s\u00faas malas t\u00e9cnicas de observaci\u00f3n fixeron que non reco\u00f1eceu as observaci\u00f3ns como tales ata que realizou an\u00e1lises posteriores. Challis estaba cheo de remordementos, pero culpaba da s\u00faa neglixencia aos seus mapas e ao feito de que estaba distra\u00eddo polo seu traballo simult\u00e1neo nas observaci\u00f3ns de cometas.\nMentres tanto, Le Verrier enviou unha carta e instou ao astr\u00f3nomo Galle do observatorio de Berl\u00edn a buscar co telescopio refractor do observatorio. Heinrich d'Arrest, un estudante do observatorio, suxeriu a Galle que poder\u00edan comparar unha carta do ceo debuxada recentemente na rexi\u00f3n de Le\u00a0Verrier, a localizaci\u00f3n prevista co ceo actual para buscar. a caracter\u00edstica de desprazamento dun planeta, en oposici\u00f3n a unha estrela fixa. Na noite do 23 de setembro de 1846, o d\u00eda en que Galle recibiu a carta, descubriu a Neptuno xusto ao nord\u00e9s de Iota Aquarii, a 1\u00b0 da posici\u00f3n \"cinco graos ao leste de Delta Capricornio\" que Lle\u00a0Verrier predixera, a uns 12\u00b0 da predici\u00f3n de Adams, e na fronteira de Acuario e Capricornio segundo os l\u00edmites das constelaci\u00f3ns modernas da IAU.\nA ra\u00edz do descubrimento, houbo unha acalorada rivalidade nacionalista entre os franceses e os brit\u00e1nicos sobre quen merec\u00eda o cr\u00e9dito polo descubrimento. Co tempo, xurdiu un consenso internacional de que Lle\u00a0Verrier e Adams merec\u00edan o cr\u00e9dito conxunto. Desde 1966, Dennis Rawlins cuestionou a credibilidade da afirmaci\u00f3n de Adams sobre o codescubrimento, e a cuesti\u00f3n foi reevaluada polos historiadores co regreso en 1998 dos \"papeis de Neptuno\" (documentos hist\u00f3ricos) ao Real Observatorio de Greenwich.\nNome.\nPouco despois do seu descubrimento, Neptuno foi referido simplemente como \"o planeta exterior a Urano\" ou como \"o planeta de Le\u00a0Verrier\". A primeira suxesti\u00f3n para un nome veu de Johann Galle, quen propuxo o nome \"Ianus\". En Inglaterra, Challis presentou o nome \"Oceanus\".\nEn outubro, \"Le\u00a0Verrier\", intentou po\u00f1erlle o seu nome ao planeta e tivo o apoio leal para iso do director do observatorio, Francesc Arag\u00f3. Os almanaques franceses reintroduciron rapidamente o nome \"Herschel\" para Urano, en nome do descubridor dese planeta sir William Herschel, e \"Leverrier\" para o novo planeta. Esta suxesti\u00f3n atopou unha dura resistencia f\u00f3ra de Francia. Reivindicando o dereito a nomear o seu descubrimento, Le\u00a0Verrier propuxo rapidamente o nome de \"Neptuno\" para este novo planeta, a\u00ednda que afirmou falsamente que este fora aprobado oficialmente polo Bureau des Longitudes franc\u00e9s.\nStruve- (1793-1864), pronunciouse a favor do nome \"Neptuno\" o 29\u00a0de decembro de 1846, ante a Academia de Ciencias de San Petersburgo. Pronto, \"Neptuno\" converteuse no nome aceptado internacionalmente. Na mitolox\u00eda romana, Neptuno era o deus do mar, identificado co grego Poseid\u00f3n. A demanda dun nome mitol\u00f3xico parec\u00eda estar en consonancia coa nomenclatura dos outros planetas, todos os cales ti\u00f1an o nome de divindades da mitolox\u00eda grega e da mitolox\u00eda romana.\nA maior\u00eda dos idiomas actuais utilizan algunha variante do nome \"Neptuno\" para o planeta; de feito, en chin\u00e9s, vietnamita, xapon\u00e9s e coreano, o nome do planeta traduciuse como \"astro rei do mar\" (). En mongol Neptuno ch\u00e1mase (), reflectindo o papel do seu deus hom\u00f3nimo como gobernante do mar. No grego moderno o planeta ch\u00e1mase \"Poseidon\" (, ), o an\u00e1logo grego de Neptuno. En hebreo, (), foi seleccionado o nome dun monstro b\u00edblico mari\u00f1o mencionado no libro dos Salmos nunha votaci\u00f3n xestionada pola Academia da Lingua Hebrea en 2009 como o nome oficial para o planeta, a pesar de que existe o termo latino () que se usa comunmente. En maor\u00ed o planeta ch\u00e1mase , chamado as\u00ed polo deus maor\u00ed do mar. En n\u00e1huatl, o planeta ch\u00e1mase , o nome do deus da chuvia Tl\u0101loc. En tailand\u00e9s, refirense a Neptuno polo seu nome occidentalizado (), pero tam\u00e9n se chama (, literalmente 'estrela de Ketu'), despois de Ketu (), o nodo lunar descendente, que xoga un papel na astrolox\u00eda hind\u00fa. En malaio, o nome , despois do deus hind\u00fa dos mares, est\u00e1 testemu\u00f1ado xa na d\u00e9cada de 1970, pero finalmente foi substitu\u00eddo polos equivalentes latinos (en malaio) ou (en indonesio).\nA forma adxectival habitual \u00e9 \"Neptuniano\". A forma nonce \"Poseidean\" (), de Poseid\u00f3n, tam\u00e9n se utilizou, a\u00ednda que a forma adxectival usual de Poseid\u00f3n \u00e9 \"poseidoniano\" ().\nStatus.\nDesde o seu descubrimento en 1846 ata o descubrimento de Plut\u00f3n en 1930, Neptuno foi o planeta m\u00e1is afastado co\u00f1ecido. Cando se descubriu Plut\u00f3n, considerouse un planeta, e Neptuno converteuse as\u00ed no segundo planeta m\u00e1is afastado co\u00f1ecido, excepto por un per\u00edodo de 20 anos entre 1979 e 1999, cando a \u00f3rbita el\u00edptica de Plut\u00f3n achegouno m\u00e1is o Sol que Neptuno. As estimaci\u00f3ns cada vez m\u00e1is precisas da masa de Plut\u00f3n que \u00edan desde dez veces m\u00e1is pequena ca da Terra ata moito menos que a da L\u00faa e o descubrimento do cinto de Kuiper en 1992 levou a moitos astr\u00f3nomos a debater se Plut\u00f3n deber\u00eda ser considerado un planeta ou como parte do cinto de Kuiper. En 2006, a Uni\u00f3n Astron\u00f3mica Internacional definiu a palabra \"planeta\" por primeira vez, reclasificando a Plut\u00f3n como \"planeta anano\" e convertendo de novo a Neptuno no planeta m\u00e1is exterior co\u00f1ecido do Sistema Solar.\nCaracter\u00edsticas.\nOrbitando tan lonxe do Sol, Neptuno recibe moi pouca calor. A s\u00faa temperatura superficial media \u00e9 de -218 \u00b0C. Por\u00e9n, o planeta parece ter unha fonte interna de calor. C\u00f3idase que isto se debe ao resto da calor xerada pola materia en ca\u00edda durante o nacemento do planeta, que agora irradia ao espazo. A atmosfera de Neptuno ten as m\u00e1is altas velocidades de ventos no sistema solar, que est\u00e1n por riba dos 2.000\u00a0km/h; consid\u00e9rase que os ventos son amplificados por este fluxo interno de calor.\nA estrutura interna lembra a de Urano\u2014un n\u00facleo rochoso cuberto por unha codia de xeo, agachada no profundo da s\u00faa grosa atmosfera. Os dous terzos internos de Neptuno est\u00e1n compostos dunha mestura de rocha fundida, auga, amonio l\u00edquido e metano. A terza parte exterior \u00e9 unha mestura de gases quentes composta por hidr\u00f3xeno, helio, auga e metano. Igual que Urano e a diferenza da composici\u00f3n uniforme de X\u00fapiter e Saturno, consid\u00e9rase que a estrutura interna de Neptuno consta de tres capas. Como Urano, o campo magn\u00e9tico de Neptuno \u00e9 moi inclinado en relaci\u00f3n ao seu eixo rotacional, a 47\u00a0\u00b0C, e desviado no m\u00ednimo en 0,55 radi\u00e1ns (preto de 13.500\u00a0km) do centro f\u00edsico do planeta. Comparando o campo magn\u00e9tico dos dous planetas, os cient\u00edficos coidan que esta orientaci\u00f3n extrema se debe aos caracter\u00edsticos fluxos no interior do planeta, e non ao resultado da orientaci\u00f3n lateral de Urano.\nCaracter\u00edsticas f\u00edsicas.\nA masa de Neptuno e de 1.0243 x 1026\u00a0kg \u00e9 intermedia entre a Terra e os xigantes gasosos m\u00e1is grandes: \u00e9 17 veces maior que a da Terra, pero s\u00f3 1/19 da de X\u00fapiter. A s\u00faa gravidade a 1 bar \u00e9 11.15\u00a0m/s2, 1.14 veces a gravidade superficial da Terra, e s\u00f3 superado por X\u00fapiter. O radio do ecuador de Neptuno \u00e9 de 24,764\u00a0km \u00e9 case catro veces o da Terra. Neptuno, do mesmo xeito que Urano, \u00e9 un xigante de xeo, unha subclase de planeta xigante, porque son m\u00e1is pequenos e te\u00f1en maiores concentraci\u00f3ns de vol\u00e1tiles que X\u00fapiter e Saturno. Na procura de exoplanetas, Neptuno utilizouse como metonimio: os corpos descubertos de masa similar adoitan denominarse \"Neptunos\", do mesmo xeito que os cient\u00edficos se refiren a varios corpos extrasolares como \"X\u00fapiters\".\nEstrutura interna.\nA estrutura interna de Neptuno asem\u00e9llase \u00e1 de Urano. A s\u00faa atmosfera constit\u00fae entre o 5 e o 10% da s\u00faa masa e est\u00e9ndese quizais entre o 10 e o 20% cara ao n\u00facleo, onde alcanza presi\u00f3ns duns 10\u00a0GPa, ou unhas 100.000 veces a da atmosfera terrestre. Nas rexi\u00f3ns inferiores da atmosfera at\u00f3panse concentraci\u00f3ns crecentes de metano, amon\u00edaco e auga.\nO manto equivale a entre 10 e 15 masas terrestres e \u00e9 rica en auga, amon\u00edaco e metano. Como \u00e9 habitual na ciencia planetaria, esta mestura denom\u00ednase volatiles a\u00ednda que se trata dun flu\u00eddo quente e denso (flu\u00eddo supercr\u00edtico). Esta concentranci\u00f3n de flu\u00eddo, que ten unha alta condutividade el\u00e9ctrica, \u00e1s veces ch\u00e1mase oc\u00e9ano de auga e amon\u00edaco. O manto pode consistir nunha capa de auga i\u00f3nica na que as mol\u00e9culas de auga se descompo\u00f1en nunha sopa de hidr\u00f3xeno e i\u00f3ns de os\u00edxenos, e m\u00e1is profundamente auga superi\u00f3nica na que o os\u00edxeno cristaliza pero os i\u00f3ns de hidr\u00f3xeno flotan libremente dentro da rede de os\u00edxeno A unha profundidade de 7,000\u00a0km, as condici\u00f3ns poden ser tales que o metano se descomp\u00f3n en cristais de diamante que choven cara a abaixo como saraiba. Os cient\u00edficos tam\u00e9n cren que este tipo de choiva de diamantes ocorre en X\u00fapiter, Saturno e Urano. Experimentos a moi alta presi\u00f3n no Laboratorio Nacional Lawrence Livermore suxiren que a parte superior do manto pode ser un oc\u00e9ano de carbono l\u00edquido con \"diamantes\" s\u00f3lidos flotantes.\nO n\u00facleo de Neptuno probablemente estea composto por ferro, n\u00edquel e silicatos, cunha estrutura interior que d\u00e1 unha masa aproximadamente 1,2 veces a da Terra.. A presi\u00f3n no centro \u00e9 de 7\u00a0Mbar (700 GPa), aproximadamente o dobre que a do centro da Terra, e a temperatura pode ser 5,400\u00a0K.\nAtmosfera.\nA grande altitude, a atmosfera de Neptuno ten un 80% de hidr\u00f3xeno e un 19% de helio. Tam\u00e9n hai unha pequena cantidade de metano. Existen bandas de absorci\u00f3n prominentes de metano a lonxitudes de onda superiores a 600\u00a0nm, na parte vermella e infravermella do espectro. Do mesmo xeito que con Urano, esta absorci\u00f3n de luz vermella polo metano atmosf\u00e9rico \u00e9 parte do que lle d\u00e1 a Neptuno o seu ton azul. a\u00ednda que o azul de Neptuno difire do azul claro m\u00e1is suave de Urano.\nA atmosfera de Neptuno est\u00e1 subdividida en d\u00faas rexi\u00f3ns principais: a troposfera inferior, onde a temperatura dimin\u00fae coa altitude, e a estratosfera, onde a temperatura aumenta coa altitude. O l\u00edmite entre ambos, a tropopausa, sit\u00faase a unha presi\u00f3n de 0,1 bar (100 kPa). A estratosfera d\u00e1 paso \u00e1 termosfera a unha presi\u00f3n inferior a 10\u22125 a 10\u22124 bares (de 1 a 10\u00a0Pa). A termosfera fai a s\u00faa transici\u00f3ns coa exosfera gradualmente.\nOs modelos suxiren que a troposfera de Neptuno est\u00e1 formada por nubes de composici\u00f3n variable dependendo da altitude. As nubes de nivel superior encontranse a presi\u00f3ns inferiores a un bar, onde a temperatura \u00e9 adecuada para a condensaci\u00f3n do metano. Para presi\u00f3ns entre un e cinco bares (100 e 500 kPa), p\u00e9nsase que se forman nubes de amon\u00edaco e sulfuro de hidr\u00f3xeno. Por riba dunha presi\u00f3n de cinco bares, as nubes poden estar formadas por amon\u00edaco, sulfuro de amonio, sulfuro de hidr\u00f3xeno e auga. As nubes m\u00e1is profundas de xeo de auga deber\u00edan atoparse a presi\u00f3ns duns , onde a temperatura alcanza os . Por debaixo p\u00f3dense atopar nubes de amon\u00edaco e sulfuro de hidr\u00f3xeno.\nObserv\u00e1ronse nubes de grande altitude en Neptuno que proxectan sombras sobre a cuberta de nubes opacas que hai debaixo. Tam\u00e9n hai bandas de nubes a grande altitude que envolven o planeta a latitude constante. Estas bandas circunferenciais te\u00f1en unha anchura de 50\u2013150\u00a0km e sit\u00faanse a uns 50\u2013110\u00a0km por encima da cuberta de nubes. Estas altitudes at\u00f3panse na capa onde se produce o clima, a troposfera. O tempo non se produce na estratosfera nin na termosfera.\nO espectro de Neptuno suxire que a s\u00faa estratosfera inferior \u00e9 brumosa debido \u00e1 condensaci\u00f3n de produtos da fot\u00f3lise ultravioleta do metano, como o etano e o etino. A estratosfera tam\u00e9n alberga trazas de mon\u00f3xido de carbono e cianuro de hidr\u00f3xeno. A estratosfera de Neptuno \u00e9 m\u00e1is c\u00e1lida que a de Urano debido \u00e1 elevada concentraci\u00f3n de hidrocarburos.\nPor raz\u00f3ns que a\u00ednda se desco\u00f1ecen, a termosfera do planeta at\u00f3pase a unha temperatura an\u00f3malamente alta duns 750\u00a0K. O planeta est\u00e1 demasiado lonxe do Sol para que esta calor se xere por radiaci\u00f3n ultravioleta. Un candidato a mecanismo de quecemento \u00e9 a interacci\u00f3n atmosf\u00e9rica cos i\u00f3ns do campo magn\u00e9tico do planeta. Outros candidatos son as ondas de gravidade procedentes do interior que se disipan na atmosfera. A termosfera cont\u00e9n trazas de di\u00f3xido de carbono e auga, que poden depositarse a partir de fontes externas como meteoritos e po.\nMagnetosfera.\nNeptuno par\u00e9cese a Urano no seu magnetosfera, cun campo magn\u00e9tico fortemente inclinado con respecto ao seu eixo de rotaci\u00f3n a 47\u00b0 e desprazado polo menos 0,55\u00a0radio, ou uns 13.500\u00a0km do centro f\u00edsico do planeta. Antes da chegada de \"Voyager 2\" a Neptuno, exp\u00faxose a hip\u00f3tese de que a magnetosfera inclinada de Urano era o resultado da s\u00faa rotaci\u00f3n lateral. Ao comparar os campos magn\u00e9ticos dos dous planetas, os cient\u00edficos pensan agora que a orientaci\u00f3n extrema pode ser caracter\u00edstica de fluxos no interior dos planetas. Este campo pode estar xerado por movementos de flu\u00eddos convectivos nunha fina capa esf\u00e9rica de l\u00edquidos condutores el\u00e9ctricos (probablemente unha combinaci\u00f3n de amon\u00edaco, metano e auga). dando lugar a unha acci\u00f3n de d\u00ednamo.\nA compo\u00f1ente dipolar do campo magn\u00e9tico no ecuador magn\u00e9tico de Neptuno \u00e9 duns 14\u00a0microteslas. (0.14\u00a0G). O momento magn\u00e9tico dipolar de Neptuno \u00e9 de aproximadamente 2,2 x 1017\u00a0T\u00b7m3 (14\u00a0\u03bcT\u00b7\"R\"\"N\"3, onde \"R\"\"N\" \u00e9 o radio de Neptuno). O campo magn\u00e9tico de Neptuno ten unha xeometr\u00eda complexa que incl\u00fae contribuci\u00f3ns relativamente grandes de compo\u00f1entes non dipolares, inclu\u00edndo un forte momento cuadrupolar que pode superar en forza ao momento dipolar. En cambio, a Terra, X\u00fapiter e Saturno te\u00f1en momentos cuadrupolares relativamente pequenos e os seus campos est\u00e1n menos inclinados respecto ao eixo polar. O gran momento cuadrupolar de Neptuno pode ser o resultado do desprazamento desde o centro do planeta e das limitaci\u00f3ns xeom\u00e9tricas do xerador de dinamo do campo.\nO arco de choque de Neptuno, onde a magnetosfera comeza a frear o vento solar, prod\u00facese a unha distancia de 34,9 veces o radio do planeta. A magnetopausa, onde a presi\u00f3n da magnetosfera contrarresta o vento solar, at\u00f3pase a unha distancia de 23-26,5 veces o radio de Neptuno. A cola da magnetosfera est\u00e9ndese ata polo menos 72 veces o radio de Neptuno, e probablemente moito m\u00e1is al\u00e1.\nClima.\nO clima de Neptuno caracter\u00edzase por sistemas de tormentas extremadamente din\u00e1micos, con ventos que alcanzan velocidades de case 600 m/s \u2014superando o fluxo da velocidade supers\u00f3nica (1.235,52 km/h). M\u00e1is tipicamente, seguindo o movemento das nubes persistentes, demostrouse que as velocidades do vento var\u00edan de 20\u00a0m/s en direcci\u00f3n este a 325\u00a0m/s en direcci\u00f3n oeste. Nas cimas das nubes, a velocidade dos ventos dominantes oscila entre 400 m/s no ecuador e 250 m/s nos polos. A maior\u00eda dos ventos de Neptuno m\u00f3vense en direcci\u00f3n oposta \u00e1 rotaci\u00f3n do planeta. O patr\u00f3n xeral dos ventos mostrou unha rotaci\u00f3n prograda en latitudes altas fronte a unha rotaci\u00f3n retr\u00f3grada en latitudes baixas. Crese que a diferenza na direcci\u00f3n do fluxo \u00e9 un \"efecto pel\" e non se debe a ning\u00fan proceso atmosf\u00e9rico m\u00e1is profundo. A 70\u00b0 de latitude S, un chorro de alta velocidade viaxa a unha velocidade de 300\u00a0m/s.\nNeptuno difire de Urano no seu nivel t\u00edpico de actividade meteorol\u00f3xica. A \"Voyager 2\" observou fen\u00f3menos meteorol\u00f3xicos en Neptuno durante o seu sobrevoo en 1989, pero ning\u00fan fen\u00f3meno comparable en Urano durante o seu sobrevoo en 1986.\nA abundancia de metano, etano e acetileno no ecuador de Neptuno \u00e9 de 10 a 100 veces maior que nos polos. Isto interpr\u00e9tase como unha proba do afloramento no ecuador e do afundimento preto dos polos, xa que a fotoqu\u00edmica non pode explicar a distribuci\u00f3n sen circulaci\u00f3n meridional.\nEn 2007, descubriuse que a troposfera superior do polo sur de Neptuno era uns 10 K m\u00e1is quente que o resto da s\u00faa atmosfera, cuxa media \u00e9 de aproximadamente . A diferenza de temperatura \u00e9 suficiente para que o metano, que noutros lugares est\u00e1 conxelado na troposfera, escape \u00e1 estratosfera preto do polo. O relativo \"punto quente\" d\u00e9bese \u00e1 inclinaci\u00f3n axial de Neptuno, que expuxo o polo sur ao Sol durante o \u00faltimo cuarto do ano de Neptuno, ou uns 40 anos terrestres. A medida que Neptuno se desprace lentamente cara ao lado oposto do Sol, o polo sur escurecerase e o polo norte iluminarase, provocando que a liberaci\u00f3n de metano se desprace cara ao polo norte.\nDebido aos cambios estacionais, observouse que as bandas de nubes do hemisferio sur de Neptuno aumentan de tama\u00f1o e albedo. Esta tendencia observouse por primeira vez en 1980. O longo per\u00edodo orbital de Neptuno fai que as estaci\u00f3ns duren corenta anos..\nTormentas.\nEn 1989, a Gran Mancha Escura, un sistema de tormentas anticicl\u00f3nico que abarcaba 13000 x 6,600 km foi descuberta pola nave espacial \"Voyager 2\" da NASA. A tormenta parec\u00edase \u00e1 Gran Mancha Vermella de X\u00fapiter. Uns cinco anos despois, o 2 de novembro de 1994, o Telescopio Espacial Hubble non viu a Gran Mancha Escura no planeta. No seu lugar, atopouse unha nova tormenta similar \u00e1 Gran Mancha Escura no hemisferio norte de Neptuno.\nA Scooter \u00e9 outra tormenta, un grupo de nubes brancas m\u00e1is ao sur que a Gran Mancha Escura. Este alcume xurdiu por primeira vez durante os meses previos o paso da \"Voyager 2\" en 1989, cando se observaron mov\u00e9ndose a velocidades superiores \u00e1s da Gran Mancha Escura (e imaxes adquiridas posteriormente revelar\u00edan a presenza de nubes mov\u00e9ndose a\u00ednda m\u00e1is r\u00e1pido que as que foran detectadas inicialmente pola \"Voyager 2\"). A Pequena Mancha Escura \u00e9 unha tormenta cicl\u00f3nica meridional, a segunda m\u00e1is intensa observada durante o encontro de 1989. Inicialmente estaba completamente escura, pero a medida que a \"Voyager 2\" acheg\u00e1base ao planeta, desenvolveuse un n\u00facleo brillante que pode verse na maior\u00eda das imaxes de maior resoluci\u00f3n. No 2018, identific\u00e1ronse e estudaronse unha mancha escura principal m\u00e1is recente e unha mancha escura m\u00e1is pequena. No 2023 anunciouse a primeira observaci\u00f3n terrestre dunha mancha escura en Neptuno.\nCrese que as manchas escuras de Neptuno prod\u00facense na troposfera a altitudes m\u00e1is baixas que os trazos nubrados m\u00e1is brillantes, polo que aparecen como buracos na cuberta superior das nubes. Ao tratarse de fen\u00f3menos con caracter\u00edsticas estables poden persistir durante varios meses, crese que son estruturas de v\u00f3rtice. A mi\u00fado as\u00f3cianse \u00e1s manchas escuras nubes de metano m\u00e1is brillantes e persistentes que se forman ao redor da capa tropopausa. A persistencia de nubes acompa\u00f1antes demostra que algunhas antigas manchas escuras poden seguir existindo como cicl\u00f3ns a\u00ednda que xa non sexan visibles como trazo escuro. \u00c9 posible que as manchas escuras dis\u00edpense ao achegarse demasiado ao ecuador ou por alg\u00fan outro mecanismo desco\u00f1ecido.\n\u00d3rbita e rotaci\u00f3n.\nA distancia media entre Neptuno e o Sol \u00e9 duns 4.500 mill\u00f3ns de quil\u00f3metros (ao redor de 30,1 UA), e completa unha \u00f3rbita de media cada 164,79 anos, cunha variabilidade dus \u00b10,1 anos.\nO 11 de xullo de 2011, Neptuno completou a s\u00faa primeira \u00f3rbita baric\u00e9ntrica dende o seu descubrimento en 1946, a\u00ednda que apareceu na s\u00faa posici\u00f3n exacta no ceo no momento do seu descubrimento, debido a que a Terra estaba nunha localizaci\u00f3n distinta na s\u00faa \u00f3rbita de 365,25 d\u00edas. Debido ao movemento do Sol en relaci\u00f3n co do baricentro do Sistema Solar, o 11 de xullo Neptuno tampouco estaba na posici\u00f3n do seu descubrimento con relaci\u00f3n ao Sol; se se usa o sistema helioc\u00e9ntrico de coordenadas m\u00e1is com\u00fan, a lonxitude do descubrimento acadouse o 12 de xullo de 2011.\nA \u00f3rbita el\u00edptica de Neptuno est\u00e1 inclinada 1,77\u00b0 comparada coa da Terra. Debido a unha excentricidade de 0,011, a distancia entre Neptuno e o Sol var\u00eda 101 mill\u00f3ns de km entre o perihelio e o afelio, os puntos m\u00e1is pr\u00f3ximo e m\u00e1is afastado do planeta ao Sol ao longo da s\u00faa traxectoria orbital.\nA inclinaci\u00f3n axial de Neptuno \u00e9 de 28,32\u00b0, semellante \u00e1s inclinaci\u00f3ns da Terra (23\u00b0) e Marte (25\u00b0). Como resultado este planeta experimenta cambios estacionais parecidos. O longo per\u00edodo orbital de Neptuno fai que as s\u00faas estaci\u00f3ns duren 40 anos terrestres. O seu per\u00edodo de rotaci\u00f3n sideral (d\u00eda) \u00e9 de aproximadamente 16,11 horas.\nDebido a que Neptuno non \u00e9 un corpo s\u00f3lido, a s\u00faa atmosfera sofre rotaci\u00f3n diferencial. A ampla zona ecuatorial xira nun per\u00edodo dunhas 18 horas, m\u00e1is lento que as 16,1 horas do campo magn\u00e9tico do planeta. Polo contrario, nas rexi\u00f3ns polares o per\u00edodo de rotaci\u00f3n \u00e9 de 12 horas. Esta rotaci\u00f3n diferencial \u00e9 a m\u00e1is pronunciada dos planetas do Sistema Solar.\nFormaci\u00f3n e migraci\u00f3n.\nA formaci\u00f3n de xigantes de xeo, Neptuno e Urano, demostrou ser dif\u00edcil de modelar con precisi\u00f3n. Os actuais modelos suxiren que a densidade da materia das rexi\u00f3ns externas do Sistema Solar \u00e9 demasiado baixa para ter en conta a formaci\u00f3n de tales grandes corpos a partir do m\u00e9todo tradicionalente aceptado de acreci\u00f3n do n\u00facleo, e varias hip\u00f3teses te\u00f1en avanzado para explicar a s\u00faa creaci\u00f3n. Unha di que os xigantes xeados non foron creados por acreci\u00f3n do n\u00facleo sen\u00f3n por inestabilidades dentro do disco protoplanetario orixinal e que posteriormente as s\u00faas atmosferas foron aniquiladas pola radiaci\u00f3n duns estrela OB masiva pr\u00f3xima.\nUn concepto alternativo \u00e9 que se formaron preto do Sol, onde a densidade da materia era maior, e posteriormente migraron cara as s\u00faas \u00f3rbitas actuais tras a extracci\u00f3n do disco protoplanetario gasoso. Esta hip\u00f3tese da migraci\u00f3n tras a formaci\u00f3n \u00e9 a favorita na actualidade, debido a que explica mellor a ocupaci\u00f3n das poboaci\u00f3ns de pequenos obxectos observados na rexi\u00f3n trans-neptuniana. A explicaci\u00f3n actualmente m\u00e1is aceptada dos detalles desta hip\u00f3tese co\u00f1\u00e9cese como modelo Niza, que exp\u00f3n os efectos da migraci\u00f3n de Neptuno e dos outros planetas xigantes na estrutura do cinto de Kuiper.\nExploraci\u00f3n de Neptuno.\nOs dese\u00f1os astron\u00f3micos de Galileo mostran que observou Neptuno por vez primeira o 28 de decembro de 1612, e novamente o 27 de xaneiro de 1613. Nas d\u00faas ocasi\u00f3ns, Galileo confund\u00edu o planeta cunha estrela fixa polo que non se lle pode asignar a descuberta.\nEn 1821, Alexis Bouvard publicou t\u00e1boas astron\u00f3micas da \u00f3rbita de Urano. As observaci\u00f3ns posteriores revelaron desv\u00edos substanciais das t\u00e1boas, levando a Bouvard a p\u00f3r a hip\u00f3tese da existencia dun corpo que perturbase a \u00f3rbita. En 1843, John Couch Adams calculou a \u00f3rbita dun oitavo planeta que puidese explicar o movemento de Urano. Enviou os seus c\u00e1lculos a Sir George Airy, que os rexeitou con certa frialdade, levando a Adams abandonar o asunto.\nEn 1846, Urbain Le Verrier, independentemente de Adams, reproduciu os seus c\u00e1lculos mais tam\u00e9n atopou dificultades en atopar alg\u00fan entusiasmo nos seus compatriotas. Por\u00e9n, o mesmo ano, John Herschel comezou a promover a abordaxe matem\u00e1tica e convenceu a James Challis de procurar o planeta. Tendo en conta o seu per\u00edodo orbital de 164 anos e 288 d\u00edas, o planeta completou unha orbita dende o seu descubrimento en 1846 no ano 2011, isto implica que se atopa na actualidade aproximadamente na mesma posici\u00f3n na que foi descuberto.\n\u00c1 espera de que outra nave faga un traballo que supere \u00e1 Voyager 2, o telescopio espacial Hubble toma imaxes de xeito peri\u00f3dico dende 1990. En 2019, viu que Neptuno presentaba unha nova treboada escura de case 11 000 km de di\u00e1metro, acompa\u00f1ada de nubes brancas, formadas cando o fluxo de aire ambiental se perturba e desv\u00eda cara a arriba sobre o v\u00f3rtice escuro (que xira en sentido anticicl\u00f3nico \u00f3 igual que a gran mancha vermella de X\u00fapiter) , facendo que os gases conxelen formando cristais de xeo de metano. Tanto Urano como Neptuno non te\u00f1en unha superficie s\u00f3lida, sen\u00f3n capas de hidr\u00f3xeno e helio que rodean un interior rico en auga, que poder\u00eda envolver un n\u00facleo rochoso. O metano da atmosfera absorbe a luz vermella e dispersa lonxitudes de onda m\u00e1is curtas, o que da a estes planetas o seu caracter\u00edstico color ciano.\nSat\u00e9lites de Neptuno.\nNeptuno ten 14 l\u00faas co\u00f1ecidas. A maior delas, que comprende o 99,5% da masa en \u00f3rbita ao redor do planeta e o \u00fanico cunha masa o suficientemente grande para ser esf\u00e9rico, \u00e9 Trit\u00f3n, descuberta por Willian Lassell apenas 17 d\u00edas despois da descuberta de Neptuno. A diferenza doutras grandes l\u00faas planetarias do Sistema Solar, Trit\u00f3n ten unha \u00f3rbita retr\u00f3grada, indicando que foi capturado en vez de formarse al\u00ed; probablemente algunha vez foi un planeta anano no cinto de Kuiper. Est\u00e1 o suficientemente preto de Neptuno como para ser bloqueado nunha rotaci\u00f3n sincr\u00f3nica.\nOs nomes dos sat\u00e9lites de Neptuno, segundo acordo da IAU, deben corresponder a seres mitol\u00f3xicos subacu\u00e1ticos das mitolox\u00edas grega ou romana.\nAlg\u00fans asteroides reciben os mesmos nomes que as l\u00faas de Neptuno: 74 Galatea, 1162 Larisa."}
{"id": "3630", "revid": "1576", "url": "https://gl.wikipedia.org/wiki?curid=3630", "title": "Intensidade do son", "text": "A intensidade do son def\u00ednese como a potencia ac\u00fastica transferida por unha onda sonora por unidade de \u00e1rea normal \u00e1 direcci\u00f3n de propagaci\u00f3n.\nonde \"I\" \u00e9 a intensidade sonora, \"A\" \u00e9 a potencia ac\u00fastica e \"N\" a \u00e1rea normal \u00e1 direcci\u00f3n de propagaci\u00f3n.\nA intensidade do son que se percibe subxectivamente \u00e9 o que se denomina sonoridade, e permite ordenar sons nunha escala de m\u00e1is forte a m\u00e1is d\u00e9bil.\nIntensidade sonora dunha onda esf\u00e9rica.\nNo caso dunha onda esf\u00e9rica que se transmite desde unha fonte puntual no espazo libre (sen obst\u00e1culos), cada fronte de onda \u00e9 unha esfera de radio \"r\". Neste caso, a intensidade ac\u00fastica \u00e9 inversamente proporcional \u00e1 \u00e1rea da fronte de onda (\"A\"), que \u00e1 s\u00faa vez \u00e9 directamente proporcional ao c\u00edrculo da distancia \u00e1 fonte sonora.\nA unidade derivada utilizada polo Sistema Internacional de Unidades \u00e9 o vatio por metro cadrado (W/m\u00b2).\nO o\u00eddo humano ten a capacidade de escoitar sons a partir dunha intensidade de 10\u221212\u00a0W/m\u00b2. Esta intensidade co\u00f1\u00e9cese como limiar de audici\u00f3n. Cando a intensidade supera 1\u00a0W/m\u00b2, a sensaci\u00f3n t\u00f3rnase dolorosa.\nDado que no rango de intensidades que o o\u00eddo humano pode detectar sen dor hai grandes diferenzas no n\u00famero de cifras empregando unha escala linear, \u00e9 habitual utilizar unha escala logar\u00edtmica. Por convenci\u00f3n, en dita escala logar\u00edtmica empr\u00e9gase como nivel de referencia o limiar de audici\u00f3n. A unidade m\u00e1is empregada na escala logar\u00edtmica \u00e9 o decibel.\nonde \"IdB\" \u00e9 a intensidade ac\u00fastica en decibelios, \"I\" \u00e9 a intensidade ac\u00fastica na escala linear (W/m\u00b2 no SI) e \"I0\" \u00e9 o limiar de audici\u00f3n (10\u221212 W/m\u00b2).\nEstes decibelios den\u00f3tanse domo dBSIL, do ingl\u00e9s \"Sound Intensity Level\", que non te\u00f1en o mesmo valor que os dBSPL, de \"Sound Pressure Level\", nivel de presi\u00f3n sonora, que saen dunha presi\u00f3n sonora."}
{"id": "3631", "revid": "27249", "url": "https://gl.wikipedia.org/wiki?curid=3631", "title": "SPL", "text": ""}
{"id": "3632", "revid": "56817", "url": "https://gl.wikipedia.org/wiki?curid=3632", "title": "Son\u00f3metro", "text": "Un son\u00f3metro \u00e9 un dispositivo que se emprega para medir o nivel de presi\u00f3n sonora. Usa como unidades os dB (decibelios)"}
{"id": "3633", "revid": "605", "url": "https://gl.wikipedia.org/wiki?curid=3633", "title": "Hz", "text": ""}
{"id": "3634", "revid": "98629", "url": "https://gl.wikipedia.org/wiki?curid=3634", "title": "10 de outubro", "text": " \nO 10 de outubro \u00e9 o 283\u00ba d\u00eda do ano do calendario gregoriano (284\u00ba nos anos bisestos). Quedan 82 d\u00edas para finalizar o ano. \nOutros.\nOs 366 d\u00edas do ano"}
{"id": "3635", "revid": "1131", "url": "https://gl.wikipedia.org/wiki?curid=3635", "title": "Metro cadrado", "text": "Ent\u00e9ndese por metro cadrado a superficie que ocupa un cadrado que mide un metro de cada lado. Representado co s\u00edmbolo m\u00b2 \u00e9 a unidade b\u00e1sica do Sistema Internacional de Unidades para a superficie, sendo derivada da unidade b\u00e1sica metro.\nEn agrimensura, util\u00edzanse algunhas unidades derivadas do metro cadrado, como a \u00e1rea (equivalente a 100 metros cadrados, 1 dec\u00e1metro cadrado) e a hect\u00e1rea (equivalente a 10.000 metros cadrados, 1 hect\u00f3metro cadrado). De aqu\u00ed sae a sinonimia entre centi\u00e1rea e metro cadrado, que son o mesmo.\nEquivalencias no S.I..\nUn metro cadrado equivale a:"}
{"id": "3644", "revid": "98629", "url": "https://gl.wikipedia.org/wiki?curid=3644", "title": "C\u00e1chira", "text": "C\u00e1chira \u00e9 un concello colombiano, que se localiza no departamento de Norte de Santander. Ten unha superficie de 605,94 km\u00b2 e 10\u00a0970 habitantes (2015). Situado a 2.025 m sobre o nivel do mar, limita ao norte cos municipios de Abrego e Villa Caro, no sur co departamento de Santander, ao leste con Salazar e Arboledas e ao oeste con La Esperanza. O concello div\u00eddese en 2 correxementos e 58 vereas.\nHistoria.\nO nome procede supostamente dunha india chamada Cachara, que \u00e1 chegada dos espa\u00f1ois casou cun dos conquistadores. A cidade non se fundou oficialmente ata 1811 e reco\u00f1eceuse como municipio en 1897."}
{"id": "3645", "revid": "56817", "url": "https://gl.wikipedia.org/wiki?curid=3645", "title": "Micr\u00f3fono", "text": "Un micr\u00f3fono \u00e9 un dispositivo transdutor ou sensor electroac\u00fastico que transforma o son nun sinal el\u00e9ctrico. Os micr\u00f3fonos util\u00edzanse en moitas aplicaci\u00f3ns, como tel\u00e9fonos, gravadores, aparellos auditivos, produci\u00f3n de filmes, transmisi\u00f3n de radio, televisi\u00f3n, reco\u00f1ecemento de voz, entre outros usos.\nA maior\u00eda dos micr\u00f3fonos usan a induci\u00f3n electromagn\u00e9tica (micr\u00f3fono din\u00e1mico), o cambio de capacitancia (micr\u00f3fono condensador), xeraci\u00f3n piezoel\u00e9ctrico ou modulaci\u00f3n de luz para producir un sinal de voltaxe el\u00e9ctrica desde a vibraci\u00f3n mec\u00e1nica.\nHistoria.\nThomas Alva Edison e Emile Berliner presentaron solicitudes de patente para o micr\u00f3fono de carb\u00f3n, en marzo e xu\u00f1o de 1877 respectivamente. Despois dunha longa batalla legal, Edison resultou ga\u00f1ador, e a patente de Berliner foi declarada nula tanto polos tribunais estadounidenses coma polos brit\u00e1nicos.\nPrincipio de funcionamento.\nO micr\u00f3fono converte as vibraci\u00f3ns mec\u00e1nicas da gama audible (frecuencias de 20\u00a0Hz a 20\u00a0kHz) nun sinal el\u00e9ctrico. Na maior\u00eda dos micr\u00f3fonos que se empregan, as ondas sonoras conv\u00e9rtense en vibraci\u00f3ns mec\u00e1nicas a trav\u00e9s dun diafragma fino e flexible e logo conv\u00e9rtense en sinal el\u00e9ctrico a trav\u00e9s dunha bobina m\u00f3bil ou por carga e descarga dun condensador. No caso de micr\u00f3fonos de condensador, estes necesitan unha tensi\u00f3n de alimentaci\u00f3n continua, como pode ser a chamada alimentaci\u00f3n \"phantom\".\nVariedades.\nSegundo a directividade.\nPolo seu diagrama polar un micr\u00f3fono pode ser:\nEn relaci\u00f3n ao tipo de transduci\u00f3n ac\u00fastica hai varios tipos de micr\u00f3fonos que establecen unha directividade:\nSegundo o transdutor.\nElectrodin\u00e1mico.\nA vibraci\u00f3n do diafragma provoca o movemento dunha bobina m\u00f3bil, ou cinta corrugada, ancorada a un im\u00e1n permanente, xera un campo magn\u00e9tico, cuxas flutuaci\u00f3ns son transformadas en tensi\u00f3n el\u00e9ctrica.\nSon micr\u00f3fonos electrodin\u00e1micos:\nElectrost\u00e1tico.\nAs ondas sonoras provocan o movemento oscilatorio do diafragma. \u00c1 s\u00faa vez, este movemento do diafragma provoca unha variaci\u00f3n na enerx\u00eda almacenada no condensador que forma o n\u00facleo da c\u00e1psula microf\u00f3nica e, esta variaci\u00f3n na carga almacenada, (electr\u00f3ns que entran e saen) xera unha tensi\u00f3n el\u00e9ctrica que \u00e9 o sinal enviado \u00e1 sa\u00edda do sistema.\nSon micr\u00f3fonos electrost\u00e1ticos:\nPiezoel\u00e9ctrico.\nAs ondas sonoras fan vibrar o diafragma e, o movemento deste, fai que se mova o material contido no seu interior (cuarzo, sales de Roch\u00e9lle, carb\u00f3n etc). A fricci\u00f3n entre as part\u00edculas do material xera sobre a superficie do mesmo unha tensi\u00f3n el\u00e9ctrica, pola piezoelectricidade.\nSon micr\u00f3fonos piezoel\u00e9ctricos: "}
{"id": "3646", "revid": "22570", "url": "https://gl.wikipedia.org/wiki?curid=3646", "title": "Micr\u00f3fono de cinta", "text": "Un micr\u00f3fono de cinta \u00e9 un tipo de micr\u00f3fono que emprega coma transdutor unha cinta met\u00e1lica moi fina que est\u00e1 baixo a influencia dun campo magn\u00e9tico permanente provocado por un im\u00e1n. Ao producirse unha variaci\u00f3n na presi\u00f3n coma consecuencia das presi\u00f3ns das ondas sonoras, a cinta vibra, producindo unha corrente proporcional \u00e1 velocidade das ondas sonoras. Este sistema de micr\u00f3fonos ten moi boa resposta de frecuencia, pero son moi sensibles os golpes polo que s\u00f3 se empregan en estudios."}
{"id": "3647", "revid": "47401", "url": "https://gl.wikipedia.org/wiki?curid=3647", "title": "Micr\u00f3fono din\u00e1mico", "text": "Os micr\u00f3fonos din\u00e1micos, tam\u00e9n denominados de bobina m\u00f3bil, son un tipo de micr\u00f3fono que emprega coma transdutor un diafragma de pl\u00e1stico que vai unido a unha bobina que est\u00e1 baixo a influencia dun campo magn\u00e9tico creado por un im\u00e1n polarizado. \u00d3 producirse unha variaci\u00f3n na presi\u00f3n, coma consecuencia das presi\u00f3ns das ondas sonoras, a bobina vibra producindo unha corrente proporcional \u00f3 desprazamento da membrana. Son os micr\u00f3fonos m\u00e1is empregados.\nTe\u00f1en as vantaxes de ser econ\u00f3micos e de uso moi sinxelo, son moi resistentes polo que son moi \u00fatiles en exteriores e admiten niveis altos de presi\u00f3n sen saturar."}
{"id": "3648", "revid": "25871", "url": "https://gl.wikipedia.org/wiki?curid=3648", "title": "11 de outubro", "text": "O 11 de outubro \u00e9 o 284\u00ba d\u00eda do ano do calendario gregoriano (285\u00ba nos anos bisestos). Quedan 81 d\u00edas para finalizar o ano.\nOutros.\nOs 366 d\u00edas do ano"}
{"id": "3649", "revid": "23204", "url": "https://gl.wikipedia.org/wiki?curid=3649", "title": "12 de outubro", "text": "O 12 de outubro \u00e9 o 285\u00ba d\u00eda do ano do calendario gregoriano (286\u00banos anos bisestos). Quedan 80 d\u00edas para finalizar o ano.\nOutros.\nOs 366 d\u00edas do ano"}
{"id": "3650", "revid": "24955", "url": "https://gl.wikipedia.org/wiki?curid=3650", "title": "13 de outubro", "text": "O 13 de outubro \u00e9 o 286\u00ba d\u00eda do ano do calendario gregoriano (287\u00ba nos anos bisestos). Quedan 79 d\u00edas para finalizar o ano.\nFestas e celebraci\u00f3ns.\nO 13 de outubro cel\u00e9brase o D\u00eda Mundial do Cancro de Mama Metast\u00e1sico, poucos d\u00edas despois do D\u00eda Mundial do Cancro de Mama, que se celebra o 19 de outubro .\nOutros.\nOs 366 d\u00edas do ano"}
{"id": "3651", "revid": "89787", "url": "https://gl.wikipedia.org/wiki?curid=3651", "title": "14 de outubro", "text": "O 14 de outubro \u00e9 o 287\u00ba d\u00eda do ano do calendario gregoriano (288\u00banos anos bisestos). Quedan 78 d\u00edas para finalizar o ano.\nOutros.\nOs 366 d\u00edas do ano"}
{"id": "3652", "revid": "1822", "url": "https://gl.wikipedia.org/wiki?curid=3652", "title": "15 de outubro", "text": "O 15 de outubro \u00e9 o 288\u00ba d\u00eda do ano do calendario gregoriano (289\u00ba nos anos bisestos). Quedan 77 d\u00edas para finalizar o ano.\nV\u00e9xase tam\u00e9n.\nOs 366 d\u00edas do ano"}
{"id": "3653", "revid": "98629", "url": "https://gl.wikipedia.org/wiki?curid=3653", "title": "16 de outubro", "text": "O 16 de outubro \u00e9 o 289\u00ba d\u00eda do ano do calendario gregoriano (290\u00ba nos anos bisestos). Quedan 76 d\u00edas para finalizar o ano.\nOutros.\nOs 366 d\u00edas do ano"}
{"id": "3654", "revid": "98629", "url": "https://gl.wikipedia.org/wiki?curid=3654", "title": "Micr\u00f3fono de capacidade", "text": "Un micr\u00f3fono de capacidade, tam\u00e9n chamado micr\u00f3fono electroest\u00e1tico, \u00e9 un tipo de micr\u00f3fono que emprega coma transdutor d\u00faas membranas, unha fixa (posterior) e outra m\u00f3bil que est\u00e1 separada da outra por unha capa de aire (formando unha especie de condensador, que vai alimentado por unha tensi\u00f3n externa chamada alimentaci\u00f3n pantasma). Ao producirse unha variaci\u00f3n na presi\u00f3n, a membrana superior despr\u00e1zase, reducindo a capacidade do condensador e provocando a variaci\u00f3n da tensi\u00f3n que circula por el. O condensador vai conectado a un preamplificador que adapta a impedancia deste (pois \u00e9 moi alta) e tam\u00e9n ampl\u00eda o nivel do sinal."}
{"id": "3655", "revid": "1822", "url": "https://gl.wikipedia.org/wiki?curid=3655", "title": "17 de outubro", "text": "O 17 de outubro \u00e9 o 290\u00ba d\u00eda do ano do calendario gregoriano (291\u00ba nos anos bisestos). Quedan 75 d\u00edas para finalizar o ano.\nNotas.\nOs 366 d\u00edas do ano"}
{"id": "3656", "revid": "98629", "url": "https://gl.wikipedia.org/wiki?curid=3656", "title": "18 de outubro", "text": "O 18 de outubro \u00e9 o 291\u00ba d\u00eda do ano do calendario gregoriano (292\u00ba nos anos bisestos). Quedan 74 d\u00edas para finalizar o ano.\nOutros.\nOs 366 d\u00edas do ano"}
{"id": "3657", "revid": "34681", "url": "https://gl.wikipedia.org/wiki?curid=3657", "title": "19 de outubro", "text": "O 19 de outubro \u00e9 o 292\u00ba d\u00eda do ano do calendario gregoriano (293\u00ba nos anos bisestos). Quedan 73 d\u00edas para finalizar o ano.\nFestas e celebraci\u00f3ns.\nNeste d\u00eda cel\u00e9brase o D\u00eda Mundial do Cancro de Mama, precedido por uns poucos d\u00edas, o 13 de outubro, polo D\u00eda Mundial do Cancro de Mama Metast\u00e1sico .\nOutros.\nOs 366 d\u00edas do ano"}
{"id": "3658", "revid": "54334", "url": "https://gl.wikipedia.org/wiki?curid=3658", "title": "20 de outubro", "text": "O 20 de outubro \u00e9 o 293\u00ba d\u00eda do ano do calendario gregoriano (294\u00ba nos anos bisestos). Quedan 72 d\u00edas para finalizar o ano.\nOutros.\nOs 366 d\u00edas do ano"}
{"id": "3659", "revid": "34681", "url": "https://gl.wikipedia.org/wiki?curid=3659", "title": "21 de outubro", "text": "O 21 de outubro \u00e9 o 294\u00ba d\u00eda do ano do calendario gregoriano (295\u00ba nos anos bisestos). Quedan 71 d\u00edas para finalizar o ano.\nOutros.\nOs 366 d\u00edas do ano"}
{"id": "3660", "revid": "22570", "url": "https://gl.wikipedia.org/wiki?curid=3660", "title": "Micr\u00f3fono de carb\u00f3n", "text": "O micr\u00f3fono de carb\u00f3n \u00e9 o tipo m\u00e1is antigo de micr\u00f3fonos. O seu transdutor e unha cavidade pechada chea de centos de gr\u00e1nulos de carb\u00f3n. O producirse unha variaci\u00f3n na presi\u00f3n, modificase a resistencia interna do carb\u00f3n (a maior presi\u00f3n, menos resistencia deste). Para que o micr\u00f3fono de carb\u00f3n poida funcionar tense que aplicarlle unha tensi\u00f3n continua mediante unha bater\u00eda para converter as variaci\u00f3ns de resistencia en variaci\u00f3ns de tensi\u00f3n."}
{"id": "3661", "revid": "6939", "url": "https://gl.wikipedia.org/wiki?curid=3661", "title": "22 de outubro", "text": "O 22 de outubro \u00e9 o 295\u00ba d\u00eda do ano do calendario gregoriano (296\u00banos anos bisestos). Quedan 70 d\u00edas para finalizar o ano.\nOutros.\nOs 366 d\u00edas do ano"}
{"id": "3662", "revid": "95975", "url": "https://gl.wikipedia.org/wiki?curid=3662", "title": "23 de outubro", "text": "O 23 de outubro \u00e9 o 296\u00ba d\u00eda do ano do calendario gregoriano (297\u00banos anos bisestos). Quedan 69 d\u00edas para finalizar o ano.\nOutros.\nOs 366 d\u00edas do ano"}
{"id": "3663", "revid": "98629", "url": "https://gl.wikipedia.org/wiki?curid=3663", "title": "24 de outubro", "text": "O 24 de outubro \u00e9 o 297\u00ba d\u00eda do ano do calendario gregoriano (298\u00ba nos anos bisestos). Quedan 68 d\u00edas para finalizar o ano.\nFestas e celebraci\u00f3ns.\nA partir deste d\u00eda, desde 1978, cel\u00e9brase a Semana do Desarme.\nNotas.\nOs 366 d\u00edas do ano"}
{"id": "3664", "revid": "1822", "url": "https://gl.wikipedia.org/wiki?curid=3664", "title": "25 de outubro", "text": "O 25 de outubro \u00e9 o 298\u00ba d\u00eda do ano do calendario gregoriano (299\u00ba nos anos bisestos). Quedan 67 d\u00edas para finalizar o ano.\nNotas.\nOs 366 d\u00edas do ano"}
{"id": "3665", "revid": "1822", "url": "https://gl.wikipedia.org/wiki?curid=3665", "title": "26 de outubro", "text": "O 26 de outubro \u00e9 o 299\u00ba d\u00eda do ano do calendario gregoriano (300\u00ba nos anos bisestos). Quedan 66 d\u00edas para finalizar o ano.\nNotas.\nOs 366 d\u00edas do ano"}
{"id": "3666", "revid": "15490", "url": "https://gl.wikipedia.org/wiki?curid=3666", "title": "28 de outubro", "text": "O 28 de outubro \u00e9 o 301\u00ba d\u00eda do ano do calendario gregoriano (302\u00ba nos anos bisestos). Quedan 64 d\u00edas para finalizar o ano.\nOutros.\nOs 366 d\u00edas do ano"}
{"id": "3667", "revid": "89787", "url": "https://gl.wikipedia.org/wiki?curid=3667", "title": "29 de outubro", "text": "O 29 de outubro \u00e9 o 302\u00ba d\u00eda do ano do calendario gregoriano (303\u00ba nos anos bisestos). Quedan 63 d\u00edas para finalizar o ano.\nOutros.\nOs 366 d\u00edas do ano"}
{"id": "3668", "revid": "1888", "url": "https://gl.wikipedia.org/wiki?curid=3668", "title": "30 de outubro", "text": "O 30 de outubro \u00e9 o 303\u00ba d\u00eda do ano do calendario gregoriano (304\u00ba nos anos bisestos). Quedan 62 d\u00edas para finalizar o ano.\nNotas.\nOs 366 d\u00edas do ano"}
{"id": "3669", "revid": "1822", "url": "https://gl.wikipedia.org/wiki?curid=3669", "title": "31 de outubro", "text": "O 31 de outubro \u00e9 o 304\u00ba d\u00eda do ano do calendario gregoriano (305\u00ba nos anos bisestos). Quedan 61 d\u00edas para finalizar o ano.\nOutros.\nOs 366 d\u00edas do ano"}
{"id": "3672", "revid": "22570", "url": "https://gl.wikipedia.org/wiki?curid=3672", "title": "KDevelop", "text": "Ambiente integrado de desenvolvemento (IDE en ingl\u00e9s) para sistemas UNIX publicado baixo os termos da GPL. O proxecto KDevelop foi iniciado en 1998 co obxectivo de crear un IDE f\u00e1cil de empregar para KDE. \u00c9 capaz de traballar con diversas linguaxes de programaci\u00f3n como C, C++, Java, Pascal, Perl, Python..."}
{"id": "3673", "revid": "89787", "url": "https://gl.wikipedia.org/wiki?curid=3673", "title": "KOffice", "text": "KOffice \u00e9 un paquete ofim\u00e1tico libre propio do contorno de escritorio KDE. T\u00f3dolos seus compo\u00f1entes son liberados baixo unha licenza libre. A versi\u00f3n KOffice 1.6.3 \u00e9 a \u00faltima versi\u00f3n estable dispo\u00f1ible.\nKOffice conta cos seguintes compo\u00f1entes:\nKOffice incl\u00fae un filtro de importaci\u00f3ns para alg\u00fans formatos de ficheiro doutros programas e \u00e9 publicada de forma independente a KDE. Este conxunto de aplicaci\u00f3ns ofim\u00e1ticas pode ser descargado na p\u00e1xina oficial de KOffice.\nKOffice 2.0.\nA serie actual de KOffice 1.6.x est\u00e1 dese\u00f1ada para sistemas similares a UNIX pero a seguinte versi\u00f3n (2.0), liberada en maio de 2009 para desenvolvedores, testeadores e usuarios avanzados, engade compatibilidade para as plataformas Mac OS X e Windows. Esta nova versi\u00f3n de KOffice sup\u00f3n unha actualizaci\u00f3n maior que engade onde \u00e9 posible compatibilidade con Flake e Pigment, e ademais un dese\u00f1o de infrastrutura m\u00e1is optimizado para se reutilizar e mellorar \u00f3 fin a experiencia dos usuarios \u00e1 hora do seu manexo.\nV\u00e9xase tam\u00e9n.\nLista de Programas de KDE"}
{"id": "3674", "revid": "72012", "url": "https://gl.wikipedia.org/wiki?curid=3674", "title": "Konqueror", "text": "Konqueror \u00e9 un navegador web de software libre e de c\u00f3digo aberto e \u00e9 un xestor de ficheiros do KDE. Licenciado baixo os termos da GPL, emprega o motor de renderizado web KHTML (que desenvolven os programadores de Konqueror conxuntamente cos de Safari). Soporta HTML 4.01, aplicaci\u00f3ns Java applets, JavaScript, CSS 1, CSS 2.1 e as extensi\u00f3ns (\"plugins\") creadas para o Netscape Navigator."}
{"id": "3677", "revid": "98629", "url": "https://gl.wikipedia.org/wiki?curid=3677", "title": "Martes", "text": "O martes, terza feira, ou terceira feira \u00e9 o segundo d\u00eda da semana. O termo \"martes\" v\u00e9n do lat\u00edn \"Martis (dies)\" ou d\u00eda de Marte, deus romano da guerra, e os termos \"terza feira\" e \"terceira feira\" proceden do lat\u00edn \"tertia feria\" (ou \"feria tertia\")."}
{"id": "3678", "revid": "98629", "url": "https://gl.wikipedia.org/wiki?curid=3678", "title": "M\u00e9rcores", "text": "O m\u00e9rcores, corta feira, ou cuarta feira \u00e9 o terceiro d\u00eda da semana. O termo \"m\u00e9rcores\" v\u00e9n do lat\u00edn \"Mercurii (dies)\" ou d\u00eda de Mercurio, deus romano do comercio e mensaxeiro dos deuses, e os termos \"corta feira\" e \"cuarta feira\" proceden do lat\u00edn \"quarta feria\" (ou \"feria quarta\")."}
{"id": "3679", "revid": "55340", "url": "https://gl.wikipedia.org/wiki?curid=3679", "title": "Xoves", "text": "O xoves ou quinta feira \u00e9 o cuarto d\u00eda da semana. O termo \"xoves\" v\u00e9n do lat\u00edn \"Iovis (dies)\" ou d\u00eda de X\u00fapiter, deus supremo romano, e o termo \"quinta feira\" procede do lat\u00edn \"quinta feria\" (ou \"feria quinta\")."}
{"id": "3680", "revid": "15490", "url": "https://gl.wikipedia.org/wiki?curid=3680", "title": "Venres", "text": "O venres ou sexta feira \u00e9 o quinto d\u00eda da semana. O termo \"venres\" v\u00e9n do lat\u00edn \"Veneris (dies)\" ou d\u00eda de Venus, deusa romana do amor, e o termo \"sexta feira\" procede do lat\u00edn eclesi\u00e1stico \"sexta feria\" (ou \"feria sexta\")."}
{"id": "3681", "revid": "98629", "url": "https://gl.wikipedia.org/wiki?curid=3681", "title": "S\u00e1bado", "text": "O s\u00e1bado \u00e9 o sexto d\u00eda da semana. O nome \"s\u00e1bado\" v\u00e9n do hebreo a trav\u00e9s do lat\u00edn \"sabbath (dies)\" ou d\u00eda do sabat, d\u00eda de descanso para os xudeus. O nome latino era \"Saturni (dies)\", ou d\u00eda de Saturno. Coa cristianizaci\u00f3n deuse unha substituci\u00f3n do nome, pero outras linguas mantiveron a raiga\u00f1a latina, as\u00ed temos o ingl\u00e9s \"Saturday\"."}
{"id": "3682", "revid": "23204", "url": "https://gl.wikipedia.org/wiki?curid=3682", "title": "T\u00fdr", "text": "T\u00fdr \u00e9 o Deus do ceo e da guerra e, as\u00ed mesmo, rei de Asgard. Tam\u00e9n se lle chama Tyr.\nPerdeu unha man para poder atar o lobo Fenrir e conseguir as\u00ed salvar os demais deuses. Tras iso, o deus do ceo pasou a ser Od\u00edn e o da guerra Tiw."}
{"id": "3683", "revid": "101", "url": "https://gl.wikipedia.org/wiki?curid=3683", "title": "Tyr", "text": ""}
{"id": "3684", "revid": "1987", "url": "https://gl.wikipedia.org/wiki?curid=3684", "title": "Marte (hom\u00f3nimos)", "text": "Marte pode referirse \u00e1:"}
{"id": "3685", "revid": "52194", "url": "https://gl.wikipedia.org/wiki?curid=3685", "title": "Gleipnir", "text": "Cadea forxada polos gnomos por orde de \u00d3\u00f0inn para apresar a Fenrir. Foi creada empregando para a s\u00faa fabricaci\u00f3n: o ru\u00eddo dos pasos dun gato, a barba da muller, as ra\u00edces das rochas, os tend\u00f3ns do oso, a alma do peixe e a baba do paxaro. Semellaba suave e fina, pero canto m\u00e1is se pelexaba con ela, m\u00e1is forte se fac\u00eda."}
{"id": "3686", "revid": "22570", "url": "https://gl.wikipedia.org/wiki?curid=3686", "title": "Fenrir", "text": "Fenrir, tam\u00e9n chamado Fenris \u00e9 un lobo monstruoso da mitolox\u00eda n\u00f3rdica, irm\u00e1n da serpe J\u00f6rmungandr e da deusa Hela. Fillo do deus Loki e a xigante Angur. Viv\u00eda cos \u00c6sir e tan s\u00f3 T\u00fdr se atrev\u00eda a alimentalo. Os deuses, vendo como d\u00eda a d\u00eda medraba e se fac\u00eda m\u00e1is tem\u00edbel, tentaron encadealo con diversas cadeas (coma Loeding e Dr\u00f3mi) que a besta romp\u00eda sen dificultade.\nOd\u00edn ordenou \u00f3s gnomos que fabricasen unha cadea irromp\u00edbel. Estes forxaron a Gleipnir. Fenrir dixo que s\u00f3 se deixar\u00eda encadear con Gleipnir se, coma garant\u00eda, un dos deuses pu\u00f1a unha man entre as s\u00faas fauces. S\u00f3 T\u00fdr tivo valor para facelo. Pero cando o lobo se viu atrapado e incapaz de rachar a Gleipnir arrancou dunha trabadela a man de T\u00fdr.\nEnt\u00f3n os \u00c6sir colleron o extremo da cadea e asegur\u00e1rona a unha gran rocha do fondo da terra chamada \u00deviti e cravaron unha espada ata o mango atraveso da boca de Fenrir. As\u00ed permanecer\u00e1 o lobo berrando e botando escuma pola boca (coa que se forma o r\u00edo V\u00f3n) ata o Ragnar\u00f6k, momento no que se soltar\u00e1 das s\u00faas ataduras e matar\u00e1 a Od\u00edn, sendo a continuaci\u00f3n matado polo fillo deste, V\u00ed\u00f0arr."}
{"id": "3687", "revid": "101", "url": "https://gl.wikipedia.org/wiki?curid=3687", "title": "Fenris", "text": ""}
{"id": "3689", "revid": "22570", "url": "https://gl.wikipedia.org/wiki?curid=3689", "title": "Serializaci\u00f3n", "text": "En inform\u00e1tica, a serializaci\u00f3n \u00e9 un proceso polo que un obxecto calquera pode converterse nunha secuencia de octetos coa que m\u00e1is tarde se poder\u00e1 reconstru\u00edr ese obxecto mantendo o valor das s\u00faas variables. Isto permite gardar un obxecto nun ficheiro ou envialo pola rede."}
{"id": "3690", "revid": "114", "url": "https://gl.wikipedia.org/wiki?curid=3690", "title": "Octeto", "text": ""}
{"id": "3695", "revid": "89787", "url": "https://gl.wikipedia.org/wiki?curid=3695", "title": "Comarca de Baixa Limia", "text": "A Baixa Limia \u00e9 unha comarca galega situada na provincia de Ourense. Pertencen a ela os concellos de Bande, Entrimo, Lobeira, Lobios e Mu\u00ed\u00f1os.\nLimita ao oeste, ao sur e ao sueste con Portugal, ao norte coa comarca da Terra de Celanova e ao leste coa comarca da Limia."}
{"id": "3698", "revid": "89787", "url": "https://gl.wikipedia.org/wiki?curid=3698", "title": "Comarca de Ferrol", "text": "A comarca de Ferrol \u00e9 unha comarca galega situada na provincia da Coru\u00f1a e a s\u00faa capital \u00e9 Ferrol. A ela pertencen os concellos de Ares, Cedeira, Fene, Ferrol, Moeche, Mugardos, Nar\u00f3n, Neda, San Sadurni\u00f1o, As Somozas e Valdovi\u00f1o. Limita ao norte e ao leste co oc\u00e9ano Atl\u00e1ntico, ao leste coa comarca do Ortegal e ao sur coa comarca do Eume. Ten unha extensi\u00f3n de 623,45 km\u00b2 e conta cunha poboaci\u00f3n de 151.822 habitantes no 2020, distribu\u00eddos en 11 concellos.\nXunto coas comarcas de Eume e Ortegal, integra a ambigua e non oficial Ferrolterra.\nDescrici\u00f3n.\nA comarca p\u00f3dese dividir en tres subcomarcas claramente diferenciadas:\nEn todos os casos as intensas relaci\u00f3ns funcionais con Ferrol integran estas diferentes vinculaci\u00f3ns locais nunha unidade comarcal de orde superior moi condicionada por relaci\u00f3ns econ\u00f3micas, sociais, administrativas e sanitarias. Ferrol \u00e9 o concello de mallor importancia econ\u00f3mica e o de maior poboaci\u00f3n. A administraci\u00f3n estatal, moi vinculada a intereses militares, a Xunta de Galicia e a xudicatura te\u00f1en a s\u00faa sede en Ferrol. A sanidade est\u00e1 artellada na organizaci\u00f3n do Sergas con sede no Complexo Hospitalario Arquitecto Marcide-Novoa Santos.\nConcellos.\nPertencen \u00e1 comarca de Ferrol os seguintes 11 concellos:"}
{"id": "3699", "revid": "89787", "url": "https://gl.wikipedia.org/wiki?curid=3699", "title": "Comarca de Eume", "text": "A comarca de Eume \u00e9 unha comarca galega situada na provincia da Coru\u00f1a. Pertencen a esta comarca os concellos da Capela, As Pontes de Garc\u00eda Rodr\u00edguez, Cabanas, Pontedeume e Monfero. Limita ao norte coas comarcas de Ferrol e Ortegal, ao sur coa de Betanzos e ao leste coa da Terra Ch\u00e1 pertencente \u00e1 provincia de Lugo. A capital da comarca \u00e9 Pontedeume\nCaracter\u00edsticas.\nTen unha superficie total de 538,61\u00a0km\u00b2, o que sup\u00f3n o 1,95% da superficie total de Galiza. \nA comarca recibe o seu nome do r\u00edo Eume, r\u00edo que alberga nas s\u00faas marxes o parque natural das Fragas do Eume, no que se atopan o medieval mosteiro de San Xo\u00e1n de Caaveiro e o mosteiro de Monfero.\nDemograf\u00eda.\nA poboaci\u00f3n total da comarca era de 24.223 habitantes no 2020, aproximadamente o 0,9% do total da poboaci\u00f3n galega, e a densidade de poboaci\u00f3n \u00e9 de 44,97 habitantes por km\u00b2."}
{"id": "3700", "revid": "89787", "url": "https://gl.wikipedia.org/wiki?curid=3700", "title": "Comarca da Coru\u00f1a", "text": "A comarca da Coru\u00f1a \u00e9 unha comarca galega situada na provincia da Coru\u00f1a e a s\u00faa capital \u00e9 A Coru\u00f1a. Limita ao norte co oc\u00e9ano Atl\u00e1ntico, ao sur coa comarca de Ordes, ao leste coa comarca de Betanzos e ao oeste coa comarca de Berganti\u00f1os.\nAbarca unha superficie de 469,78\u00a0km\u00b2, e no 2020 ti\u00f1a 406.873 habitantes distribu\u00eddos en nove concellos: Abegondo, Arteixo, Bergondo, Cambre, Carral, A Coru\u00f1a, Culleredo, Oleiros e Sada.\nTerritorio e superficie.\nUnha caracter\u00edstica com\u00fan dos concellos costeiros do \"Arco \u00c1rtabro\" \u00e9 a da s\u00faa reducida extensi\u00f3n, regra que sen problemas se pode empregar cos concellos que conforman a comarca da Coru\u00f1a. De t\u00f3dolos xeitos os seus 469,78\u00a0km\u00b2 de extensi\u00f3n rep\u00e1rtense de maneira desigual entre os seus concellos, dende o m\u00e1is pequeno, Sada, que abrangue unha superficie de 27,49\u00a0km\u00b2, ata o m\u00e1is grande, o xa plenamente atl\u00e1ntico Arteixo, que ten unha superficie de 93,68\u00a0km\u00b2.\nNo ano 2020, o concello m\u00e1is densamente poboado, o da Coru\u00f1a, acumula 6.545,18 habitantes/km\u00b2 nos seus 37,83\u00a0km\u00b2 de extensi\u00f3n, o que lle confire o t\u00edtulo de concello con maior densidade de poboaci\u00f3n de Galicia. Tam\u00e9n a comarca da Coru\u00f1a \u00e9 a m\u00e1is densamente poboada de toda Galicia cunha densidade de poboaci\u00f3n de 866,09 persoas por quil\u00f3metro cadrado.\nPoboaci\u00f3n.\nA comarca da Coru\u00f1a \u00e9 a segunda comarca m\u00e1is poboada de Galicia por detr\u00e1s da comarca de Vigo. Os datos sobre a s\u00faa demograf\u00eda mostrados nesta secci\u00f3n prove\u00f1en do Instituto Galego de Estat\u00edstica."}
{"id": "3701", "revid": "130242", "url": "https://gl.wikipedia.org/wiki?curid=3701", "title": "Comarca de Betanzos", "text": "A comarca de Betanzos \u00e9 unha comarca galega situada na provincia da Coru\u00f1a. Pertencen a ela os concellos de Aranga, Betanzos, Coir\u00f3s, Curtis, Irixoa, Mi\u00f1o, Oza-Cesuras, Paderne, Vilarmaior e Vilasantar. Ten unha superficie de 676,63\u00a0km\u00b2 e no 2020 ti\u00f1a 38.309 habitantes.\nAs \"Mari\u00f1as dos Condes\".\nHistoricamente, a comarca de Betanzos formaba as chamadas \"Mari\u00f1as dos Condes; de a\u00ed o uso do xentilicio mari\u00f1\u00e1n para referirse a esta comarca."}
{"id": "3702", "revid": "52373", "url": "https://gl.wikipedia.org/wiki?curid=3702", "title": "Comarca de Berganti\u00f1os", "text": "A comarca de Berganti\u00f1os \u00e9 unha das 53 comarcas galegas. Esta situada na provincia da Coru\u00f1a e a s\u00faa capital \u00e9 Carballo. Pertencen a esta comarca os concellos de Cabana de Berganti\u00f1os, Carballo, Coristanco, A Laracha, Laxe, Malpica de Berganti\u00f1os e Ponteceso. Ten unha superficie de 743,51\u00a0km\u00b2 e ti\u00f1a 66.840 habitantes no ano 2020.\nXeograf\u00eda.\nSit\u00faase ao oeste da provincia da Coru\u00f1a, en plena Costa da Morte, limitando ao norte co oc\u00e9ano Atl\u00e1ntico e a comarca da Coru\u00f1a, ao sur coa comarca do Xallas e a comarca da Terra de Soneira, ao leste coa comarca de Ordes e ao oeste co oc\u00e9ano Atl\u00e1ntico. Os seus 743,51\u00a0km\u00b2 de extensi\u00f3n rep\u00e1rtense de maneira desigual entre os seus 7 concellos, dende o m\u00e1is pequeno, Laxe, que abrangue unha superficie de 36,78\u00a0km\u00b2, ata o m\u00e1is grande, Carballo, que ten unha superficie de 186,09\u00a0km\u00b2.\nO r\u00edo m\u00e1is importante, e no que se artella toda a rede hidrogr\u00e1fica da comarca, \u00e9 o r\u00edo Anll\u00f3ns que atravesa esta comarca de leste a oeste formando no seu discorrer polas terras de Berganti\u00f1os un val e na s\u00faa desembocadura forma un estuario, que d\u00e1 diversas formas segundo a marea estea baixa ou alta, antes de desembocar na r\u00eda de Corme e Laxe. O cumio de m\u00e1is importancia \u00e9 o monte Castelo (598 m). Berganti\u00f1os disp\u00f3n de numerosas praias, como as de Baldaio, Balares, Laxe e Traba de Laxe, Area Maior de Malpica e Razo-Baldaio, Rebordelo en Cabana.\nO clima desta comarca \u00e9 de temperaturas suaves, con pequenas oscilaci\u00f3ns t\u00e9rmicas e abundantes precipitaci\u00f3ns.\nEconom\u00eda.\nNa econom\u00eda desta comarca destacan sobre todo a agricultura a gandar\u00eda e a pesca.\nEntre os portos da comarca destacan os de Cai\u00f3n, Malpica, Corme e Laxe.\nLugares de interese.\nEntre o patrimonio hist\u00f3rico destacan o Dolmen de Dombate, a Pedra da Arca e o Castro de Borneiro, a Torre da Penela, a igrexa e as Torres de Mens e as Torres de Nogueira (Coristanco). Entre os espazos naturais salientar o Refuxio de Verdes ao p\u00e9 do r\u00edo Anll\u00f3ns, o areal de Baldaio, a enseada do r\u00edo Anll\u00f3ns, as praias de Laxe, Traba Razo e Balares, os porto de Malpica, Corme, Laxe as\u00ed como as illas Sisargas xunto co cabo de Santo Adri\u00e1n.\nPoboaci\u00f3n.\nCon 66.840 habitantes en 2020, a comarca de Berganti\u00f1os \u00e9 a cuarta comarca m\u00e1is poboada da provincia da Coru\u00f1a e a d\u00e9cima de Galiza. A meirande parte da poboaci\u00f3n da comarca conc\u00e9ntrase na capital, o concello de Carballo, onde reside algo m\u00e1is do 47% da poboaci\u00f3n total da mesma. Por outra banda, o concello menos poboado \u00e9 o de Laxe, que con 2.990 habitantes representa menos do 5% da poboaci\u00f3n total da comarca. A perda de poboaci\u00f3n converteuse nunha constante na comarca, onde case todos os concellos perden poboaci\u00f3n coas \u00fanicas excepci\u00f3ns de Carballo e A Laracha.\nFonte: IGE e Instituto Nacional de Estad\u00edstica\nPrincipais n\u00facleos de poboaci\u00f3n.\nNo ano 2020, os principais n\u00facleos de poboaci\u00f3n por concello eran:\nHistoria.\nDebido a acidez do chan mesturada coas inmensas choivas predominantes na zona non se disp\u00f3n de restos arqueol\u00f3xicos (os m\u00e1is antigos que se puideron datar der\u00f3n unha cronolox\u00eda moi por debaixo dos atopados noutros sitios) nin antropol\u00f3xicos no que poder fundarse para determinar a maneira e forma de vida dos primeiros poboadores da comarca.\nDo per\u00edodo megalitico at\u00f3panse varios monumentos dos que destacan os dolmens de Dombate, Pedra da Arca, Pedra Moura e Fornela dos Mouros.\nDa Idade de Bronce at\u00f3panse numerosos castros dos que destacan os de Borneiro e Pedra da Arca."}
{"id": "3710", "revid": "15490", "url": "https://gl.wikipedia.org/wiki?curid=3710", "title": "R\u00edo Mero", "text": "O R\u00edo Mero est\u00e1 na provincia da Coru\u00f1a.\nCurso.\nNace nos Montes da Tieira (Cesuras) e tras percorrer 41\u00a0km desemboca no interior da r\u00eda do Burgo. Atravesa os concellos de Oza-Cesuras, Abegondo, Bergondo, Cambre, Culleredo e Oleiros. Nel est\u00e1 o encoro de Cecebre e na s\u00faa confluencia co r\u00edo Barc\u00e9s forma a zona especial de conservaci\u00f3n (ZEC) Encoro de Abegondo - Cecebre, que pertence na s\u00faa maior parte ao concello de Abegondo.\nCaudal.\nA media do caudal do r\u00edo Mero a altura de Cambre foi de 7,3 m3/s e con m\u00e1ximos de 34,8 m3/s entre o 1970 e o 1986. Para evitar inundaci\u00f3ns, as\u00ed coma facer uso de toda a capacidade do encoro de Cecebre, realiz\u00e1ronse as obras de canalizaci\u00f3n, rematadas no ano 2007, no seu tramo final entre o encoro de Cecebre ata a s\u00faa desembocadura na r\u00eda.\nAfluentes.\nPola marxe esquerda, ten o Barc\u00e9s, o Brexa e mais o r\u00edo Vali\u00f1as. Pola marxe dereita, o R\u00edo G\u00e1ndara.\nAproveitamento.\nA auga do encoro de Cecebre fornece aos concellos da Coru\u00f1a, potabil\u00edzase na ETAP da Telva xestionada por Emalcsa. O ciclo da auga remata na EDAR de Bens.\nNavegaci\u00f3n.\nNo pasado o r\u00edo foi navegable ata o porto de Sigr\u00e1s. Era habitual o movemento de barcadas con persoas e mercador\u00eda, principalmente para fornecer a Casa da Especier\u00eda da Coru\u00f1a. Actualmente esta posibilidade vese limitada polo encoro da Barcala. En 1990 o alcalde de Cambre, Antonio Varela, enviou un escrito \u00e1 Confederaci\u00f3n Hidrogr\u00e1fica do Norte solicitando a eliminaci\u00f3n de devandita presa. Conta con pantal\u00e1n en O Temple que permite o amarre de pequenas embarcaci\u00f3ns."}
{"id": "3712", "revid": "132", "url": "https://gl.wikipedia.org/wiki?curid=3712", "title": "Eo", "text": ""}
{"id": "3713", "revid": "59564", "url": "https://gl.wikipedia.org/wiki?curid=3713", "title": "R\u00edo Asma", "text": "O r\u00edo Asma \u00e9 un curso fluvial da provincia de Lugo. Nace na parroquia de Furco (Carballedo), transcorre polo concello de Chantada e desemboca na marxe dereita do r\u00edo Mi\u00f1o. Ten unha lonxitude de 25\u00a0km. O seu afluente principal \u00e9 o R\u00edo Comezo"}
{"id": "3719", "revid": "23204", "url": "https://gl.wikipedia.org/wiki?curid=3719", "title": "Cuba", "text": "Cuba (oficialmente Rep\u00fablica de Cuba) \u00e9 un pa\u00eds situado no arquip\u00e9lago e illa de mesmo nome, localizada no norte do mar Caribe. A naci\u00f3n de Cuba abrangue a illa hom\u00f3nima, a Illa da Juventud, e varios arquip\u00e9lagos. A s\u00faa capital e meirande cidade \u00e9 A Habana. A segunda maior cidade \u00e9 Santiago de Cuba. Limita cos EUA polo norte, coas Bahamas e Turks e Caicos polo nordeste, con M\u00e9xico polo oeste, coas Illas Caim\u00e1n e Xamaica polo sur, e con Hait\u00ed e Rep\u00fablica Dominicana polo sueste.\nA illa de Cuba estivo habitada por varias tribos mesoamericanas antes da chegada do explorador Cristovo Col\u00f3n en 1492, quen reclamou a terra para o Reino de Espa\u00f1a. Cuba permaneceu como colonia de Espa\u00f1a ata a guerra hispano-estadounidense de 1898. Posteriormente foi administrada polos Estados Unidos ata que obtivo a independencia en 1902. A fr\u00e1xil rep\u00fablica enfrontouse \u00e1 radicalizaci\u00f3n pol\u00edtica e a problemas sociais, e malia os esforzos de sustentar un sistema democr\u00e1tico, Cuba caeu baixo a ditadura militar de Fulgencio Batista en 1952. O crecemento do malestar e da inestabilidade deron paso \u00f3 derrocamento de Batista en xaneiro de 1959 polo Movemento do 26 de xullo, que estableceu un goberno socialista liderado por Fidel Castro. Dende 1965 o pa\u00eds estivo gobernado polo Partido Comunista como un estado unipartidista.\nCuba \u00e9 a meirande illa do Caribe, e cunha poboaci\u00f3n de 11 mill\u00f3ns de habitantes, \u00e9 a segunda illa m\u00e1is poboada despois da Espa\u00f1ola. \u00c9 un pa\u00eds multi\u00e9tnico en que o seu pobo, cultura e costumes te\u00f1en diversas orixes. Estas incl\u00faen os aborixes ta\u00ednos e ciboney, o longo per\u00edodo de colonialismo espa\u00f1ol e a introduci\u00f3n de escravos procedentes de \u00c1frica, m\u00e1is tarde a chegada de emigrantes procedentes de \u00c1sia (sur da China, Xap\u00f3n e Filipinas). A estreita relaci\u00f3n coa Uni\u00f3n Sovi\u00e9tica durante a guerra fr\u00eda e a proximidade xeogr\u00e1fica cos Estados Unidos tam\u00e9n exercen unha importante influencia sobre o pa\u00eds.\nCuba ten unha alta clasificaci\u00f3n nos indicadores de sa\u00fade e educaci\u00f3n, cun elevado \u00cdndice de Desenvolvemento Humano de 0.783 no 2019. Segundo os datos das Naci\u00f3ns Unidas, Cuba foi a \u00fanica naci\u00f3n do mundo que conseguiu no 2006 a definici\u00f3n que o Fondo Mundial para a Natureza fai do desenvolvemento sustent\u00e1bel, cunha pegada ecol\u00f3xica de menos de 1,8 hect\u00e1reas per c\u00e1pita (no 2006 de 1,5 hect\u00e1reas), e cun IDH de m\u00e1is de 0.855.\nEtimolox\u00eda.\nO nome de \"Cuba\" v\u00e9n da lingua ta\u00edna. O significado exacto do nome \u00e9 incerto, pero poder\u00eda traducirse como \"onde a terra f\u00e9rtil \u00e9 abondosa\" (\"cubao\"), ou 'gran lugar' (\"coabana\"). Quen cren que Cristovo Col\u00f3n era de orixe portuguesa din que \"Cuba\" foi nomeada por Col\u00f3n a partir da vila de Cuba, no distrito de Beja en Portugal.\nHistoria.\nPrehistoria.\nCuba estivo habitado polos pobos amerindios dos ta\u00ednos (tam\u00e9n chamados arauacos polos espa\u00f1ois), os guanajatabey e os ciboney, antes da chegada dos conquistadores. Os antergos deses pobos nativos migraron dende as terras do continente americano s\u00e9culos antes. Os nativos ta\u00ednos chamaban \u00e1 illa \"Caobana\". Os ta\u00ednos eran agricultores, mentres que os ciboney eran tam\u00e9n pescadores e cazadores-recolledores.\nColonizaci\u00f3n e dominio espa\u00f1ol (1492\u20131898).\nDespois de chegar por primeira \u00e1 terra do Novo Mundo na illa ent\u00f3n chamada Guanahani, Bahamas o 12 de outubro de 1492, La Pinta, La Ni\u00f1a e a Santa Mar\u00eda, as primeiras naves europeas comandadas por Cristovo Col\u00f3n, toman terra na costa nordeste de Cuba, preto do que hoxe \u00e9 Bariay, na provincia de Holgu\u00edn, o 28 de outubro de 1492. Col\u00f3n reclamou a illa para o Reino de Espa\u00f1a e chamouna \"Isla Juana\" por Xo\u00e1n, Pr\u00edncipe de Asturias.\nEn 1511, Diego Vel\u00e1zquez de Cu\u00e9llar fundou o primeiro asentamento espa\u00f1ol en Baracoa. Axi\u00f1a, outras vilas ser\u00edan fundadas, inclu\u00edda a daquela San Crist\u00f3bal de la Habana, en 1515. Os ta\u00ednos traballaban baixo o sistema da encomenda, similar ao sistema feudal da Idade Media europea. Nun s\u00e9culo a poboaci\u00f3n ind\u00edxena foi practicamente exterminada por mor de factores como as enfermidades infecciosas de Eurasia (agravadas pola carencia de defensas naturais) ou as privaci\u00f3ns derivadas da suxugaci\u00f3n colonial. En 1529 un gromo de xaramp\u00f3n acabou con dous terzos da poboaci\u00f3n nativa que sobrevivira \u00e1 var\u00edola.\nO 1 de setembro de 1548, Dr. Gonzalo Perez de Angulo foi nomeado gobernador de Cuba. Chegou a Santiago, Cuba o 4 de novembro de 1549 e inmediatamente declarou a liberdade de t\u00f3dolos nativos. Converteuse no primeiro gobernador permanente que residiu na Habana no canto de Santiago e constru\u00edu a primeira igrexa da cidade. Despois de que os franceses tomasen a Habana en 1555, o fillo do gobernador, Francisco de Angulo, marchou a M\u00e9xico.\nA poboaci\u00f3n en 1817 era de 630.980, dos cales 291.021 eran brancos, 115.691 eran homes libres (mestizos), e 224.268 eran escravos negros. Na d\u00e9cada de 1820, cando o resto do Imperio Espa\u00f1ol da Am\u00e9rica Latina se rebelara e formara estados independentes, Cuba permaneceu leal.\nDurante o 'boom do azucre' d\u00e9ronse varias revoltas e rebeli\u00f3ns da poboaci\u00f3n escrava. Destacou a rebeli\u00f3n de Aponte de 1812 contra o comercio atl\u00e1ntico de persoas. A independencia de Espa\u00f1a foi o motivo para unha rebeli\u00f3n en 1868 liderada por Carlos Manuel de C\u00e9spedes, un agricultor de cana de azucre. Este ceibou os seus escravos para que loitasen canda el por unha Cuba libre. O 27 de decembro de 1868 emitiu un decreto no que aboliu a escravitude baixo a condici\u00f3n de que os escravos liberados se presentasen \u00f3 servizo militar. A rebeli\u00f3n de 1868 deu lugar a un longo conflito co\u00f1ecido como Guerra dos Dez Anos. Dous mil chineses de Cuba un\u00edronse \u00f3s rebeldes. Hai un monumento na Habana en memoria \u00f3s chineses ca\u00eddos na guerra.\nOs EUA non reco\u00f1eceron o goberno cubano, malia que moitas naci\u00f3ns europeas e de Am\u00e9rica Latina si o fixeron. En 1878 o Pacto de Zanj\u00f3n rematou co conflito con Espa\u00f1a, que prometeu m\u00e1is autonom\u00eda para Cuba. En 1879\u20131880 o patriota cubano Calixto Garc\u00eda tentou comezar outra contenda, co\u00f1ecida como \"Guerra Chiquita\", pero recibiu pouco apoio. A abolici\u00f3n da escravitude en Cuba comezou no final do s\u00e9culo XIX e completouse na d\u00e9cada de 1880.\nJos\u00e9 Mart\u00ed, un disidente exiliado, fundou o Partido Revolucionario Cubano en Nova York en 1892 co obxectivo de acadar a independencia cubana de Espa\u00f1a. En xaneiro de 1895, Mart\u00ed viaxou a Montecristi e Santo Domingo para unir os seus esforzos cos de M\u00e1ximo G\u00f3mez. Mart\u00ed rexistrou as s\u00faas ideas pol\u00edticas no \"Manifesto de Montecristi\". A loita contra o ex\u00e9rcito espa\u00f1ol comezou en Cuba o 24 de febreiro de 1895, pero Mart\u00ed non foi quen de chegar a Cuba ata o 11 de abril de 1895. Mart\u00ed morreu na batalla de \"Dos R\u00edos\" o 19 de maio de 1895. A s\u00faa morte inmortalizouno como un heroe nacional do pa\u00eds.\nUns 200.000 soldados espa\u00f1ois superaban un ex\u00e9rcito rebelde menos numeroso pero que confiaba nas t\u00e1cticas da loita de guerrillas e da sabotaxe. O xeneral Valeriano Weyler, gobernador militar de Cuba, conduciu a poboaci\u00f3n rural \u00f3 que el chamaba \"reconcentrados\", e que os observadores internacionais describiron como \"vilas fortificadas\". Eses reconcentrados est\u00e1n considerados como o prototipo dos campos de concentraci\u00f3n do s\u00e9culo XX. Entre 200.000 e 400.000 cubanos morreron de inanici\u00f3n e enfermidades nos campos, n\u00fameros verificados pola Cruz Vermella e polo Senador dos Estados Unidos e antigo Secretario de Guerra Redfield Proctor. As protestas americanas e europeas contra a conduta espa\u00f1ola.\nA nave estadounidense \"Maine\" foi enviada para protexer os intereses dos Estados Unidos, pero estoupou de s\u00fapeto e afundiu moi axi\u00f1a, acabando con tres cuartos da tripulaci\u00f3n. A causa do afundimento permanece desco\u00f1ecido a pesar da comisi\u00f3n de investigaci\u00f3n, pero a opini\u00f3n popular americana, alimentada pola prenas, considera que os espa\u00f1ois foron os responsables. Por mor do incidente, os Estados Unidos e Espa\u00f1a declar\u00e1ronse a guerra en abril.\n\u00d3 longo das d\u00e9cadas seguinte, catro presidentes dos Estados Unidos, Polk, Buchanan, Grant, e McKinley, tentaron mercarlle a illa a Espa\u00f1a.\nRevoluci\u00f3n e goberno do Partido Comunista (1959-presente).\nA Rep\u00fablica de Cuba \u00e9 actualmente o \u00fanico estado socialista de Am\u00e9rica. No 1959, Fidel Castro liderou unha revoluci\u00f3n contra o ditador Fulgencio Batista e dous anos m\u00e1is tarde instaurou un r\u00e9xime de orientaci\u00f3n marxista e partido \u00fanico. Entre o 17 e o 21 de abril do 1961, preto de 1500 exiliados cubanos recrutados, patrocinados e adestrados pola CIA dos Estados Unidos tentaron unha frustrada Invasi\u00f3n de Ba\u00eda de Cochinos.\nGoberno e pol\u00edtica.\nDivisi\u00f3ns administrativas.\nCuba est\u00e1 dividida en 15 provincias con 169 concellos, al\u00e9n dun concello especial (a Illa da Xuventude).\nNa s\u00faa historia Cuba tivo diferentes estruturas pol\u00edtico-administrativas. As\u00ed, durante os anos de colonia, dividiuse en tres departamentos: Oriente, Camag\u00fcey, Las Villas e Occidente. Coa Constituci\u00f3n de 1901 estableceuse unha nova estrutura de seis provincias: Pinar del R\u00edo, A Habana, Matanzas, Las Villas, Camaguey e Oriente. A partir de 1976, a teor da aprobaci\u00f3n da Constituci\u00f3n de 1976, e en correspondencia co crecemento da poboaci\u00f3n, as migraci\u00f3ns internas e as novas esixencias econ\u00f3micas do pa\u00eds; a Asemblea Nacional do Poder Popular adoptou a divisi\u00f3n actual.\nXeograf\u00eda.\nCuba \u00e9 un arquip\u00e9lago constitu\u00eddo pola maior illa das Antillas chamada Cuba, a Illa da Xuventude (anteriormente chamada \"Illa dos Pi\u00f1eiros\"), e outros 4.195 cayos, illotes e illas adxacentes. Est\u00e1 situada no mar das Antillas (ou mar Caribe), preto da costa dos Estados Unidos e M\u00e9xico. Os seus l\u00edmites son ao norte co Estreito da Florida, ao leste co Paso dos Ventos, ao sur co mar Caribe e ao oeste co Golfo de M\u00e9xico.\nA s\u00faa superficie \u00e9 de 110.922 quil\u00f3metros cadrados.\nClima.\nEn Cuba as temperaturas son xeralmente altas. Os valores medios anuais var\u00edan dende os 24 \u00b0C nas chairas at\u00e9 26 \u00b0C nas costas orientais, con magnitudes inferiores aos 20 \u00b0C. nas partes m\u00e1is altas da Serra Maestra.\nA tempada de novembro a abril \u00e9 menos calorosa, trat\u00e1ndose do seu inverno, mentres que a temporada entre os meses de maio a outubro \u00e9 a m\u00e1is calorosa, \u00e9 o seu ver\u00e1n. As temperaturas m\u00e1ximas e m\u00ednimas absolutas rexistradas son de 38,8 graos Celsius (Jucarito, Granma, o 17 de abril de 1999) e 0,6 graos Celsius (Bainoa, 18 de febreiro de 1996). Como \u00e9 t\u00edpico nos climas tropicais, a variaci\u00f3n diaria da temperatura \u00e9 maior que a anual.\nA humidade relativa media \u00e9 elevada, con medias pr\u00f3ximas ao 90%. Os m\u00e1ximos diarios, xeralmente superiores ao 95%, ocorren na ma\u00f1anci\u00f1a, mentres que os m\u00ednimos descenden, no mediod\u00eda, at\u00e9 50-60% na zona interior. As zonas m\u00e1is h\u00famidas son as rexi\u00f3ns occidental e central, xunto cos principais n\u00facleos monta\u00f1osos. O efecto da alta humidade relativa, outorga ao arquip\u00e9lago cubano unha intensa sensaci\u00f3n de calor durante gran parte do ano.\nXeolox\u00eda.\nEste arquip\u00e9lago pos\u00fae unha gran variedade de rochas e solos.\nPrincipais centros urbanos.\n-A Habana: localizada no extremo occidental da illa. Principal polo cultural e econ\u00f3mico. Cidade cosmopolita de 2,2 mill\u00f3ns de habitantes.\n-Santiago de Cuba: localizada no extremo sur-oriental da illa. Segunda cidade do pa\u00eds en importancia econ\u00f3mica, cultural e demogr\u00e1fica, con 500.000 habitantes.\n-Camag\u00fcey: no centro-oriente. Cidade cun centro hist\u00f3rico Patrimonio da Humanidade, de 300.000 habitantes.\n-Holgu\u00edn: no norte norte-oriente: Cidade de 300.500 habitantes, con praias como Guardalavaca, Pesquero, Playa Esmeralda e outras que son de interese tur\u00edstico.\nDemograf\u00eda.\nCuba \u00e9 unha sociedade multirracial, as orixes da inmensa maior\u00eda da poboaci\u00f3n son europeos, pois a poboaci\u00f3n ind\u00edxena foi exterminada por mor da invasi\u00f3n espa\u00f1ola ou por enfermidades tra\u00eddas por eles nos s\u00e9culos XV e XVI.\nO 65,05% da poboaci\u00f3n \u00e9 de raza branca, o resto rep\u00e1rtese entre mestizos e afroamericanos.\nSegundo o \u00faltimo censo do goberno cubano (2002):\nA sanidade cubana.\nTodos os cidad\u00e1ns cubanos residentes no pa\u00eds te\u00f1en dereito de recibir asistencia en todas as instituci\u00f3ns de sa\u00fade, a cal \u00e9 gratu\u00edta. O Estado garante o dereito de recibir atenci\u00f3n m\u00e9dica da seguinte forma: coa prestaci\u00f3n da asistencia m\u00e9dica e hospitalaria gratu\u00edta, mediante a rede de instalaci\u00f3ns de servizo m\u00e9dico rural, dos policl\u00ednicos, hospitais, centros profil\u00e1cticos e de tratamento especializado; coa prestaci\u00f3n de asistencia estomatol\u00f3xica gratu\u00edta, controis m\u00e9dicos peri\u00f3dicos, vacinaci\u00f3n xeral e outras medidas preventivas de enfermidades.\nTodo cubano ten acceso a m\u00e9dicos, enfermeiros, especialistas e medicinas. Actualmente, existen 22 Facultades de Ciencias M\u00e9dicas, distribu\u00eddas por todas as provincias do pa\u00eds. Existen facultades que reciben s\u00f3 a estudantes estranxeiros como a Escola Latinoamericana de Medicina na Habana (ELAM) e moitas outras en todo o pa\u00eds que actualmente implementan un novo modelo de educaci\u00f3n baixo os convenios con Venezuela no marco do ALBA, dando oportunidade a estudantes de baixos recursos provenientes de Venezuela, Bolivia, Honduras e Ecuador, aloxados en residencias estudant\u00eds.\nA Sa\u00fade P\u00fablica da illa ten o reco\u00f1ecemento dos organismos mundiais e rexionais especializados. Cuba presta axuda m\u00e9dica a outros pa\u00edses como Bolivia, Honduras, Venezuela e outros.\nCuba pos\u00fae unha das m\u00e1is baixas taxas de mortalidade infantil do mundo, cun \u00edndice de 5,3 por cada mil nados vivos durante o ano 2007.\nMedios de comunicaci\u00f3n.\nOs medios de comunicaci\u00f3n en Cuba son de titularidade p\u00fablica e est\u00e1n nas mans do Estado central e dos municipios correspondentes. A pol\u00edtica informativa dir\u00edxea o PCC.\nA radio e a televisi\u00f3n son propiedade do Estado. O Instituto Cubano de Radio y Televisi\u00f3n (ICRT) constit\u00fae a instituci\u00f3n que controla as transmisi\u00f3ns radiais e televisivas.\nO xornal oficial do r\u00e9xime \u00e9 o Granma.\nCultura.\nLiteratura.\nA literatura de fala hispana no territorio cubano in\u00edciase coa conquista e colonizaci\u00f3n espa\u00f1ola. Os conquistadores tra\u00edan consigo cronistas que redactaban e describ\u00edan todos os acontecementos importantes, a\u00ednda que dende un punto de vista subxectivo. O m\u00e1is importante cronista que chegou a Cuba no s\u00e9culo XVI foi Frei Bartolom\u00e9 de las Casas, autor, entre outras obras, de \"Historia de las Indias\".\nM\u00fasica.\nEntre os x\u00e9neros tradicionais enc\u00f3ntranse o son e o guaguanc\u00f3. No s\u00e9culo XX populariz\u00e1ronse tam\u00e9n outros ritmos, como o chachach\u00e1, o mambo, a salsa e o danz\u00f3n. Actualmente b\u00e1ilanse moito estes ritmos e pract\u00edcanse nas salas de baile. Entre o m\u00e1is bailado actualmente est\u00e1 a conga e o casino, as\u00ed como a timba.\nDeportes.\nCuba destaca en deportes como o b\u00e9isbol, boxeo, judo, atletismo e voleibol.\nEn atletismo destacan nomes como Alberto Juantorena, campi\u00f3n ol\u00edmpico en Montreal 1976, ou o saltador de lonxitude Iv\u00e1n Pedroso, campi\u00f3n mundial e ol\u00edmpico.\nT\u00f3picos diversos.\nPara ter unha idea concreta acerca da Cuba dos \u00faltimos anos, pola voz de que nela viviu ata o exilio, ver o libro \"Antes que anochezca\", de Reinaldo Arenas. Existe tam\u00e9n a versi\u00f3n cinematogr\u00e1fica \"Before night falls\" (dirixido por Julian Schnabel, con Javier Bardem no principal papel).\nEliseo Alberto no seu libro \u00abDos Cubalibres \"Nadie ama m\u00e1s a Cuba que yo\"\u00bb, amosa unha Cuba a trav\u00e9s dos grandes nomes da cultura cubana e latinoamericana (m\u00fasicos, cantores, pintores, escritores etc.)."}
{"id": "3720", "revid": "23204", "url": "https://gl.wikipedia.org/wiki?curid=3720", "title": "Inglaterra", "text": "Inglaterra (en ) \u00e9 unha das naci\u00f3ns constitu\u00edntes do Reino Unido. Historicamente dominante, ocupa a metade sur da illa da Gran Breta\u00f1a, ag\u00e1s unha parte no oeste, correspondente ao Pa\u00eds de Gales. Limita ao norte con Escocia, ao leste co Mar do Norte, ao sur co Canal da Mancha e ao oeste co Oc\u00e9ano Atl\u00e1ntico, Gales e o Mar de Irlanda. A s\u00faa capital \u00e9 Londres, a maior \u00e1rea urbana do Reino Unido.\nInglaterra converteuse nun estado unificado no ano 927 e toma o seu nome dos anglos, unha das tribos xerm\u00e1nicas asentadas no sur da illa durante os s\u00e9culos quinto e sexto. Inglaterra tivo, e segue a ter, un impacto cultural e legal ao redor de todo o mundo, sendo o lugar de orixe da lingua inglesa, da Igrexa Anglicana e do Dereito Ingl\u00e9s, o cal puxo as bases do Dereito nos sistemas legais da maior\u00eda dos pa\u00edses do mundo. Ademais, en Inglaterra naceu a Revoluci\u00f3n Industrial sendo o primeiro pa\u00eds do mundo en acadar a industrializaci\u00f3n.\nNela at\u00f3pase a Royal Society, a cal mant\u00e9n fundaci\u00f3ns da ciencia moderna experimental. Inglaterra ten a democracia parlamentaria m\u00e1is antiga do mundo, polo tanto, moitas innovaci\u00f3ns constitucionais, gobernamentais e legais, que te\u00f1en a s\u00faa orixe en Inglaterra, foron posteriormente adoitadas por outras naci\u00f3ns.\nO Reino de Inglaterra (inclu\u00edndo Gales) continuou como un estado independente at\u00e9 o 1 de maio de 1707, cando mediante a Lei de Uni\u00f3n, levando a cabo os termos acordados no Tratado de Uni\u00f3n o ano anterior, rematou en uni\u00f3n pol\u00edtica co Reino de Escocia para crearen o Reino Unido de Gran Breta\u00f1a.\nEtimolox\u00eda.\nO top\u00f3nimo Inglaterra foi bautizado polo pobo dos anglos, a maior das tribos xerm\u00e1nicas asentadas en Inglaterra nos s\u00e9culos V e VI, e supostamente orixinarios da pen\u00ednsula de Angeln, o que hoxe se co\u00f1ece como Dinamarca e o norte de Alema\u00f1a.\nO termo anglos, co que se co\u00f1ece a este pobo, vai ser escrito de moi diferentes xeitos. A primeira referencia co\u00f1ecida a este pobo at\u00f3pase na versi\u00f3n latina \"Anglii\" usada por T\u00e1cito no cap\u00edtulo 40 da s\u00faa \"Xermania\", escrita arredor do ano 98. Non achega unha indicaci\u00f3n precisa da s\u00faa situaci\u00f3n xeogr\u00e1fica dentro da Xermania, mais apunta que, xunto con outras seis tribos, adoraban \u00e1 ra\u00ed\u00f1a co\u00f1ecida como Nerthus, cuxo santuario estaba situado \"nunha illa no oc\u00e9ano\".\nO antigo historiador do s\u00e9culo VIII, Beda, na s\u00faa \"Historia ecclesiastica gentis Anglorum\" ('Historia eclesi\u00e1stica do pobo ingl\u00e9s'), ref\u00edrese ao pobo ingl\u00e9s como Angelfolc (en ingl\u00e9s) ou Angli (en lat\u00edn).\nHistoria.\nO pa\u00eds chamado Inglaterra, por contraponto cos estados e provincias que ocuparon o mesmo territorio en \u00e9pocas anteriores formouse pola aglutinaci\u00f3n gradual dos reinos anglos, sax\u00f3ns e xutos durante os s\u00e9culos VII, VIII e IX. Ecgberht, rei de Wessex (m. 839) \u00e9 en xeral considerado o primeiro rei de toda Inglaterra, a\u00ednda que o seu t\u00edtulo oficial fose \"Bretwalda\" (literalmente \"Sobrese\u00f1or da Breta\u00f1a\"), e fose tecnicamente un \"primeiro entre iguais\" cos outros l\u00edderes ingleses. O t\u00edtulo de \"Rei de Inglaterra\" xurdiu d\u00faas xeraci\u00f3ns m\u00e1is tarde con Alfredo o Grande (gobernou entre 871 e 899).\nAlgunhas historias de Inglaterra escolares in\u00edcianse coa subida ao trono de Guillerme, o Conquistador en 1066. Isto pode deberse ao orgullo que os ingleses te\u00f1en da s\u00faa longa historia de independencia, e g\u00fastalles, polo tanto, iniciar a contar s\u00f3 \"despois\" da \u00faltima invasi\u00f3n con \u00e9xito. A verdade \u00e9 que, a\u00ednda que Guillerme te\u00f1a reorganizado (e, en gran parte, substitu\u00eddo) a aristocracia inglesa, non se pode dicir con verdade que el te\u00f1a \"fundado\" ou \"unificado\" o pa\u00eds. Con efecto, moita da infraestrutura anglosaxoa que exist\u00eda sobreviviu \u00e1 conquista de Guillerme e persiste a\u00ednda hoxe.\nNas escolas inglesas, a historia do pa\u00eds tende a comezar coa \u00e1rea xeogr\u00e1fica que vir\u00eda un d\u00eda a transformarse na Inglaterra, e por iso ref\u00edrese inicialmente a Xulio C\u00e9sar e a expedici\u00f3ns romanas posteriores. Estes estudos da historia do lugar propiamente dito, antes de ter adquirido o nome \"Inglaterra\", ax\u00fadannos a comprender o desenvolvemento posterior da Inglaterra en canto naci\u00f3n.\nPol\u00edtica e Goberno.\nPol\u00edtica de Inglaterra.\nInglaterra non ten ning\u00fan goberno ou corpo de representantes independente do Reino Unido.\nSubdivisi\u00f3ns e Gobernos locais.\nTradicionalmente, div\u00eddese en condados (\"shires\"), de constituci\u00f3n que ten sido algo variable. Actualmente, a lista \u00e9 a seguinte:\nXeograf\u00eda.\nInglaterra corresponde \u00e1 maior parte dos dous terzos sur da Gran Breta\u00f1a. Est\u00e1 limitada ao norte por Escocia e ao oeste polo Pa\u00eds de Gales.\nClima.\nA maior parte de Inglaterra est\u00e1 cuberta de outeiros (\"Roling Hills\"), sendo m\u00e1is monta\u00f1osa no norte. A li\u00f1a divisora entre tipos de terreo est\u00e1 indicada xeralmente pola li\u00f1a Tees-Exe. Hai tam\u00e9n unha \u00e1rea de pantanos, \u00f3 leste, que foi drenada para uso agr\u00edcola. \nMaiores \u00e1reas urbanas.\nAs maiores cidades de Inglaterra son, por orde decrecente: Londres, Birmingham, Liverpool, Sheffield.\nO T\u00fanel do Canal, preto de Dover, liga Inglaterra ao continente europeo.\nDemograf\u00eda.\nInglaterra, cos seus 50 mill\u00f3ns de habitantes, dos cales cerca dunha d\u00e9cima parte pertencen a grupos \u00e9tnicos non-brancos, \u00e9 a naci\u00f3n coa poboaci\u00f3n m\u00e1is numerosa e etnicamente m\u00e1is diversificada de todo o Reino Unido."}
{"id": "3729", "revid": "98629", "url": "https://gl.wikipedia.org/wiki?curid=3729", "title": "China (hom\u00f3nimos)", "text": "O top\u00f3nimo China pode facer referencia a:\nAmais, como antrop\u00f3nimo feminino pode referirse a:\nComo antrop\u00f3nimo masculino pode referirse a:"}
{"id": "3733", "revid": "23204", "url": "https://gl.wikipedia.org/wiki?curid=3733", "title": "Illa de Taiw\u00e1n", "text": "A illa de Taiw\u00e1n ou Formosa at\u00f3pase fronte \u00e1s costas da provincia chinesa de Fujian, separada desta polo estreito de Taiw\u00e1n. Ao norte at\u00f3pase o mar da China Oriental e ao sur o mar da China Meridional, mentres que a costa oriental da illa est\u00e1 ba\u00f1ada polo oc\u00e9ano Pac\u00edfico.\nDesde 1945, a illa estivo baixo o r\u00e9xime pol\u00edtico da Rep\u00fablica da China, o estado que gobernaba toda a China ata o final da guerra civil entre o Kuomintang e o Partido Comunista da China, cando estes \u00faltimos fix\u00e9ronse co poder no continente.\nDesde ent\u00f3n, o antigo r\u00e9xime chin\u00e9s mant\u00edvose na illa de Taiw\u00e1n, dando lugar a unha complexa situaci\u00f3n xur\u00eddica e diplom\u00e1tica, a\u00ednda que na pr\u00e1ctica \u00e9 un Estado independente parcialmente reco\u00f1ecido como Rep\u00fablica da China ou Taiw\u00e1n.\nNome.\nA illa foi bautizada como \"Ilha Formosa\" (\u00abilla fermosa\u00bb) por navegantes portugueses. O nome Formosa utilizouse en Occidente ata o s\u00e9culo XX. Na actualidade, tanto en espa\u00f1ol como noutras linguas europeas, \u00e9 m\u00e1is habitual utilizar o nome chin\u00e9s Taiw\u00e1n (chin\u00e9s tradicional: \u81fa\u7063 ou \u53f0\u7063, chin\u00e9s simplificado: \u53f0\u6e7e, Wade-Giles: T'ai-wan, pinyin: T\u00e1iw\u0101n, min do sur: T\u00e2i-o\u00e2n).\nXeograf\u00eda.\nA illa de Taiw\u00e1n ten unha superficie total de 35.980\u00a0km\u00b2 e est\u00e1 situada a 200 km ao sueste da China continental, separadas polo Estreito de Taiw\u00e1n. Ten unha lonxitude de preto de 383,6 quil\u00f3metros de norte a sur e 145 quil\u00f3metros de leste a oeste no seu punto m\u00e1is ancho.\nExiste un contraste entre os dous terzos orientais da illa, cun terreo moi monta\u00f1oso, con cinco cordilleiras dispostas de norte a sur, culminando no pico Yu Shan a 3.952 msnm.\nA zona chaira est\u00e1 na costa occidental (25% da superficie total da illa), onde se concentra o 75% da poboaci\u00f3n.\nClima.\nDado que \u00e9 atravesada polo Tr\u00f3pico de C\u00e1ncer, o clima de Taiw\u00e1n \u00e9 tropical mar\u00edtimo. A estaci\u00f3n das choivas dura desde xu\u00f1o ata agosto afectada polo monz\u00f3n do suroeste. Tif\u00f3ns e terremotos son frecuentes na illa.\nHistoria.\nOrixinalmente poboada por pobos de orixe malaio-polinesio, a illa foi controlada entre 1624 e 1662 polos holandeses, sendo expulsados por Zheng Chenggong (tam\u00e9n co\u00f1ecido como Koxinga), un antigo pirata \u00e1s ordes da dinast\u00eda Ming, que organizou a primeira migraci\u00f3n de colonos chineses na illa. Os colonos chineses desprazar\u00edan gradualmente cara ao interior aos aborixes da illa. En 1895, tras a Primeira Guerra chin\u00e9s-xaponesa, a China foi obrigada polo Tratado de Shimonoseki a ceder Taiw\u00e1n ao Xap\u00f3n a perpetuidade.\nTras o fin da segunda guerra mundial en 1945, o Xap\u00f3n aceptou os termos da Conferencia de Potsdam que fac\u00edan referencia \u00e1 Conferencia do Cairo pola cal a illa volveu estar baixo soberan\u00eda chinesa. As tropas recentemente chegadas masacraron a uns 30.000 nativos, produc\u00edndose posteriormente unha chegada de dous mill\u00f3ns de refuxiados desde o continente, tras a derrota na guerra civil. No tratado de paz de San Francisco que entrou en vigor o 28 de abril de 1952, o Xap\u00f3n renunciou formalmente \u00e1 soberan\u00eda sobre a illa e as Illas Pescadores. O tratado non fac\u00eda referencia a quen deber\u00eda entregarse a illa, o cal serviu como xustificaci\u00f3n aos partidarios da independencia da illa.\nO Kuomintang mantivo unha ditadura ata 1991, primeiro dirixida por Chiang Kai-shek, sucedido \u00e1 s\u00faa morte polo seu fillo Chiang Ching-kuo, e despois por Le Teng-hui. Ata 1987 mant\u00edvose o estado de guerra. Nos anos 90 as\u00edstese \u00e1 progresiva democratizaci\u00f3n da illa, culminando nas elecci\u00f3ns do ano 2000, en que por primeira vez o KMT \u00e9 derrotado, accedendo \u00e1 presidencia Chen Shui-bian, que ser\u00eda reelixido en 2004.\nNas elecci\u00f3ns presidenciais de 2008, os votantes elixiron presidente a Ma Ying-jeou, o candidato do KMT. Crese que iso mostra que os taiwaneses esperan relaci\u00f3ns menos tensas entre a China e Taiw\u00e1n e mellor estado econ\u00f3mico, o segundo como o resultado da desoluci\u00f3n do mandato de Chen Shui-bian e do seu partido, Partido Democr\u00e1tico Progresista (ou PDP).\nOrganizaci\u00f3n pol\u00edtico-administrativa.\nTanto a constituci\u00f3n da Rep\u00fablica Popular da China como a da Rep\u00fablica da China, o r\u00e9xime que exerce a soberan\u00eda real sobre a illa, consideran o territorio de Taiw\u00e1n e as Illas Pescadores como unha provincia da China.\nNa propia illa, o feito de que desde 1949 o territorio baixo soberan\u00eda da Rep\u00fablica da China coincida case na s\u00faa totalidade co da Provincia de Taiw\u00e1n provocou unha situaci\u00f3n paradoxal de duplicidade burocr\u00e1tica, ao solaparse as administraci\u00f3ns provinciais e nacionais. Esta situaci\u00f3n levou nos \u00faltimos anos a unha progresiva eliminaci\u00f3n das instituci\u00f3ns provinciais. Ademais, as cidades de Taipei e Kaohsiung son na actualidade independentes do goberno provincial de Taiw\u00e1n, atop\u00e1ndose baixo administraci\u00f3n directa do goberno central.\nPara m\u00e1is informaci\u00f3n sobre a organizaci\u00f3n pol\u00edtico-administrativa e o goberno de Taiw\u00e1n, v\u00e9xase a secci\u00f3n correspondente no artigo Rep\u00fablica da China.\nEconom\u00eda.\nA chegada de chineses de clase media e alta en 1949, tradicionalmente dedicados ao comercio, os investimentos xaponeses e os de Estados Unidos (que do mesmo xeito que Corea do Sur ao ter un pa\u00eds hom\u00f3nimo comunista, estaba interesado en demostrar a superioridade do sistema capitalista), converteron a Taiw\u00e1n nun dos novos pa\u00edses industrializados. O pa\u00eds adaptouse ben \u00e1 crise de 1973, reconvertendo as s\u00faas industrias ao sector das altas tecnolox\u00edas, sendo hoxe un dos primeiros fabricantes mundiais de microprocesadores.\nRecentemente Taiw\u00e1n pasou a converterse nun dos maiores investidores na Rep\u00fablica Popular da China. Desde o ano 2002 \u00e9 membro da Organizaci\u00f3n Mundial de Comercio (OMC).\nO seu PIB en 2005 foi de 346.400 mill\u00f3ns de d\u00f3lares. O seu GDP per c\u00e1pita (PPP) \u00e9 duns 29.800 d\u00f3lares, segundo o CIA factbook. Taiw\u00e1n conta coa s\u00faa propia moeda chamada novo d\u00f3lar taiwan\u00e9s NTD.\nAlg\u00fans dos sectores nos que destacan as empresas de Taiw\u00e1n son os seguintes:\nDemograf\u00eda.\nCase todos os taiwaneses son descendentes de emigrantes da China continental, chegados entre os s\u00e9culos XVII e XIX e, sobre todo, en 1949, cando os partidarios do Kuomintang refuxi\u00e1ronse na illa.\nDos habitantes orixinais da illa (malaio-polinesios), s\u00f3 uns 370.000 nas zonas monta\u00f1osas da illa a\u00ednda conservan as culturas e as linguas dos seus antepasados. Entre un 10 % e un 20 % da poboaci\u00f3n de lingua chinesa, segundo estudos baseados no ADN, ter\u00eda en maior ou menor grao ascendencia \u00e9tnica malaio-polinesia.\nA poboaci\u00f3n total ascende a 22\u00a0400\u00a0000 habitantes (nov. 2001). A densidade de poboaci\u00f3n \u00e9 de 622 habitantes por km\u00b2, a terceira de Asia Oriental tras Hong Kong e o Xap\u00f3n. Taipei, a capital, \u00e9 a cidade con maior poboaci\u00f3n (2\u00a0800\u00a0000 habitantes) seguida de Kaohsiung (1\u00a0500\u00a0000) e Taichung (850.000).\nCultura.\nA poboaci\u00f3n de orixe chinesa, maioritaria na actualidade, div\u00eddese en tres grupos diferenciados. Por unha banda, os chegados \u00e1 illa antes de 1949 te\u00f1en os seus antecedentes familiares na provincia chinesa de Fujian e falan maioritariamente o idioma min do sur ou \"minayu\" (a mi\u00fado chamado \"taiwan\u00e9s\" na illa). Os falantes de \"minayu\" constit\u00faen o 60% da poboaci\u00f3n taiwanesa, mentres que ao redor dun 10% da poboaci\u00f3n fala o idioma hakka. Aos falantes destes idiomas des\u00edgnaselles habitualmente co termo chin\u00e9s b\u011bnsh\u011bngr\u00e9n (\u672c\u7701\u4eba, literalmente \"persoas da provincia\",significa \"colonias antes de 1949\"). En 1949, a illa foi o destino final do \u00e9xodo de m\u00e1is dun mill\u00f3n de chineses continentais seguidores do Kuomintang, que falan principalmente mandar\u00edn. A este \u00faltimo grupo, maioritario na cidade de Taipei, des\u00edgnaselle habitualmente co termo chin\u00e9s w\u00e0ish\u011bngr\u00e9n (\u5916\u7701\u4eba, literalmente \"persoas de f\u00f3ra da provincia\",significa \"colonias logo de 1949\").\nAs tensi\u00f3ns entre estes grupos foron un dos eixos centrais da pol\u00edtica taiwanesa nos \u00faltimos anos."}
{"id": "3735", "revid": "6", "url": "https://gl.wikipedia.org/wiki?curid=3735", "title": "Mar de China", "text": ""}
{"id": "3736", "revid": "5312", "url": "https://gl.wikipedia.org/wiki?curid=3736", "title": "Mar da China", "text": "O Mar da China \u00e9 o mar que ba\u00f1a as costas da China. Forma parte do Oc\u00e9ano Pac\u00edfico e subdiv\u00eddese en:"}
{"id": "3738", "revid": "5132", "url": "https://gl.wikipedia.org/wiki?curid=3738", "title": "URSS", "text": ""}
{"id": "3739", "revid": "5109", "url": "https://gl.wikipedia.org/wiki?curid=3739", "title": "Estados Unidos de Am\u00e9rica", "text": "Os Estados Unidos de Am\u00e9rica (abreviado EUA e EEUU; en ingl\u00e9s: \"United States of America\", abreviado USA ou US) constit\u00faen un pa\u00eds soberano configurado como Estado federal constitucional composto por 50 estados e un distrito federal. 48 deles est\u00e1n situados entre o Canad\u00e1 (\u00f3 norte), o oc\u00e9ano Atl\u00e1ntico (\u00f3 leste), o golfo de M\u00e9xico e M\u00e9xico (\u00f3 sur) e o oc\u00e9ano Pac\u00edfico (\u00f3 oeste). O estado de Alasca est\u00e1 na parte noroeste de Norteam\u00e9rica, e o estado de Hawai \u00e9 un arquip\u00e9lago no medio do Pac\u00edfico. O pa\u00eds tam\u00e9n pos\u00fae cinco territorios poboados e nove non poboados no Pac\u00edfico e no Caribe. Con 9,85 mill\u00f3ns de km2 e 318 mill\u00f3ns de persoas, os Estados Unidos son o terceiro ou cuarto meirande pa\u00eds por \u00e1rea total e o terceiro pa\u00eds por poboaci\u00f3n. \u00c9 un dos pa\u00edses m\u00e1is multiculturais e diversos etnicamente do mundo, debido \u00e1 inmigraci\u00f3n de moitos pa\u00edses. A xeograf\u00eda e o clima son moi diversos, e o pa\u00eds \u00e9 tam\u00e9n o fogar dunha variada vida salvaxe.\nOs paleoindios migraron dende Eurasia ata os actuais Estados Unidos hai 15\u00a0000 anos, e a colonizaci\u00f3n europea comezou no s\u00e9culo XVI. Os Estados Unidos xurdiron das Trece Colonias Brit\u00e1nicas localizadas na Costa Atl\u00e1ntica. As disputas entre o Reino de Gran Breta\u00f1a e as colonias levaron \u00e1 Revoluci\u00f3n Americana. O 4 de xullo de 1776, mentres as colonias estaban a loitar contra Gran Breta\u00f1a na guerra de independencia, os delegados das 13 colonias asinaron a Declaraci\u00f3n de Independencia. A guerra rematou en 1783 co reco\u00f1ecemento da independencia dos Estados Unidos dende o Reino de Gran Breta\u00f1a, e foi a primeira guerra de independencia con \u00e9xito contra un imperio colonial europeo. A actual Constituci\u00f3n foi adoptada o 17 de setembro de 1787. As primeiras dez emendas, chamadas colectivamente Declaraci\u00f3n de Dereitos, foron ratificadas en 1791 e dese\u00f1adas para garantir os dereitos e liberdades civ\u00eds fundamentais.\nDe acordo coa doutrina do destino manifesto, os Estados Unidos embarc\u00e1ronse nunha grande expansi\u00f3n en Norteam\u00e9rica \u00f3 longo do s\u00e9culo XIX. Isto supuxo o desprazamento das tribos nativas, adquisici\u00f3ns de novos territorios e a admisi\u00f3n gradual de novos estados. Durante a segunda metade do s\u00e9culo XIX, a guerra civil estadounidense acabou coa escravitude legal no pa\u00eds. No final dese s\u00e9culo, os Estados Unidos estend\u00e9ronse ata o Oc\u00e9ano Pac\u00edfico, e a s\u00faa econom\u00eda comezou a evolucionar. A guerra hispano-estadounidense e a primeira guerra mundial confirmaron o status do pa\u00eds como potencia militar. Os Estados Unidos emerxeron da segunda guerra mundial como superpotencia mundial \u00f3 ser o primeiro pa\u00eds en desenvolver armas nucleares, o \u00fanico en usalas en guerra, e como membro permanente do Consello de Seguridade das Naci\u00f3ns Unidas. A fin da guerra fr\u00eda e a disoluci\u00f3n da Uni\u00f3n Sovi\u00e9tica permitiron que os Estados Unidos ficasen como a \u00fanica superpotencia.\nOs Estados Unidos son un pa\u00eds desenvolvido e a meirande econom\u00eda do mundo. A econom\u00eda alim\u00e9ntase da abundancia de recursos naturais e a produtividade da man de obra. Mentres a econom\u00eda estadounidense est\u00e1 considerada como post-industrial, contin\u00faa a ser un dos manufactureiros m\u00e1is importantes do mundo. O 37% dos orzamentos do pa\u00eds corresponden a gasto militar, sendo a primeira potencia econ\u00f3mica e militar, unha gran forza cultural e pol\u00edtica, e o l\u00edder en investigaci\u00f3n cient\u00edfica e innovaci\u00f3n tecnol\u00f3xica.\nEtimolox\u00eda.\nEn 1507, o cart\u00f3grafo alem\u00e1n Martin Waldseem\u00fcller elaborou un planisferio no que chamou \u00e1s terras do hemisferio occidental \u00abAm\u00e9rica\u00bb, en honor ao explorador e cart\u00f3grafo italiano Amerigo Vespucci (en lat\u00edn: Americus Vespucius). As antigas colonias brit\u00e1nicas utilizaron por primeira vez o nome do pa\u00eds moderno na Declaraci\u00f3n de Independencia, a \"un\u00e1nime declaraci\u00f3n dos trece Estados Unidos de Am\u00e9rica\" adoptada polos \"representantes dos Estados Unidos de Am\u00e9rica\" o 4 de xullo de 1776.\nHistoria.\nOs actuais Estados Unidos de Am\u00e9rica orixin\u00e1ronse a partir das Trece Colonias brit\u00e1nicas establecidas na costa atl\u00e1ntica da Am\u00e9rica do Norte desde o s\u00e9culo XVII. En 1776, organizouse unha revolta da clase dirixente dos colonos e seguiu a Revoluci\u00f3n Americana de 1776, guerra de independencia contra os colonizadores. En 1789, o pa\u00eds adoptou unha constituci\u00f3n e asumiu a forma dunha Rep\u00fablica federal, dando unha grande autonom\u00eda aos estados federados. Desde a s\u00faa independencia efectiva de Inglaterra, en 1783, e ata mediados do s\u00e9culo XX f\u00f3ronse incorporando novos territorios e estados, ampliando as fronteiras ata o Oc\u00e9ano Pac\u00edfico.\nA ocupaci\u00f3n humana do territorio dos Estados Unidos comezou coa migraci\u00f3n de pobos da Asia, a trav\u00e9s do Estreito de Bering, nun per\u00edodo indeterminado (as estimativas var\u00edan de 10 a 40 mil anos antes).\nDurante o s\u00e9culo e , exploradores espa\u00f1ois exploraron e colonizaron escasamente as rexi\u00f3ns que constit\u00faen actualmente o sur da Florida e da rexi\u00f3n sur dos Estados Unidos. O primeiro asentamento ingl\u00e9s con \u00e9xito foi Jamestown, no actual estado de Virxinia, fundada en 1607. Durante as seguintes d\u00faas d\u00e9cadas, fund\u00e1ronse varios asentamentos neerlandeses no que actualmente constit\u00fae o Estado de Nova York, inclu\u00edndo a vila de Nova \u00c1msterdan, que \u00e9 actualmente a cidade de Nova York, a\u00ednda que a extensiva colonizaci\u00f3n inglesa da costa leste dos Estados Unidos, quitou os neerlandeses da rexi\u00f3n na d\u00e9cada de 1670.\nDespois da guerra franco-ind\u00edxena, onde Francia perdeu as s\u00faas colonias en favor de Inglaterra (colonias que actualmente constit\u00faen o leste do Canad\u00e1), esta comezou a impor impostos, sendo unha das principais raz\u00f3ns os custos financeiros da guerra. Estes impostos torn\u00e1ronse extremadamente impopulares entre os colonos norteamericanos, que al\u00e9n diso, non dispu\u00f1an de representaci\u00f3n no Parlamento do Reino Unido. As tensi\u00f3ns entre as 13 colonias inglesas e o Reino Unido medraron, e as 13 colonias rebel\u00e1ronse contra os brit\u00e1nicos, na Revoluci\u00f3n Americana de 1776, entre 1775 a 1783. A estrutura pol\u00edtica orixinal das 13 colonias era unha confederaci\u00f3n, ratificada en 1781. En 1789, os Estados Unidos optaron por se converter nunha Rep\u00fablica federal.\nDesde tempos coloniais, os Estados Unidos tiveron falta de man de obra. Daquela, as diferenzas socioecon\u00f3micas no pa\u00eds eran enormes, cun norte industrializado e un sur agrario. A falta de man de obra incentivou a inmigraci\u00f3n europea no Norte e o uso do traballo escravo no Sur, que fac\u00eda un uso extensivo de escravos comprados no continente africano. Os estados industrializados do norte eran contrarios \u00e1 escravitude, mentres o sur consideraba a escravitude indispens\u00e1bel para a s\u00faa agricultura. Estas diferenzas foron un dos moitos motivos de tensi\u00f3n pol\u00edtica que desencadearon a formaci\u00f3n dos Estados Confederados de Am\u00e9rica, e irromperon na guerra civil estadounidense, entre 1861 e 1865. A Confederaci\u00f3n disolveuse ao fin da guerra, e o poder pol\u00edtico dos suristas no goberno do pa\u00eds diminu\u00edu drasticamente. A guerra civil estadounidense acabou efectivamente coa cuesti\u00f3n dos dereitos dun estado a sa\u00edr da Uni\u00f3n. Despois da guerra, o goberno federal norteamericano tornouse efectivamente m\u00e1is poderoso que os gobernos estatais.\nAo longo do s\u00e9culo, engad\u00edronse varios novos estados aos 13 orixinais, a medida que a naci\u00f3n se expandiu na Am\u00e9rica do Norte. O Destino Manifesto foi unha filosof\u00eda pol\u00edtica dos Estados Unidos que animou \u00e1 expansi\u00f3n rumbo ao Oeste. Conforme a poboaci\u00f3n dos estados do leste medraba e un n\u00famero cada vez maior de inmigrantes entraba no pa\u00eds, pasaron cada vez m\u00e1is asentadores a habitar rexi\u00f3ns m\u00e1is ao Oeste. Mentres isto acontec\u00eda, os Estados Unidos acabaron efectivamente con todas as naci\u00f3ns ind\u00edxenas existentes no territorio norteamericano, e movendo forzadamente a poboaci\u00f3n ind\u00edxena dos seus antigos territorios cara a reservas ind\u00edxenas. Esta migraci\u00f3n forzada \u00e9 a\u00ednda un asunto moi discutido nos Estados Unidos, con varias tribos ind\u00edxenas a\u00ednda reivindicando terras, e defendendo unha pol\u00edtica separatista. Nalgunhas \u00e1reas, os ind\u00edxenas norteamericanos foron exterminados por doenzas infecciosas, desco\u00f1ecidas por aqueles, das que se contaminaron a trav\u00e9s do contacto con persoas de ascendencia europea, e os asentadores norteamericanos adquiriron despois estas terras de ningu\u00e9n.\nOs Estados Unidos non foron unha potencia colonial, a\u00ednda que, a trav\u00e9s de varias vitorias militares, diplomacia e acordos externos, adquiriron un n\u00famero de posesi\u00f3ns ultramarinas, desde Cuba ata as Filipinas. A\u00ednda que os Estados Unidos te\u00f1an aberto man destes territorios gradualmente, algunhas destas posesi\u00f3ns contin\u00faan baixo o seu control, sexa na forma de territorios (como Porto Rico) ou de estados (como o Hawai).\nNo s\u00e9culo , os Estados Unidos torn\u00e1ronse unha potencia econ\u00f3mica e militar mundial. No 1823 o Presidente James Monroe enunciou a Doutrina Monroe, sintentizada nunha frase: \"Am\u00e9rica para os americanos\". No 1846 o Presidente\u00a0James Polk enunciou o Destino Manifesto como corpo te\u00f3rico para a expansi\u00f3n territorial. Ambas doutrinas actuaron de alicerce para que ata hoxe os EEUU te\u00f1an intervido en numerosas ocasi\u00f3ns no estranxeiro, en particular en Am\u00e9rica Latina. O crecemento da s\u00faa influencia sobre o mundo continuou no s\u00e9culo XX, un s\u00e9culo por veces chamado \"o s\u00e9culo norteamericano\", pola tremenda influencia norteamericana sobre o resto do mundo. \nEsta influencia pode verse na Gran Depresi\u00f3n, un per\u00edodo de gran recesi\u00f3n econ\u00f3mica entre 1929 e 1939, que non s\u00f3 abateu todo o pa\u00eds sen\u00f3n tam\u00e9n o Canad\u00e1 e os pa\u00edses europeos (especialmente Inglaterra e Alema\u00f1a). Os Estados Unidos adoptaban ata o comezo do s\u00e9culo XX unha pol\u00edtica isolacionista, procurando non se entremeters en conflitos internacionais. Por\u00e9n, isto mudou coa entrada do pa\u00eds na primeira guerra mundial e na segunda guerra mundial. Despois do fin desta, os Estados Unidos emerxeron definitivamente como unha das superpotencias mundiais, xuntamente coa Uni\u00f3n Sovi\u00e9tica - desencadeando a guerra fr\u00eda. Entre 1945 e 1991, ano do fin da Uni\u00f3n Sovi\u00e9tica e do fin da guerra fr\u00eda, os Estados Unidos compromet\u00e9ronse moito en asuntos exteriores, -especialmente na guerra ideol\u00f3xica contra o comunismo- participando activamente na guerra de Corea e na guerra do Vietnam. Co colapso da Uni\u00f3n Sovi\u00e9tica, os Estados Unidos emerxeron como \u00fanica superpotencia mundial. Participando na guerra do Golfo (1991), expulsando as tropas iraquianas que invadiran Kuwait.\nEn 2001, os Estados Unidos sufriron o peor ataque en terras soberanas da historia do pa\u00eds, nos atentados do 11 de setembro, onde morreron case 3\u00a0000 persoas. Este ataque terrorista, desencadeou a chamada guerra contra o terrorismo e, posteriormente, a controvertida guerra contra o Iraq.\nXeograf\u00eda.\nSendo a cuarta maior naci\u00f3n do mundo, a paisaxe dos Estados Unidos var\u00eda de rexi\u00f3n a rexi\u00f3n. O pa\u00eds pos\u00fae grandes forestas temperadas na costa leste e no noroeste, pantanos na Florida, as Grandes Chairas e o sistema fluvial do Mississippi-Missouri na rexi\u00f3n central, as Monta\u00f1as Rochosas a oeste das chairas, desertos e zonas costeiras ao oeste das Monta\u00f1as Rochosas e forestas h\u00famidas temperadas no noroeste da costa do Pac\u00edfico. As rexi\u00f3ns \u00e1rticas de Alasca e as illas volc\u00e1nicas de Hawai aumentan a\u00ednda a diversidade xeogr\u00e1fica e clim\u00e1tica.\nO mapa pol\u00edtico dos Estados Unidos est\u00e1 dividido en tres distintas secci\u00f3ns: Alasca, conectada en terra apenas con Canad\u00e1, ao leste; Hawai, un arquip\u00e9lago localizado no medio do Oc\u00e9ano Pac\u00edfico, e o Estados Unidos Continental, que comprende os 48 estados localizados na Am\u00e9rica do Norte. A fronteira dos Estados Unidos Continental co Canad\u00e1 \u00e9 a m\u00e1is longa fronteira non defendida do mundo.\nClima.\nDebido \u00e1 s\u00faa grande extensi\u00f3n territorial, o clima var\u00eda moito de rexi\u00f3n \u00e1 rexi\u00f3n. Florida pos\u00fae un clima tropical, mentres Alasca pos\u00fae un clima polar. Vastas porci\u00f3ns do pa\u00eds te\u00f1en un clima continental, con ver\u00e1ns t\u00e9pedos e invernos fr\u00edos. Algunhas partes, en particular zonas de California, te\u00f1en un clima mediterr\u00e1neo. No xeral, a maior parte dos Estados Unidos pos\u00fae un clima temperado ou subtropical, marcado por catro estaci\u00f3ns, con mudanzas regulares de temperatura e precipitaci\u00f3n.\nA temperatura media anual var\u00eda de -13\u00a0\u00b0C graos en Barrow, Alasca, a 25,7 graos, no Val da Morte, California. A precipitaci\u00f3n media anual var\u00eda entre 5 cent\u00edmetros no Val da Morte ata 1,170 en Hawai.\nPol\u00edtica.\nOs Estados Unidos son unha Rep\u00fablica Federal. A nivel federal, o poder executivo pertence a un presidente electo por un colexio electoral, o poder lexislativo pertence ao Congreso. O Congreso est\u00e1 constitu\u00eddo pola C\u00e1mara dos Representantes e polo Senado. Cada estado ten dereito a elixir dous senadores e un n\u00famero de congresistas proporcionais \u00e1 s\u00faa poboaci\u00f3n. O poder xudicial pertence aos tribunais. Cada estado elixe os membros do colexio electoral que, pola s\u00faa vez, elixe o presidente.\nSubdivisi\u00f3ns.\nOs Estados Unidos div\u00eddense en 50 estados e 1 distrito federal, o Distrito de Columbia. Cada estado, \u00e1 s\u00faa vez, div\u00eddese en condados (con excepci\u00f3n da Luisiana, na que as subdivisi\u00f3ns ch\u00e1manse \"parroquias\", \"parishes\", en ingl\u00e9s). Estados Unidos de Am\u00e9rica \u00e9 unha Rep\u00fablica federal, que d\u00e1 aos estados federados moitos poderes que na maior\u00eda dos outros pa\u00edses do mundo son exclusivos do goberno nacional.\nSon os gobernos estatais os que pos\u00faen a maior influencia sobre o d\u00eda a d\u00eda da poboaci\u00f3n norteamericana. Cada estado ten a s\u00faa propia Constituci\u00f3n e mailo poder de aprobar as s\u00faas propias regras e leis, referentes a certos asuntos como propiedade, crime, sa\u00fade e educaci\u00f3n. O principal cargo dun estado \u00e9 o Gobernador. Cada estado tam\u00e9n pos\u00fae unha lexislatura bicameral. Os membros desta lexislatura son electos pola poboaci\u00f3n do estado, excepto no estado de Nebrasca, onde cada condado ten dereito a certo n\u00famero de membros na lexislatura. Destaca a lexislatura da Nova Hampshire, que \u00e9 o terceiro maior poder lexislativo no mundo angl\u00f3fono, e pos\u00fae un representante por cada 3\u00a0000 habitantes. Cada estado pos\u00fae o seu propio Poder xudicial.\nA \u00e1rea, poboaci\u00f3n e/ou produto interno bruto de varios dos estados dos Estados Unidos comp\u00e1ranse aos de varios pa\u00edses do mundo. A poboaci\u00f3n de California, por exemplo, \u00e9 maior c\u00e1 do Canad\u00e1, e o seu produto interno bruto ser\u00eda o oitavo maior do mundo, en caso de que o estado fose un pa\u00eds independente. A \u00e1rea de Alasca ser\u00eda o d\u00e9cimo s\u00e9timo maior do mundo, en caso de que fose un pa\u00eds independente, cunha \u00e1rea compar\u00e1bel \u00e1 de Ir\u00e1n.\nAs instituci\u00f3ns respons\u00e1beis do goberno rexional son tipicamente Consellos Municipais, que toman efecto en cidades (\"cities\" ou \"towns\"), vilas (\"village\"), municipalidades rexionais (\"towns\", \"regional municipality\", \"municipality\", \"hamlet\") e condados (\"counties\"). As municipalidades rexionais e condados son un agrupamento de cidades e vilas. Tales subdivisi\u00f3ns rexionais aproban normas que te\u00f1en efecto nestas subdivisi\u00f3ns en particular, referentes a asuntos como tr\u00e1nsito e venda de alcohol. Nas cidades, o maior cargo electo pola poboaci\u00f3n \u00e9 o prefecto. As cidades pos\u00faen o dereito de recadar impostos. Nalg\u00fans estados, os condados ou municipalidades rexionais tam\u00e9n te\u00f1en o dereito de redactar ordenanzas e cobrar impostos. Noutros estados, os condados ou municipalidades rexionais pos\u00faen pouco ou ning\u00fan poder.\nOs Estados Unidos pos\u00faen varios territorios e posesi\u00f3ns insulares ultramarinos. A maior delas \u00e9 a illa de Porto Rico. Outros territorios ultramarinos de importancia son a Samoa Americana, Guam, Illas Marianas do Norte e as Illas Virxes Americanas. A Mari\u00f1a norteamericana ocupa unha base militar na Ba\u00eda de Guant\u00e1namo, dende 1898.\nEconom\u00eda.\nA econom\u00eda dos Estados Unidos organ\u00edzase segundo o modelo capitalista e est\u00e1 xeralmente marcada por un crecemento constante, baixas taxas de desemprego e de inflaci\u00f3n, un gran d\u00e9ficit comercial e r\u00e1pidos avances tecnol\u00f3xicos. A s\u00faa econom\u00eda pode ser vista como a m\u00e1is importante do mundo. Varios pa\u00edses indexaron as s\u00faas moedas ao d\u00f3lar, ou chegan mesmo a usar a moeda americana, e os mercados de capitais americanos son en xeral indicadores da econom\u00eda mundial.\nO pa\u00eds ten enormes recursos minerais, con grandes dep\u00f3sitos de ouro, petr\u00f3leo, carb\u00f3n e uranio. Na agricultura, est\u00e1 entre os maiores produtores mundiais de millo, trigo, azucre e tabaco, entre outras produci\u00f3ns. A industria americana produce autom\u00f3biles, avi\u00f3ns e produtos electr\u00f3nicos. O maior sector econ\u00f3mico, por\u00e9n, \u00e9 o dos servizos: preto de tres cuartos dos habitantes dos Estados Unidos traballan nese sector.\nO maior socio comercial dos Estados Unidos \u00e9 o seu veci\u00f1o do norte, o Canad\u00e1. Outros grandes socios son M\u00e9xico, a Uni\u00f3n Europea e naci\u00f3ns industrializadas na Asia, como o Xap\u00f3n, a India e Corea do Sur. O comercio coa China tam\u00e9n \u00e9 significativo.\nDemograf\u00eda.\nEtnias.\nOs Estados Unidos pos\u00faen unha das poboaci\u00f3ns m\u00e1is multiculturais do mundo, en termos de descendencia \u00e9tnica e racial. Inicialmente estaban habitados por pobos ind\u00edxenas, como esquim\u00f3s en Alasca e algonquinos, hur\u00f3ns e iroqueses no continente norteamericano.\nNos s\u00e9culos XVII e XVIII, o territorio que actualmente constit\u00fae os Estados Unidos foi colonizado por europeos a partir da costa leste. Os ingleses, que fux\u00edan da persecuci\u00f3n relixiosa en Europa, constitu\u00edan a maior\u00eda dos colonos a instal\u00e1ronse no \"Novo Mundo\", mais tam\u00e9n se instalaron colonos espa\u00f1ois, franceses e neerlandeses. Os escravos foron levados do continente africano ao longo do s\u00e9culos XVII, XVII e o inicio do XVIII para seren usados como man de obra barata, e actualmente, os seus descendentes, co\u00f1ecidos como \"afro-americanos\" constit\u00faen unha consider\u00e1bel parcela da poboaci\u00f3n norteamericana, formando o 12,9% da poboaci\u00f3n dos Estados Unidos.\nA partir de 1850, persoas de diversas partes do mundo inmigraron para os Estados Unidos. Ata o final do s\u00e9culo XIX, a maior\u00eda dos inmigrantes chegaban dos pa\u00edses da Europa Occidental e Setentrional (Alema\u00f1a, Irlanda e pa\u00edses escandinavos). Italianos, poloneses, gregos, rusos e h\u00fangaros inmigraron en gran cantidade entre o final do s\u00e9culo XIX e mediados do s\u00e9culo XX (ata a d\u00e9cada de 1970). Os maiores grupos \u00e9tnicos europeos son alem\u00e1ns (15,2% da poboaci\u00f3n norteamericana), irlandeses (10,8%), ingleses (8,7%), italianos (5,6%), escandinavos (3,4%), polacos (3,2%) e franceses (3%). Os brancos constit\u00faen o 75% da poboaci\u00f3n total dos Estados Unidos.\nOs asi\u00e1ticos son unha importante minor\u00eda nos Estados Unidos, a partir da d\u00e9cada de 1860, constitu\u00edndo o 4,2% da poboaci\u00f3n do pa\u00eds.\nOs hispanos constit\u00faen unha consider\u00e1bel parcela da poboaci\u00f3n norteamericana, sendo actualmente a maior minor\u00eda \u00e9tnica, con preto do 13,4% da poboaci\u00f3n norteamericana. Dada a s\u00faa alta inmigraci\u00f3n, boa parte da cal \u00e9 ilegal, esp\u00e9rase un crecemento desta porcentaxe.\nUrbanismo.\nEstados Unidos \u00e9 un pa\u00eds altamente urbanizado. Cerca do 91% da poboaci\u00f3n norteamericana vive en cidades. Estas cobren apenas o 2,75% da \u00e1rea total do pa\u00eds. Existen d\u00faas grandes megal\u00f3poles no pa\u00eds. Unha est\u00e1 localizada na rexi\u00f3n nordeste dos Estados Unidos, composta principalmente por Nova Jersey, Nova York, Buffalo, Filadelfia e Washington, DC. A outra est\u00e1 localizada na rexi\u00f3n suroeste do pa\u00eds, na costa pac\u00edfica, centralizada nas cidades dos \u00c1nxeles, San Francisco e Sacramento.\nGrandes suburbios arrodean moitas das cidades dos Estados Unidos. As cidades centrais e cidades veci\u00f1as forman \u00e1reas metropolitanas. Existen preto de 260 \u00e1reas metropolitanas no pa\u00eds, das cales as maiores son as de Nova York que pos\u00fae 21 mill\u00f3ns de habitantes; Os \u00c1nxeles, con 17 mill\u00f3ns de habitantes, e Chicago, con 9 mill\u00f3ns. A poboaci\u00f3n destes suburbios \u00e9 consider\u00e1bel, e moitas veces superior \u00e1 poboaci\u00f3n da cidade central. Washington, DC, por exemplo, pos\u00fae s\u00f3 preto de 535\u00a0000 habitantes, mentres a s\u00faa rexi\u00f3n metropolitana ten preto de 4 mill\u00f3ns. Desde 1970 viven m\u00e1is norteamericanos nos suburbios ca no centro.\nLingua.\nOs Estados Unidos nunca tiveron un idioma oficial, a\u00ednda que o ingl\u00e9s foi sempre o idioma predominante e \u00e9 falado pola inmensa maior\u00eda, sendo \"de feito\" o idioma dos Estados Unidos. Vinte e sete estados norteamericanos adoptaron o ingl\u00e9s como idioma oficial. Destes estados, tres adoptan un segundo idioma oficial: o Hawai, que adopta a Lingua hawaiana como segundo idioma oficial; a Luisiana adopta o franc\u00e9s e Novo M\u00e9xico, o castel\u00e1n. Nos estados norteamericanos sen idioma oficial, o ingl\u00e9s \u00e9 adoptado en t\u00f3dolos servizos p\u00fablicos. En \u00e1reas con gran poboaci\u00f3n de inmigrantes estes servizos ofr\u00e9cense noutros idiomas.\nMoitos dos inmigrantes que chegan aos Estados Unidos te\u00f1en pouco ou ning\u00fan co\u00f1ecemento do ingl\u00e9s. A maior\u00eda deles aprende o suficiente no pa\u00eds para se comunicar con outros norteamericanos. Os fillos destes inmigrantes, que estudan en escolas norteamericanas, aprenden primariamente ingl\u00e9s nas escolas. As\u00ed, a cada xeraci\u00f3n, o idioma materno acaba cedendo, gradualmente, lugar ao ingl\u00e9s.\nActualmente, o espa\u00f1ol \u00e9 o segundo idioma m\u00e1is falado. Cerca do 10,8% da poboaci\u00f3n norteamericana pos\u00fae o espa\u00f1ol como idioma materno. A maior\u00eda reside nos estados do oeste e do sur (especialmente en California, Novo M\u00e9xico e Texas). Desde a d\u00e9cada de 1950 inmigraron moitos hispanos de M\u00e9xico, Cuba e outros pa\u00edses. Moitos deles aprenderon ou aprenden o ingl\u00e9s, mais outros falan s\u00f3 espa\u00f1ol.\nDebido a que non existe un idioma oficial, o dominio do ingl\u00e9s non \u00e9 de todo indispens\u00e1bel, especialmente nos estados que pos\u00faen unha gran poboaci\u00f3n de inmigrantes recentes, maiormente hispanos. Nas d\u00e9cadas de 1980 e 1990 varios estados crearon leis facendo do ingl\u00e9s o seu \u00fanico idioma legal.\nEducaci\u00f3n.\nA educaci\u00f3n p\u00fablica dos Estados Unidos \u00e9 controlada por gobernos estatais e locais, regulada polo Departamento de Educaci\u00f3n dos Estados Unidos a trav\u00e9s de restrici\u00f3ns nas subvenci\u00f3ns federais.\nNa maior\u00eda dos estados os nenos acoden ao colexio desde os seis ou sete anos (xard\u00edn de infancia ou primeiro grao) ata que cumpren os dezaoito; alg\u00fans estados permiten aos estudantes abandonar o instituto aos dezaseis ou dezasete anos. Ao redor dun 12% dos mozos est\u00e1n matriculados en colexios privados. S\u00f3 un 2% dos nenos est\u00e1n escolarizados nas s\u00faas propias casas. Os Estados Unidos te\u00f1en unha gran cantidade de instituci\u00f3ns de educaci\u00f3n superior p\u00fablicas e privadas, as\u00ed como colexios universitarios locais con pol\u00edticas de admisi\u00f3n abertas. Dos estadounidenses maiores de 25 anos, o 84,6% gradu\u00e1ronse na escola secundaria, o 52,6 asistiron a algunha universidade, o 27,2% conseguiu un t\u00edtulo de graduado e o 9,6% logrou un t\u00edtulo de posgraduado. A taxa de alfabetizaci\u00f3n \u00e9 aproximadamente do 99%. As Naci\u00f3ns Unidas asignaron aos Estados Unidos un \u00edndice de educaci\u00f3n do 0,97 ficando no duod\u00e9cimo posto do mundo.\nRelixi\u00f3n.\nA primeira emenda \u00e1 constituci\u00f3n prohibe o establecemento dunha relixi\u00f3n oficial ou restrici\u00f3ns na expresi\u00f3n relixiosa libre. Entre tanto, os Estados Unidos son de forma maioritaria cristi\u00e1ns; un 80 por cento dos americanos son cristi\u00e1ns de varias denominaci\u00f3ns. As m\u00e1is importantes son o catolicismo romano (un 26 por cento) e o bautismo (preto de 17 por cento). Os Estados Unidos pos\u00fae tam\u00e9n a comunidade xud\u00eda maior do mundo, case o 2 por cento da poboaci\u00f3n. Dos americanos restantes, o 15 por cento carece de relixi\u00f3n (segmento que cada vez aumenta m\u00e1is) e outro 4 por cento pertencen a outras relixi\u00f3ns, tales como o islam, hindu\u00edsmo e budismo. Entre as naci\u00f3ns desenvolvidas os Estados Unidos te\u00f1en un nivel relativamente alto de relixiosidade. Segundo unha enquisa de 2004 de Gallup, case un 44% de americanos atenden a servizos relixiosos polo menos unha vez por semana. Con todo esa taxa non \u00e9 uniforme en todo o pa\u00eds; a atenci\u00f3n regular e m\u00e1is com\u00fan d\u00e1se no co\u00f1ecido como \"cinto da Biblia\", integrado en gran parte por estados meridionais e do Medio Oeste. Nos estados meridionais, os bautistas constit\u00faen o grupo maior, seguido polos metodistas. O catolicismo romano \u00e9 predominante no nordeste e en gran parte do Medio Oeste debido aos inmigrantes cat\u00f3licos de Europa, como alem\u00e1ns, irlandeses, italianos, polacos, e hispanoamericanos. A Igrexa de Xes\u00fas Cristo dos Santos dos \u00daltimos D\u00edas, m\u00e1is co\u00f1ecida como a igrexa dos morm\u00f3ns, \u00e9 a relixi\u00f3n predominante no estado de Utah.\nCultura.\nA cultura dos Estados Unidos ten unha grande influencia no resto do mundo, e en especial no mundo occidental. A m\u00fasica estadounidense \u00e9 ouvida en todo o mundo e os filmes e programas televisivos norteamericanos poden ser vistos case en todas as partes.\nA maior\u00eda das grandes cidades ofrecen instalaci\u00f3ns e actuaci\u00f3ns de m\u00fasica cl\u00e1sica e popular, centros de investigaci\u00f3n hist\u00f3rica, cient\u00edfica e art\u00edstica e museos, actuaci\u00f3ns de danza, musicais e pezas de teatro, al\u00e9n de eventos ao ar libre e arquitectura de significado internacional. Este desenvolvemento \u00e9 resultado de contribuci\u00f3ns ben de fil\u00e1ntropos privados, ben de fondos gobernamentais.\nA maior\u00eda da poboaci\u00f3n norteamericana pos\u00fae unha razo\u00e1bel cantidade de tempo libre. Os deportes son os principais pasatempos da poboaci\u00f3n. Mill\u00f3ns de norteamericanos pasan o seu tempo libre xogando deportes con amigos ou asistindo a xogos profesionais en estadios ou na televisi\u00f3n. Cerca de 95% da poboaci\u00f3n norteamericana pos\u00fae unha televisi\u00f3n na casa. De media, a televisi\u00f3n fica acendida 7 horas por d\u00eda.\nDeportes.\nAlg\u00fans deportes que foron creados ou desenvolvidos nos Estados Unidos torn\u00e1ronse mundialmente famosos. Entre eles est\u00e1n o baloncesto, o b\u00e9isbol e o f\u00fatbol americano. Poucos deportes estranxeiros conseguiron popularizarse no pa\u00eds. O deporte canadense h\u00f3ckey sobre xeo \u00e9 tam\u00e9n razoabelmente famoso, especialmente como deporte de inverno. O f\u00fatbol \u00e9 famoso como pasatempo, especialmente entre descendentes de europeos e latinoamericanos, mais as tentativas da creaci\u00f3n dunha liga profesional fallaron ou pasaron por grandes dificultades, e o f\u00fatbol a\u00ednda non \u00e9 un deporte reco\u00f1ecido profesionalmente no pa\u00eds. Outros deportes famosos no pa\u00eds son o golf, o tenis, a nataci\u00f3n e as carreiras automobil\u00edsticas.\nOs Estados Unidos son sede de varias das principais competici\u00f3ns internacionais de deportes do mundo, como o Masters de golf, o US Open de tenis e o NASCAR e a F\u00f3rmula Indy. Os Estados Unidos foron sede da Copa do Mundo de f\u00fatbol en 1994, e por oito veces dos Xogos Ol\u00edmpicos, m\u00e1is ca calquera outro pa\u00eds. Os Estados Unidos xeralmente obte\u00f1en moi bos resultados nas Olimp\u00edadas. En 2004 conseguiron un total de 103 medallas, das cales 35 eran de ouro.\nCinema.\nO cinema dos Estados Unidos de Am\u00e9rica, al\u00e9n dunha forma de expresi\u00f3n cultural espec\u00edfica dun pobo, \u00e9 tam\u00e9n unha das industrias de entretemento con m\u00e1is \u00e9xito do mundo. A pesar de non todos os filmes dos Estados Unidos seren producidos en Hollywood, a localidade tornouse sin\u00f3nimo desta industria nacional. A influencia do cinema norteamericano no resto do mundo \u00e9 avasaladora e permanece, xeralmente, como unha referencia para o p\u00fablico.\nLiteratura.\nA literatura dos Estados Unidos de Am\u00e9rica pode ser considerada como parte da Literatura inglesa ou como unha rama literaria distinta. A literatura norteamericana inicial debe moito \u00e1s formas e estilos orixinarios de Europa. Por exemplo, \"Wieland\" e outros romances de Charles Brockden Brown (1771-1810) insp\u00edranse directamente nos romances g\u00f3ticos que ent\u00f3n eran escritos en Inglaterra. Mesmo as narraci\u00f3ns impecabelmente urdidas por Washington Irving (1783-1859) - principalmente \"Rip Van Winkle\" e \"The Legend of Sleepy Hollow\" parecen claramente europeas a pesar da acci\u00f3n se desenvolver no Novo Mundo.\nTeatro.\nO teatro nos Estados Unidos de Am\u00e9rica \u00e9 baseado na tradici\u00f3n occidental, na s\u00faa maior\u00eda emprestado dos estilos de performance que prevalec\u00edan en Europa na \u00e9poca da s\u00faa introduci\u00f3n no pa\u00eds. Hoxe en d\u00eda, est\u00e1 fortemente interligado coa literatura, filmes, televisi\u00f3n e m\u00fasica norteamericana e non \u00e9 pouco com\u00fan unha mesma historia ser recontada en todas estas formas. As rexi\u00f3ns con escenarios musicais significativos frecuentemente pos\u00faen tam\u00e9n fortes tradici\u00f3ns teatrais e de comedia. O teatro musical pode ser a forma m\u00e1is popular: \u00e9 certamente unha forma m\u00e1is viva de teatro e as coreograf\u00edas de \u00e9xito nos palcos acaban chegando \u00e1 televisi\u00f3n e o cine.\nTransportes e telecomunicaci\u00f3ns.\nO Estados Unidos pos\u00faen unha extensa rede de autoestradas, ferroviaria e hidroviaria. De feito, a quilometraxe destas redes son as maiores do mundo nas s\u00faas respectivas categor\u00edas. Existen preto de 75\u00a0000\u00a0km de autoestrada e v\u00edas de alta capacidade. Para cada 100 habitantes, existen preto de 75 coches. Mentres tanto, os cami\u00f3ns transportan cerca da cuarta parte de toda a carga transportada no pa\u00eds.\nOs ferrocarr\u00eds transportan preto do 35% de toda a carga no pa\u00eds, mentres que s\u00f3 o 1% dos pasaxeiros. O contrario acontece coas li\u00f1as a\u00e9reas americanas, que transportan o 18% dos pasaxeiros mais menos do 1% da carga no pa\u00eds. O mercado americano de pasaxeiros no sector a\u00e9reo \u00e9 o maior do mundo. Chicago, Atlanta, Os \u00c1nxeles, Dallas, Nova York, San Francisco e Orlando destacan como grandes centros aeroportuarios.\nCerca de 15% de toda a carga transportada no pa\u00eds \u00e9 transportada v\u00eda hidrov\u00edas como r\u00edos e lagos, al\u00e9n de mares e oc\u00e9anos. Os \u00c1nxeles, Nova York, Filadelfia, San Francisco, Nova Orle\u00e1ns, Miami e Houston destacan como grandes centros portuarios. O porto con m\u00e1is movemento do pa\u00eds por n\u00famero de nav\u00edos atendido \u00e9 o de Nova Orleans, mentres o porto con maior tonelaxe de carga \u00e9 o dos \u00c1nxeles.\nSon publicados diariamente nos Estados Unidos preto de 60 mill\u00f3ns de xornais. No pa\u00eds, son publicados millares de xornais diarios ou semanais. Existen tam\u00e9n no pa\u00eds millares de estaci\u00f3ns de radio e televisi\u00f3n. Practicamente toda residencia americana pos\u00fae unha radio, e a gran maior\u00eda pos\u00fae unha televisi\u00f3n."}
{"id": "3740", "revid": "98629", "url": "https://gl.wikipedia.org/wiki?curid=3740", "title": "Comarcas de Galicia", "text": "En Galicia, segundo o decreto 65/1997 da Xunta, existen oficialmente 53 comarcas, das cales 18 pertencen \u00e1 provincia da Coru\u00f1a, 13 \u00e1 de Lugo, 12 \u00e1 de Ourense e 10 est\u00e1n na provincia de Pontevedra. As comarcas constit\u00faen o \u00e1mbito de actuaci\u00f3n dos plans de desenvolvemento comarcal e carecen de funci\u00f3ns administrativas.\nPoboaci\u00f3n.\nA continuaci\u00f3n det\u00e1llase a poboaci\u00f3n por comarcas en cada unha das catro provincias galegas:\nProvincia da Coru\u00f1a.\nDas 18 comarcas da provincia da Coru\u00f1a, no ano 2020 \u00e9 a comarca da Coru\u00f1a a que ten m\u00e1is poboaci\u00f3n, con 406.873 habitantes, mentres que en \u00faltimo lugar estar\u00eda a comarca da Barcala, con 10.203 habitantes.\nProvincia de Lugo.\nDentro da provincia lucense, no ano 2020 a capital e a s\u00faa comarca ocupan o primeiro posto con 118.955 habitantes; pola contra, a comarca de Fonsagrada \u00e9 a menos poboada, con 4.830 habitantes.\nProvincia de Ourense.\nNo ano 2020, na provincia de Ourense, a propia comarca de Ourense reun\u00eda m\u00e1is da metade da poboaci\u00f3n provincial, con 144.440 habitantes. A comarca da Terra de Caldelas \u00e9 pola contra a menos poboada de provincia e de Galicia, con 2.764 habitantes.\nProvincia de Pontevedra.\nA provincia de Pontevedra acolle no seu seo a bisbarra m\u00e1is poboada da comunidade, a comarca de Vigo, con 426.834 habitantes no ano 2020. A comarca da Paradanta \u00e9 a menos poboada da provincia, con 12.060 habitantes nese mesmo ano."}
{"id": "3741", "revid": "89787", "url": "https://gl.wikipedia.org/wiki?curid=3741", "title": "Comarca da Barcala", "text": "A comarca da Barcala \u00e9 unha comarca galega situada na provincia da Coru\u00f1a. Pertencen a ela os concellos da Ba\u00f1a e Negreira.\nO nome desta comarca prov\u00e9n do r\u00edo Barcala, que traza aproximadamente o l\u00edmite entre os dous concellos que a conforman. No seu curso baixo ten como afluente o r\u00edo Albari\u00f1a, zona na que o val de Barcala se abre a unha depresi\u00f3n m\u00e1is ampla, na que se levanta a vila de Negreira, moi preto da s\u00faa desembocadura no Tambre."}
{"id": "3742", "revid": "6410194", "url": "https://gl.wikipedia.org/wiki?curid=3742", "title": "Comarca da Fonsagrada", "text": "A comarca da Fonsagrada, ou terra de Bur\u00f3n, \u00e9 unha comarca galega situada na provincia de Lugo cuxa capital \u00e9 A Fonsagrada. A esta comarca pertencen os concellos de Baleira, A Fonsagrada e Negueira de Mu\u00f1iz. No ano 2020 ti\u00f1a 4.830 habitantes (IGE) e unha superficie \u00e9 de 679,51 quil\u00f3metros cadrados. O concello da Fonsagrada \u00e9 o de maior poboaci\u00f3n da comarca."}
{"id": "3743", "revid": "89787", "url": "https://gl.wikipedia.org/wiki?curid=3743", "title": "Comarca da Limia", "text": "A comarca da Limia \u00e9 unha comarca galega situada na provincia de Ourense e a s\u00faa capital \u00e9 Xinzo de Limia. A ela pertencen os concellos de Baltar, Os Blancos, Calvos de Rand\u00edn, Porqueira, Rairiz de Veiga, Sandi\u00e1s, Sarreaus, Trasmiras, Vilar de Barrio, Vilar de Santos e Xinzo de Limia.\nA Limia \u00e9 unha das comarcas naturais m\u00e1is n\u00edtidas de Galicia. Est\u00e1 situada no centro da provincia de Ourense ocupando en gran parte unha ampla depresi\u00f3n tect\u00f3nica de fondo plano, na cal estivo a lagoa de Antela, desecada a partir do ano 1958. Ten unha altitude media duns 600 metros, cunha topograf\u00eda de chaira rodeada polo sur pola serra do Larouco.\nOs concellos que se inscriben nesta depresi\u00f3n son: Xinzo de Limia, Porqueira, Rairiz de Veiga, Sandi\u00e1s, Vilar de Santos, Trasmiras e un pequeno sector dos Blancos, xa f\u00f3ra da depresi\u00f3n, o mesmo c\u00f3s concellos de Calvos de Rand\u00edn e Baltar, xa na serra do Larouco. No nordeste, o concello de Vilar de Barrio, xa comeza a situarse na depresi\u00f3n de Maceda, as\u00ed como nas serras centrais ourens\u00e1s.\nA comarca ocupa unha extensi\u00f3n de 802,64\u00a0km\u00b2 e ti\u00f1a unha poboaci\u00f3n de 19.803 habitantes no 2020 (IGE), cunha densidade de poboaci\u00f3n de 24,67 habitantes por quil\u00f3metro cadrado. Arredor do 48,66% desta poboaci\u00f3n (9.637 habitantes) conc\u00e9ntrase no concello de Xinzo de Limia. Esta comarca est\u00e1 a experimentar un forte proceso de despoboamento, sobre todo nos concellos situados nas zonas monta\u00f1osas como o de Baltar e o de Calvos de Rand\u00edn.\nO cultivo de cereais e a pataca, produto con denominaci\u00f3n de orixe, predominan na maior parte das terras de labrad\u00edo. A maior superficie dedicada \u00f3 cultivo da pataca por produtores a t\u00edtulo principal d\u00e1se, con moita diferenza, nos concellos de Xinzo de Limia e no de Sandi\u00e1s.\nA Limia \u00e9 a comarca agr\u00edcola extensiva m\u00e1is importante de Galicia, con 350 familias vivindo exclusivamente da agricultura e outras 500 dedicadas a ela como unha segunda actividade. No relativo \u00f3s cultivos, coll\u00e9itanse unhas 16.000 Has de cereais, cun 55% de trigo; sem\u00e9ntanse unhas 4000 Has de pataca, a maior parte para consumo en fresco, sostendo a \u00fanica indicaci\u00f3n de pataca protexida de Europa. Estes cultivos mante\u00f1en un sector de servizos directos (fertilizantes, sementes, fitosanitarios, cereais, talleres) moi desenvolto.\nNos diferentes concellos atop\u00e1monos cun maior ou menor aproveitamento gandeiro, av\u00edcola e cun\u00edcola, destacando os complexos da cooperativa Coren nos concellos de Sarreaus e Porqueira. Esta comarca conta con 350 explotaci\u00f3ns de bovino, 319 de ovino-caprino, 91 de aves, 71 de porcino e 9 de coellos. Esta capacidade produtiva d\u00e1 lugar a un sector de transformaci\u00f3n e comercializaci\u00f3n agrogandeira que xera m\u00e1is de 150 empregos directos.\nA actividade industrial m\u00e1is destacada est\u00e1 relacionada co sector da construci\u00f3n, (serradoiros de madeira, canteiras, areeiras etc.).\nA vila de Xinzo de Limia act\u00faa como centro comercial de toda a comarca, concentrando asemade a maior\u00eda das actividades industriais e de servizos."}
{"id": "3745", "revid": "12452", "url": "https://gl.wikipedia.org/wiki?curid=3745", "title": "Rep\u00fablica Popular China", "text": ""}
{"id": "3746", "revid": "43749", "url": "https://gl.wikipedia.org/wiki?curid=3746", "title": "Rep\u00fablica de China", "text": ""}
{"id": "3747", "revid": "23204", "url": "https://gl.wikipedia.org/wiki?curid=3747", "title": "Taiw\u00e1n", "text": "A , co\u00f1ecida polo xeral como Taiw\u00e1n (en chin\u00e9s tradicional: \u81fa\u7063 ou \u53f0\u7063; chin\u00e9s simplificado: \u53f0\u6e7e; (mandar\u00edn) pinyin: T\u00e1iw\u0101n; Wade-Giles: T'ai-wan; Taiwan\u00e9s: T\u00e2i-o\u00e2n), \u00e9 un territorio asi\u00e1tico formado por un arquip\u00e9lago do que a Illa de Taiw\u00e1n (tam\u00e9n chamada Formosa) \u00e9 a m\u00e1is importante. A Rep\u00fablica da China deixou de ser membro das Naci\u00f3ns Unidas cando os pa\u00edses membros decidiron que o fose a Rep\u00fablica Popular da China. Taiw\u00e1n \u00e9 reco\u00f1ecido como a Rep\u00fablica da China por 14 pa\u00edses. Non \u00e9 reco\u00f1ecida pola maior\u00eda dos pa\u00edses do mundo, a\u00ednda que tivo e ten relaci\u00f3ns econ\u00f3micas e militares con moitos deles.\nHistoria.\nA illa estivo controlada entre 1624 e 1662 polos holandeses ata que foron expulsados por Cheng Cheng-Kung (\u912d\u6210\u529f) (tam\u00e9n co\u00f1ecido por Koxinga), un antigo pirata \u00e1s \u00f3rdes da dinast\u00eda Ming, organizando a primeira vaga de colonizadores chineses na illa, que desprazar\u00edan gradualmente os habitantes orixinais cara \u00f3 interior. Trala Guerra chino-xaponesa de 1894-1895, a China foi obrigada a ceder Taiw\u00e1n ao Xap\u00f3n a perpetuidade.\nTras a fin da segunda guerra mundial en 1945, o Xap\u00f3n aceptou os termos da Conferencia de Potsdam que fac\u00edan referencia \u00e1 Conferencia do Cairo pola cal a illa retornaba \u00e1 China. As tropas recentemente chegadas masacraron a uns 30.000 nativos, posteriormente chegaron dous mill\u00f3ns de refuxiados dende o continente, trala derrota na guerra civil a mans das forzas do Partido Comunista Chin\u00e9s, comandadas por Mao Tse Tung. No tratado de paz de San Francisco que entrou en vigor o 28 de abril de 1952, Xap\u00f3n renunciou formalmente \u00e1 soberan\u00eda sobre a illa e sobre as Illas Pescadores. O tratado non fac\u00eda referencia a quen deber\u00eda entregarse a illa, o cal serviu como xustificaci\u00f3n \u00f3s partidarios da independencia da illa.\nO Kuomintang mantivo unha ditadura ata 1991, primeiro dirixida por Chiang Kai-shek, sucedido \u00e1 s\u00faa morte polo seu fillo Chiang Ching-kuo, e despois por Lee teng-hui. Ata 1987 mant\u00edvose o estado de guerra, Taiw\u00e1n foi o representante oficial da China na ONU ata 1979. Nos anos noventa as\u00edstese \u00e1 progresiva democratizaci\u00f3n da illa, culminando nas elecci\u00f3ns do ano 2000, en que por primeira vez o KMT \u00e9 derrotado, accedendo \u00e1 presidencia Chen Shui-bian.\nOrganizaci\u00f3n pol\u00edtico-administrativa.\nOficialmente Taiw\u00e1n segue consider\u00e1ndose a si mesma como a verdadeira representante de toda a China, polo que legalmente segue sendo unha provincia m\u00e1is.\nTanto a constituci\u00f3n da Rep\u00fablica Popular da China como a da Rep\u00fablica da China, o r\u00e9xime que exerce a soberan\u00eda real sobre a illa, consideran o territorio de Taiw\u00e1n e as Illas Pescadores como unha provincia da China.\nNa propia illa, o feito de que desde 1949 o territorio baixo soberan\u00eda da Rep\u00fablica da China coincida case na s\u00faa totalidade co da Provincia de Taiw\u00e1n provocou unha situaci\u00f3n paradoxal de duplicidade burocr\u00e1tica, ao solaparse as administraci\u00f3ns provincial e nacional. Esta situaci\u00f3n levou nos \u00faltimos anos a unha progresiva eliminaci\u00f3n das instituci\u00f3ns provinciais. Ademais, as cidades de Taipei e Kaohsiung son na actualidade independentes do goberno provincial de Taiw\u00e1n, atop\u00e1ndose baixo administraci\u00f3n directa do goberno central.\nA Rep\u00fablica Popular da China, a\u00ednda que reivindica este territorio como provincia propia, nunca exerceu a soberan\u00eda pol\u00edtica sobre este.\nXeograf\u00eda.\nA illa de Taiw\u00e1n est\u00e1 situada a 200 quil\u00f3metros \u00f3 sueste da China continental, separadas polo estreito de Taiw\u00e1n. Existe un contraste entre os dous terzos orientais da illa, cun terreo moi monta\u00f1oso, con cinco cordilleiras dispostas de norte a sur, culminando no pico Iu Shan a 3.952 metros. A zona ch\u00e1 est\u00e1 na costa occidental, onde se concentra case toda a poboaci\u00f3n.\nO clima de Taiw\u00e1n \u00e9 tropical mar\u00edtimo. A estaci\u00f3n das choivas dura dende xu\u00f1o ata agosto afectada polo monz\u00f3n do suroeste. Son frecuentes os Tif\u00f3ns e os terremotos na illa.\nEconom\u00eda.\nA chegada de chineses de clase media e alta en 1949, tradicionalmente dedicados \u00f3 comercio, os investimentos xaponeses e os de Estados Unidos, converteron a Taiw\u00e1n nun dos novos pa\u00edses industrializados. O pa\u00eds adaptouse ben \u00e1 Crise de 1973, reconvertendo as s\u00faas industrias \u00f3 sector das altas tecnolox\u00edas, e hoxe \u00e9 un dos primeiros fabricantes mundiais de microprocesadores.\nRecentemente Taiw\u00e1n pasou a converterse nun dos maiores investidores na Rep\u00fablica Popular da China. Estas relaci\u00f3ns econ\u00f3micas v\u00edronse reforzadas en 2014 coa entrada en vigor do acordo de Libre Comercio entre a China e Taiw\u00e1n.\nDemograf\u00eda.\nCase t\u00f3dolos taiwaneses son descendentes de emigrantes da China continental, chegados nos s\u00e9culos XVII e XIX e sobre todo en 1949, cando os partidarios do Kuomintang se refuxiaron na illa.\nDos habitantes orixinarios da illa (malaio-polinesios), s\u00f3 uns 370.000 sobreviven nas zonas monta\u00f1osas do interior da illa.\nCultura.\nLing\u00fcisticamente, a illa de Taiw\u00e1n est\u00e1 considerada o berce das linguas malaio-polinesias, xa que dos catro grupos nos que se divide a familia todos est\u00e1n presentes na illa e un deles \u00e9 a orixe do resto de linguas que se falan en Madagascar, Indonesia, Filipinas e a Polinesia."}
{"id": "3750", "revid": "6423681", "url": "https://gl.wikipedia.org/wiki?curid=3750", "title": "Comarca de Tabeir\u00f3s - Terra de Montes", "text": "A comarca de Tabeir\u00f3s - Terra de Montes \u00e9 unha comarca galega situada na provincia de Pontevedra. Pertencen a esta comarca os concellos da Estrada e Forcarei. Tam\u00e9n se incl\u00fae nesta comarca o concello de Cerdedo malia a s\u00faa fusi\u00f3n no 2016 co concello de Cotobade, da comarca de Pontevedra. A comarca est\u00e1 formada por d\u00faas bisbarras diferenciadas: por unha banda, Tabeir\u00f3s (integrada polo concello da Estrada); e pola outra, unha gran parte da comarca hist\u00f3rica de Terra de Montes.\nXeograf\u00eda.\nSituaci\u00f3n.\nEsta comarca de 450,39\u00a0km\u00b2 sit\u00faase entre as Terras do Deza e as da costa e nela dist\u00ednguense d\u00faas unidades xeogr\u00e1ficas distintas: a Terra de Tabeir\u00f3s ao norte, que forma parte do val do Ulla, e a zona monta\u00f1osa da Terra de Montes ao sur.\nDemograf\u00eda.\nEn 2020 a poboaci\u00f3n era de 23.659 habitantes, dos cales 20.351 viv\u00edan no concello da Estrada, o que \u00e9 indicativo do car\u00e1cter de n\u00facleo reitor comarcal desta vila. As cidades m\u00e1is importantes preto da comarca son Compostela e Pontevedra.\nA comarca de Tabeir\u00f3s - Terra de Montes est\u00e1 a ser unha zona onde a sangr\u00eda demogr\u00e1fica \u00e9 constante: entre 1981 e 2016 a comarca perdeu de 13.474 habitantes (un terzo da poboaci\u00f3n).\nOs lugares m\u00e1is poboados da comarca no 2020 eran os seguintes:\nHistoria.\nA Terra de Montes conformouse desde a divisi\u00f3n parroquial que realizaran os reis suevos Teodomiro e Miro na segunda metade do s\u00e9culo VI. A comarca consolidouse coa s\u00faa incorporaci\u00f3n \u00e1 sede arcebispal de Iria Flavia. En 1115 o arcebispo Xelm\u00edrez, por doaz\u00f3n de Dona Urraca, constru\u00edu a torre-fortaleza do Castro de Montes, desde a que os xu\u00edces-meiri\u00f1os gobernaban a comarca. En 1135 constru\u00eduse o mosteiro de Aciveiro, arredor do cal se creou unha importante actividade comercial e artesanal a partir do s\u00e9culo XII.\nPol\u00edtica e goberno.\nEscanos tras as elecci\u00f3ns de 2019.\nTras as elecci\u00f3ns municipais do ano 2019, o PP gobernou o concello da Estrada e o de Cerdedo-Cotobade mentres que o PSdeG-PSOE o de Forcarei."}
{"id": "3752", "revid": "89787", "url": "https://gl.wikipedia.org/wiki?curid=3752", "title": "Comarca de Barbanza", "text": "A comarca do Barbanza, comarca da Barbanza, comarca de Barbanza ou simplemente A Barbanza, O Barbanza ou Barbanza, \u00e9 unha das comarcas oficiais de Galicia. Local\u00edzase no suroeste da provincia da Coru\u00f1a. Pertencen a ela os concellos de Boiro, A Pobra do Carami\u00f1al, Rianxo e Ribeira. Ten unha superficie de 246,71\u00a0km\u00b2 e no ano 2020 ti\u00f1a 66.063 habitantes."}
{"id": "3753", "revid": "89787", "url": "https://gl.wikipedia.org/wiki?curid=3753", "title": "Comarca do Carballi\u00f1o", "text": "A comarca do Carballi\u00f1o \u00e9 unha comarca galega situada na provincia de Ourense. Toma o nome da s\u00faa vila principal. Pertencen a ela os concellos de San Amaro, Beariz, Bobor\u00e1s, O Carballi\u00f1o, San Cristovo de Cea, O Irixo, Maside, Pi\u00f1or e Punx\u00edn.\nPoboaci\u00f3n.\nNo ano 2020 ti\u00f1a 26.443 habitantes, deles 13.896 eran mulleres e 12.547 homes."}
{"id": "3754", "revid": "89787", "url": "https://gl.wikipedia.org/wiki?curid=3754", "title": "Comarca do Ribeiro", "text": "A comarca do Ribeiro \u00e9 unha comarca galega situada na provincia de Ourense no curso medio do r\u00edo Mi\u00f1o, que a percorre de nordeste a suroeste. A s\u00faa capital \u00e9 Ribadavia, e a ela pertencen os concellos da Arnoia, Avi\u00f3n, Beade, Carballeda de Avia, Castrelo de Mi\u00f1o, Cenlle, Cortegada, Leiro, Mel\u00f3n e Ribadavia. D\u00e1lle nome ao vi\u00f1o do Ribeiro.\nOcupa unha superficie de 406,92\u00a0km\u00b2, nos que viven 15.571 habitantes (2020). Por ela transcorren tam\u00e9n os r\u00edos Arnoia e Avia. O Mi\u00f1o est\u00e1 represado nos encoros de Castrelo de Mi\u00f1o e da Frieira. Existen varios balnearios que aproveitan as augas. Desde a Serra do Su\u00eddo e Faro de Avi\u00f3n, ao oeste, onde se chega ao 1.000 m de altitude, o relevo descende at\u00e9 s\u00f3 97 m en Ribadavia e Arnoia.\nClima.\nO clima \u00e9 de transici\u00f3n oce\u00e1nico-mediterr\u00e1neo, propicio para o cultivo do vi\u00f1edo."}
{"id": "3755", "revid": "118836", "url": "https://gl.wikipedia.org/wiki?curid=3755", "title": "Comarca do Sar", "text": "A comarca do Sar \u00e9 unha comarca galega situada na provincia da Coru\u00f1a cuxa capital \u00e9 Padr\u00f3n. A esta comarca pertencen os concellos de Dodro, Padr\u00f3n e Rois."}
{"id": "3756", "revid": "98629", "url": "https://gl.wikipedia.org/wiki?curid=3756", "title": "Comarca de Ourense", "text": "A comarca de Ourense \u00e9 unha comarca galega situada na provincia de Ourense e a s\u00faa capital \u00e9 Ourense. Pertencen a esta comarca os concellos de Amoeiro, Barbad\u00e1s, Coles, Esgos, Nogueira de Ramu\u00edn, Ourense, O Pereiro de Aguiar, A Peroxa, San Cibrao das Vi\u00f1as, Taboadela, To\u00e9n e Vilamar\u00edn.\nLimita ao norte coa comarca de Chantada (Lugo), ao nordeste coa comarca de Terra de Lemos (Lugo) e comarca da Terra de Caldelas, ao leste e sueste coa de Allariz-Maceda, ao sur coa de Celanova e ao oeste coas do Ribeiro e Carballi\u00f1o."}
{"id": "3757", "revid": "89787", "url": "https://gl.wikipedia.org/wiki?curid=3757", "title": "Comarca do Condado", "text": "A comarca do Condado \u00e9 unha comarca galega situada na provincia de Pontevedra e a s\u00faa capital \u00e9 Ponteareas. Pertencen a ela os concellos de Mondariz, Mondariz-Balneario, As Neves, Ponteareas e Salvaterra de Mi\u00f1o. \nToponimia.\nO top\u00f3nimo O Condado v\u00e9n do celta galaico: *\"Comdato\" &lt; *kom-dhh1t-o 'confluencia, reuni\u00f3n de augas'.\nPol\u00edtica e goberno.\nTras as elecci\u00f3ns municipais do ano 2019, o BNG gobernou os concellos de Mondariz, As Neves e Ponteareas, mentres que o PP os de Mondariz-Balneario e Salvaterra de Mi\u00f1o."}
{"id": "3758", "revid": "96271", "url": "https://gl.wikipedia.org/wiki?curid=3758", "title": "Comarca de Deza", "text": "A comarca de Deza \u00e9 unha comarca da provincia de Pontevedra e a s\u00faa capital \u00e9 Lal\u00edn. Pertencen a ela os concellos de Agolada, Doz\u00f3n, Lal\u00edn, Rodeiro, Silleda e Vila de Cruces. A s\u00faa poboaci\u00f3n \u00e9 de m\u00e1is de 40.000 habitantes. O Deza coincide coa antiga comarca de Pa\u00eds do Deza, isto \u00e9, as xurisdici\u00f3ns de Deza, Camba, Doz\u00f3n, Trasdeza, Carbia e Valquireza.\nXeograf\u00eda.\nSituaci\u00f3n.\nA comarca de Deza v\u00e9n coincidir co centro xeogr\u00e1fico de Galicia. Limita ao norte coas comarcas coru\u00f1esas de Santiago, Arz\u00faa e Terra de Melide, ao sur coa do Carballi\u00f1o (Ourense), ao leste coas de Ulloa e Chantada (Lugo) e ao oeste coa de Tabeir\u00f3s-Terra de Montes.\nOrograf\u00eda.\nA comarca est\u00e1 estruturada pola dorsal galega, coas serras do Faro ao leste, da Marti\u00f1\u00e1 ao sur, do Cand\u00e1n ao oeste coa e o r\u00edo Ulla, que a separa da Terra de Santiago ao norte. O conxunto constit\u00fae unha comarca natural que xa se referencia en documentos do ano 569 ao se conformar o Condado Decense no seo da diocese de Lugo.\nHidrograf\u00eda.\nOs r\u00edos Deza e Arnego, afluentes do Ulla, cruzan paralelos \u00e1 comarca do sur ao norte. O Deza e o seu afluente, o Asneiro, nacen no monte Testeiro; o Arnego nace na Serra de Faro. A estes \u00faneselles o r\u00edo Toxa, que baixa desde o Cand\u00e1n, e na s\u00faa ca\u00edda ao Deza forma unha das m\u00e1is significativas fervenzas de Galicia (fervenza do Toxa).\nClima.\nCaracter\u00edzase por un clima atl\u00e1ntico, sen temperaturas extremas nin en inverno nin en ver\u00e1n, con paisaxes fluviais que permiten o desenvolvemento de especies vexetais mediterr\u00e1neas e o cultivo de vides, limoeiros etc.\nDemograf\u00eda.\nA comarca do Deza contaba en 2020 con 40.046 habitantes.\nAs principais entidades poboacionais no 2020 eran:\nPor concellos, Lal\u00edn \u00e9 o m\u00e1is poboado, seguido de Silleda, Vila de Cruces, Rodeiro, Agolada e o menos poboado dos seis \u00e9 Doz\u00f3n.\nHistoria.\nOs l\u00edmites do Deza s\u00f3 experimentaron cambios insignificantes ao longo dos s\u00e9culos e xa antes do s\u00e9culo VI tiveron unha densidade de poboaci\u00f3n relativamente alta.\nPouco ten chegado aos nosos d\u00edas dos s\u00e9culos da Alta Idade Media, nos que se sucederon os gobernos dos suevos, os visigodos e nos \u00faltimos momentos destes tempos foi gobernado por diversos nobres no nome do rei, ata que no ano 1165 Fernando II doou as terras \u00e1 Igrexa de Santiago como ofrenda ao Ap\u00f3stolo Santiago. Por\u00e9n a maior\u00eda das parroquias seguiron a depender da s\u00e9 lucense, dependencia herdada dende tempos dos romanos.\nSeis fregues\u00edas da comarca son mencionadas no testamento do bispo Odoario como repoboadas por el a mediados do s\u00e9culo VIII.\nEntre os s\u00e9culos X a XII os vales da confluencia dos r\u00edos Ulla e Deza acollen a unha numerosa poboaci\u00f3n ermit\u00e1 e mon\u00e1stica. Por varias fontes t\u00e9\u00f1ense testemu\u00f1as da existencia de mosteiros e cenobios nos lugares de: Picosacro, San Xo\u00e1n da Cova, Ledesma, San Xusto de Cornado, Brandar\u00edz, Pilo\u00f1o, Alcobre, Camanzo, Oir\u00f3s, San Mart\u00edn do Hermo (Los\u00f3n), Madri\u00f1\u00e1n, Ansemil...\nNesta especie de \"Ribeira Sacra do Ulla\" foi onde floreceu o mosteiro de San Lourenzo de Carboeiro, al\u00f3 polo ano 936.\nCultura.\nToponimia.\nExisten as etimolox\u00edas populares que lle atrib\u00faen o nome da comarca a Dhais, fillo de Brigo ou ao xeneral romano D\u00e9cimo Xunio Bruto, que iniciou a incorporaci\u00f3n da Gallaecia ao Imperio Romano a mediados do s\u00e9culo II a.C. Pode que ve\u00f1a do substantivo latino \"decius\", que significa 'dono de terras'.\nAgrupaci\u00f3ns musicais.\nTerra de gran tradici\u00f3n musical, nesta comarca form\u00e1ronse preto de trinta bandas de m\u00fasica, a maior\u00eda no s\u00e9culo XIX, a\u00ednda que na actualidade s\u00f3 se atopan en activo nove agrupaci\u00f3ns.\nPol\u00edtica e goberno.\nTras as elecci\u00f3ns municipais do ano 2019, o PP gobernou os concellos de Doz\u00f3n, Lal\u00edn e Rodeiro, o PSdeG-PSOE o de Silleda, o Partido Anticorrupci\u00f3n Y Justicia o concello de Agolada, e Xuntos Polo Noso Concello o de Vila de Cruces."}
{"id": "3759", "revid": "98629", "url": "https://gl.wikipedia.org/wiki?curid=3759", "title": "Comarca do Morrazo", "text": "A comarca do Morrazo \u00e9 unha comarca galega situada na provincia de Pontevedra. Pertencen a ela os concellos de Bueu, Cangas, Mar\u00edn e Moa\u00f1a. Limita \u00f3 norte coa r\u00eda de Pontevedra, \u00f3 leste coa comarca de Pontevedra, \u00f3 sur coa r\u00eda de Vigo e \u00f3 oeste co oc\u00e9ano Atl\u00e1ntico.\n\u00c9 a comarca m\u00e1is pequena de Galicia (140,64\u00a0km\u00b2, o 0,48% de Galicia). Ti\u00f1a 82 439 habitantes no 2021, sendo a terceira comarca m\u00e1is densamente poboada da comunidade (584,66 hab/km\u00b2).\n\u00c9 unha das comarcas naturais e sociol\u00f3xicas con m\u00e1is car\u00e1cter de Galiza polo seu condicionamento xeogr\u00e1fico. A actual comarca administrativa corresp\u00f3ndese s\u00f3 cunha parte da comarca xeogr\u00e1fica e hist\u00f3rica, a Pen\u00ednsula do Morrazo, que abrangue tam\u00e9n o concello de Vilaboa (ag\u00e1s a parroquia de B\u00e9rtola e unha parte da de Figueirido, e o barrio de Paredes na parroquia de Vilaboa). Tam\u00e9n forma parte da pen\u00ednsula as parroquias pontevedresas de Louriz\u00e1n e a maior parte da de Salcedo. Antigamente mesmo a propia cidade de Pontevedra estaba inclu\u00edda no arciprestado do Morrazo.\nO concello de Vilaboa, malia pertencer \u00f3 partido xudicial de Cangas, foi integrado na comarca de Pontevedra debido a factores de funcionalidade, e as parroquias pontevedresas de Salcedo e Louriz\u00e1n por pertencer \u00f3 propio concello capitalino. Nun principio tampouco se inclu\u00edu o concello de Mar\u00edn, pero a petici\u00f3n dos seus habitantes, foi integrada na do Morrazo.\nMunicipios.\nOs municipios que forman a comarca do Morrazo son:\nBueu: Municipio de 11.950 habitantes situado \u00f3 noroeste.\nMar\u00edn: Municipio de 24.242 habitantes situado \u00f3 nordeste. Pos\u00fae un dos portos de pesca conxelada m\u00e1is importante de Espa\u00f1a, tam\u00e9n \u00e9 a sede da Mari\u00f1a.\nMoa\u00f1a: Municipio de 19.452 habitantes situado \u00f3 sueste. Pos\u00fae a sede de Fandicosta e estaleiros.\nCangas do Morrazo: \u00c9 o municipio m\u00e1is poboado e importante da comarca, residen nel 26.708 persoas. \u00c9 un dos puntos tur\u00edsticos m\u00e1is importantes de Galicia.\nVilaboa: Este municipio foi historicamente da comarca do Morrazo, pero agora pertence \u00e1 de Pontevedra.\nEconom\u00eda.\nA econom\u00eda da comarca bas\u00e9ase no sector servizos e na pesca. Actualmente hai activas na comarca preto de 34.000 persoas.\nDelas te\u00f1en emprego 29.821 (xu\u00f1o do 2022) e est\u00e1n desempregadas 5.630.\nO Morrazo pos\u00fae varios portos:\nPorto de Mar\u00edn: \u00c9 un porto moi importante no \u00e1mbito da pesca fresca, sit\u00faase nun dos postos m\u00e1is importantes en descarga de peixe de Espa\u00f1a.\nPorto de Cangas: \u00c9 un porto de baixura, importante no \u00e1mbito galego. Un dos portos de baixura m\u00e1is importantes de Galicia.\nPorto de Bueu: \u00c9 un porto de baixura, destaca pola descarga do polbo.\nPorto de Moa\u00f1a: \u00c9 un porto no que destaca a descarga de mexill\u00f3n.\nPorto de Ald\u00e1n: \u00c9 un porto no que destaca a descarga de mexill\u00f3n.\nO turismo tam\u00e9n \u00e9 un factor moi importante na comarca sobre todo no municipio de Cangas, a\u00ednda que o turismo \u00e9 importante en toda a comarca. Esta conta con numerosas praias e numerosos quil\u00f3metros de costa.\nDemograf\u00eda.\nA poboaci\u00f3n do Morrazo era de 82.439 habitantes no 2021. A comarca conta cun saldo vexetativo negativo e un saldo migratorio que se alterna por anos. Ao longo da d\u00e9cada dos anos dez do s\u00e9culo XXI, o concello de Mar\u00edn foi superado polo de Cangas en poboaci\u00f3n. O n\u00famero de habitantes de Cangas mant\u00edvose \u00e1 alza durante todo o s\u00e9culo XXI, experimentando un crecemento constante durante os anos. Caso semellante, pero menos importante en canto a cifras foi Moa\u00f1a que mantivo unha lixeira tendencia ascendente, mentres que pola contra no de Bueu e especialmente no de Mar\u00edn a tendencia foi descendente."}
{"id": "3760", "revid": "89787", "url": "https://gl.wikipedia.org/wiki?curid=3760", "title": "Comarca do Saln\u00e9s", "text": "A comarca do Saln\u00e9s \u00e9 unha comarca galega situada na provincia de Pontevedra e a s\u00faa capital \u00e9 Vilagarc\u00eda de Arousa, \u00e1 cal pertencen os concellos de Cambados, O Grove, A Illa de Arousa, Mea\u00f1o, Meis, Ribadumia, Sanxenxo, Vilagarc\u00eda de Arousa e Vilanova de Arousa.\nConstit\u00fae un dos m\u00e1is importantes enclaves tur\u00edsticos de Galiza. Est\u00e1 comprendido entre a r\u00eda de Arousa polo norte e a r\u00eda de Pontevedra polo sur, formando parte das denominadas R\u00edas Baixas.\nRecibe este nome polas antigas salinas que exist\u00edan na desembocadura do r\u00edo Umia. No \"Parochiale suevorum\" do s\u00e9culo VI faise menci\u00f3n \u00e1 Comarca Saliniense. Fontes hist\u00f3ricas apuntan \u00e1 existencia de conflitos relacionados coas salinas localizadas en diferentes puntos da comarca, concretamente nas fregues\u00edas de Nogueira, Vilalonga, Noalla e Dena, actualmente pertencentes aos concellos de Meis, Sanxenxo e Mea\u00f1o.\nDescrici\u00f3n.\nA comarca do Saln\u00e9s ten unha poboaci\u00f3n de 109.570 habitantes, que se reparten nunha extensi\u00f3n de 275,08\u00a0km\u00b2. A media anual de temperatura m\u00e1xima \u00e9 de 20\u00a0\u00b0C e a temperatura m\u00ednima de 5\u00a0\u00b0C.\nVilagarc\u00eda \u00e9 o seu principal n\u00facleo de poboaci\u00f3n e econ\u00f3mico, se ben toda a s\u00faa costa presenta un elevado dinamismo econ\u00f3mico e demogr\u00e1fico con importantes n\u00facleos como Cambados, O Grove, Portonovo e Sanxenxo, que duplican a s\u00faa poboaci\u00f3n durante os meses de ver\u00e1n.\nDesde o punto de vista topogr\u00e1fico, o amplo e f\u00e9rtil val do \"r\u00edo Umia\" ocupa boa parte da comarca, delimitada por unha serie de rebordes monta\u00f1osos de suaves pendentes e escasa altitude, entre os que destacan o monte Xiabre \u00f3 norte e os montes de Castrove no sueste, que constit\u00faen excelentes miradoiros. A\u00ednda que as especies arb\u00f3reas aut\u00f3ctonas desapareceron en gran medida, a repoboaci\u00f3n forestal ten cubertos estes montes case na s\u00faa totalidade con pi\u00f1eiros e eucaliptos. As carballeiras, casti\u00f1eiros, amieiros, bidueiros e outros aparecen moi illados nos vales das terras baixas, entre as terras de labranza, vi\u00f1edos e prados. O val do Saln\u00e9s ten a forma dun tri\u00e1ngulo co v\u00e9rtice na vila de Caldas de Reis e a base nunha li\u00f1a que ir\u00eda de Carril \u00e1 Lanzada. Nesta base asentan os centros de poboaci\u00f3n m\u00e1is importantes: Vilagarc\u00eda de Arousa, Cambados, O Grove e Sanxenxo, que est\u00e1n comunicados por unha rede de estradas.\nEste Val do Saln\u00e9s caracter\u00edzase por ter un relevo suave derivado do seu proceso de formaci\u00f3n, no que o seu principal axente foi a acci\u00f3n erosionada do r\u00edo Umia.\nA s\u00faa costa \u00e9 baixa e areosa, de apacibles e resgardadas praias, relacionadas na s\u00faa maior\u00eda con complexos dunares de grande desenvolvemento coma os da Lanzada.\nTam\u00e9n se abren extensas enseadas que polas s\u00faas condici\u00f3ns de abrigo favoreceron a localizaci\u00f3n de varios portos.\nOutro risco da paisaxe costeiro \u00e9 a presenza de numerosas illas: A Illa, A Toxa, Cortegada e outras de menor extensi\u00f3n.\nA Comarca \u00e9 berce de numerosos persoeiros entre os que cabe mencionar a Valle-Incl\u00e1n, Francisco Asorey, Ram\u00f3n Cabanillas, ou os irm\u00e1ns Camba.\nA importante actividade pesqueira, industrial e tur\u00edstica constit\u00faen os piares da s\u00faa econom\u00eda, \u00f3 que haber\u00e1 que engadi-la s\u00faa riqueza agr\u00edcola, que acada o seu m\u00e1ximo expo\u00f1ente no cultivo da vide, da que se elabora o prestixioso e afamado vi\u00f1o albari\u00f1o baixo a Denominaci\u00f3n de Orixe R\u00edas Baixas.\nAdemais da vide, tam\u00e9n son importantes os cultivos en invernadoiro de flores e produtos hort\u00edcolas, que contan cunha lonxa en Ribadumia. \nDesde o punto de vista tur\u00edstico, O Saln\u00e9s \u00e9 un dos lugares m\u00e1is frecuentados polos turistas estivais de dentro e f\u00f3ra de Galiza. As paisaxes, as praias, os monumentos, os vi\u00f1os e mariscos, o clima... son aspectos moi caracter\u00edsticos e importantes nesta comarca."}
{"id": "3761", "revid": "89787", "url": "https://gl.wikipedia.org/wiki?curid=3761", "title": "Comarca de Pontevedra", "text": "A comarca de Pontevedra \u00e9 unha comarca galega situada na provincia de Pontevedra e a s\u00faa capital \u00e9 Pontevedra. Pertencen a esta comarca os concellos de Barro, Campo Lameiro, Cerdedo-Cotobade, A Lama, Poio, Ponte Caldelas, Pontevedra e Vilaboa. No 2020 ti\u00f1a 125.280 habitantes."}
{"id": "3762", "revid": "68110", "url": "https://gl.wikipedia.org/wiki?curid=3762", "title": "Comarca dos Ancares", "text": "Os Ancares \u00e9 unha comarca situada \u00f3 leste da provincia de Lugo cuxa capital \u00e9 Becerre\u00e1, que \u00e1 s\u00faa vez \u00e9 o concello m\u00e1is poboado. Toma o nome da serra que est\u00e1 situada na parte m\u00e1is oriental de Galiza, nos l\u00edmites con Asturias e Castela e Le\u00f3n. Pertencen a ela os concellos de Becerre\u00e1, As Nogais, Baralla, Cervantes, Navia de Suarna e Pedrafita do Cebreiro.\nLocalizaci\u00f3n e caracter\u00edsticas.\n\u00c9 unha zona monta\u00f1osa que forma parte das serras orientais, que tam\u00e9n incl\u00faen a comarca da Fonsagrada (ao norte) e O Courel (ao sur). Os Ancares ti\u00f1a 9\u00a0662 habitantes no 2020, e 1\u00a0049,96\u00a0km2, polo que pos\u00fae unha baixa densidade de poboaci\u00f3n de 9,20\u00a0hab/km2. Os concellos que conforman Os Ancares galegos son Becerre\u00e1, As Nogais, Baralla, Cervantes, Navia de Suarna e Pedrafita do Cebreiro.\nNos Ancares hai importantes masas forestais de carballo e bidueiro, acompa\u00f1ados de abeleiras, cancereixos, acivros, pradairos e teixos. Tam\u00e9n hai mato abondo, como \u00e9 o caso das uceiras e piornais predominantes. Na comarca a\u00ednda se pode ver ocasionalmente o oso pardo, en v\u00edas de extinci\u00f3n, e poder\u00eda quedar alg\u00fan exemplar illado da pita do monte.\nOs concellos de Becerre\u00e1, Cervantes e Navia de Suarna confroman dende o ano 2006 a Reserva da Biosfera dos Ancares Lucenses e Montes de Cervantes, Navia e Becerre\u00e1."}
{"id": "3763", "revid": "6410207", "url": "https://gl.wikipedia.org/wiki?curid=3763", "title": "Comarca de Quiroga", "text": "A comarca de Quiroga \u00e9 unha comarca galega situada no sueste da provincia de Lugo, na fronteira coa comunidade de Castela e Le\u00f3n. A s\u00faa capital \u00e9 Quiroga e pertencen a ela os concellos de Folgoso do Courel, Quiroga e Ribas de Sil.\nEvoluci\u00f3n poboacional.\nEvoluci\u00f3n da poboaci\u00f3n da comarca nos \u00faltimos lustros:"}
{"id": "3764", "revid": "23204", "url": "https://gl.wikipedia.org/wiki?curid=3764", "title": "Comarca de Sarria", "text": "A comarca de Sarria \u00e9 unha comarca galega situada na metade sur da provincia de Lugo. Limita polo noroeste coa comarca de Lugo, polo nordeste coa dos Ancares, polo sueste coa de Quiroga, polo oeste coa de Chantada e polo sur con Terra de Lemos.\nA capital da comarca, as\u00ed como o n\u00facleo m\u00e1is poboado, \u00e9 Sarria."}
{"id": "3765", "revid": "98629", "url": "https://gl.wikipedia.org/wiki?curid=3765", "title": "2 de xaneiro", "text": "O 2 de xaneiro \u00e9 o 2\u00ba d\u00eda do ano do calendario gregoriano. Quedan 363 d\u00edas para finalizar o ano, 364 nos anos bisestos."}
{"id": "3767", "revid": "109681", "url": "https://gl.wikipedia.org/wiki?curid=3767", "title": "Alxeria", "text": "Alxeria (en \u00e1rabe: \u0627\u0644\u062c\u0632\u0627\u0626\u0631, \"al-Jaz\u0101\u2019ir\", en tamazight: \u2d37\u2d65\u2d30\u2d62\u2d3b\u2d54, \"Dzayer\"), oficialmente Rep\u00fablica Democr\u00e1tica e Popular de Alxeria (en \u00e1rabe: \u0627\u0644\u062c\u0645\u0647\u0648\u0631\u064a\u0629 \u0627\u0644\u062c\u0632\u0627\u0626\u0631\u064a\u0629 \u0627\u0644\u062f\u064a\u0645\u0642\u0631\u0627\u0637\u064a\u0629 \u0627\u0644\u0634\u0639\u0628\u064a\u0629 en Tamazight: \u2d5c\u2d30\u2d33\u2d37\u2d53\u2d37\u2d30 \u2d5c\u2d30\u2d37\u2d63\u2d30\u2d62\u2d54\u2d49\u2d5c \u2d5c\u2d30\u2d4e\u2d30\u2d33\u2d37\u2d30\u2d62\u2d5c \u2d5c\u2d30\u2d56\u2d3b\u2d54\u2d3c\u2d30\u2d4f\u2d5c ), \u00e9 un estado situado na \u00c1frica do Norte, formando parte do Magreb. A s\u00faa capital, Alxer, est\u00e1 ao norte, \u00e1 beira da costa mediterr\u00e1nea. Cunha superficie de 2\u00a0381\u00a0741\u00a0km\u00b2 \u00e9 o pa\u00eds maior da cunca mediterr\u00e1nea, de \u00c1frica e do mundo \u00e1rabe. Fai fronteira terrestre con Tunisia ao nord\u00e9s, Libia ao leste, N\u00edxer e Mal\u00ed ao sur, Mauritania e o territorio en disputa do S\u00e1hara Occidental ao suroeste e Marrocos ao oeste.\nDespois de 132 anos de colonizaci\u00f3n francesa, Alxeria obtivo a s\u00faa independencia o 5 de xullo de 1962. Alxeria f\u00edxose membro da Organizaci\u00f3n das Naci\u00f3ns Unidas (ONU), da Uni\u00f3n Africana (UA) e da Liga de Estados \u00c1rabes dende practicamente da s\u00faa independencia, en 1962. Tam\u00e9n \u00e9 integrante da Organizaci\u00f3n de Pa\u00edses Exportadores de Petr\u00f3leo (OPEP) dende 1969. En febreiro de 1989 Alxeria participou xunto a outros estados da \u00c1frica magreb\u00ed na creaci\u00f3n da Uni\u00f3n do Magreb \u00c1rabe (UMA), sendo tam\u00e9n o pa\u00eds membro da Uni\u00f3n para o Mediterr\u00e1neo dende 2008. A constituci\u00f3n alxeriana define \"o islam, o arabismo e o berberismo\" como \"compo\u00f1entes fundamentais\" da identidade do pobo alxeriano e ao pa\u00eds como \"terra do Islam, parte integrante do Gran Magreb, mediterr\u00e1neo e africano\".\nO 2 de abril de 2019, o presidente Abdelaziz Bouteflika abandonou o cargo por mor da presi\u00f3n do ex\u00e9rcito do pa\u00eds, logo de protestas masivas contra un quinto mandato de Abdelaziz Bouteflika.\nEtimolox\u00eda.\nAlxeria recibe o seu nome do seu capital e cidade m\u00e1is importante, Alxer.\nO nome de Alxeria vir\u00eda do \u00e1rabe \"Al-Jaza\u2019ir\" (\u0627\u0644\u062c\u0632\u0627\u0626\u0631) que significa \"As illas\", en referencia a aquelas que se erixen fronte ao porto de Alxer e que forman parte do seu espig\u00f3n actual, modificando o seu significado para designar a todo o pa\u00eds (ordenanza de 1842), pronunciado en \u00e1rabe alxeriano, dialecto co\u00f1ecido como \"El Djazayer\" (ou Jaza\u2019yer segundo as rexi\u00f3ns).\nUnha segunda explicaci\u00f3n apuntar\u00eda a que o nome Djaza\u00eer estar\u00eda ligado \u00e1 dinast\u00eda dos Zirides, do nome do seu fundador Bologhine ibn Ziri (de tiziri, \"Claro de l\u00faa\" en b\u00e9rber) que fundou Alxer e reinou un tempo nun territorio considerable \u00e1 Alxeria actual. Os alxerianos des\u00edgnanse eles mesmos baixo o voc\u00e1bulo de Dziri e, por outra banda, chaman ao seu pa\u00eds baixo o nome El-Dzayer.\nPara rematar, unha terceira explicaci\u00f3n m\u00e1is aleg\u00f3rica, que indica que a costa f\u00e9rtil de Alxeria, atrapada entre o S\u00e1hara e o mar Mediterr\u00e1neo, aparecer\u00eda como unha illa de vida ou \"Al-Jaza\u2019ir\".\nHistoria.\nO continente africano, a conca do Mediterr\u00e1neo, as\u00ed como Europa e Oriente foron elementos indispensables para o devir e enriquecemento hist\u00f3rico de Alxeria. Ademais, no extremo sur do pa\u00eds p\u00f3dese visitar o museo natural maior do mundo, no que hai probas suficientes para testemu\u00f1ar a extraordinaria riqueza da historia do pa\u00eds.\nPrehistoria.\nExisten sitios arqueol\u00f3xicos en Alxeria nos que se descubriron restos \u00f3seos vos de hom\u00ednidos de hai 2 mill\u00f3ns de anos, segundo os datos obtidos por arqueomagnetismo. Os investigadores atoparon al\u00ed restos de Homo habilis.\nAntig\u00fcidade.\nAlxeria estivo habitada polos b\u00e9rberes desde hai m\u00e1is de dez mil anos. Desde o ano 1000 a.C. hai constancia de que estes manti\u00f1an relaci\u00f3ns comerciais cos cartaxineses, que constru\u00edran colonias na costa, e cos exipcios. No s\u00e9culo III a.C., os romanos denominan esta rexi\u00f3n Numidia, habitada polos b\u00e9rberes masilianos e os maselinos. Estes \u00faltimos ali\u00e1ronse cos cartaxineses na segunda guerra p\u00fanica, mentres que os primeiros, aliados dos romanos e gobernados por Masinisa, acabaron recibindo todo o reino dos seus conquistadores.\n\u00c1 morte de Masinisa en 148 a.C., Escipi\u00f3n o Africano dividiu o reino entre os seus fillos. En 113 a.C., Iugurta alzouse contra os romanos e acabou derrotado, tras o cal Numidia foi gobernada por un rei vasalo de Roma ata que, baixo Diocleciano, converteuse nunha simple provincia do imperio e finalmente, cando o Imperio Romano de Occidente colapsou, volveu \u00e1s mans dos b\u00e9rberes ata a invasi\u00f3n dos v\u00e1ndalos en 430.\nA principios do s\u00e9culo VI, as tropas de Xustiniano I expulsaron os v\u00e1ndalos e recuperaron o reino para o Imperio Bizantino, que o gobernou de xeito precario ata a chegada dos \u00e1rabes no s\u00e9culo VIII. Os romanos deixaron importantes cidades no norte de Alxeria, entre as que destacan Iol Caesarea, Tipasa (Tipaza), onde se atopa unha das necr\u00f3poles m\u00e1is antigas co\u00f1ecidas no Mediterr\u00e1neo, Cuicul, Calama, Thubursicu-Numidarum (Khemissa), Madaure, Thamugadi (Timgad), Diana Veteranorum, Theveste (T\u00e9b\u00e9ssa) e Lambaesis.\nA islamizaci\u00f3n.\nA ca\u00edda de Roma trala dos v\u00e1ndalos e a inestabilidade durante o per\u00edodo bizantino entra\u00f1aron a reconstituci\u00f3n dalg\u00fan dos principados b\u00e9rberes. Alg\u00fans, especialmente polo oeste, resistiron a chegada dos musulm\u00e1ns entre os anos 670 e 702. Os personaxes m\u00e1is co\u00f1ecidos deste conflito foron o rei cristi\u00e1n Kusayla, que venceu a Sidi Ocba ibn Nafaa no ano 689, preto de Biskra, e a ra\u00ed\u00f1a guerreira Kahena, cuxo verdadeiro nome era Dihya, que \u00e1 cabeza dos b\u00e9rberes, inflixiu, na batalla de Meskiana de 693, unha severa derrota no corpo expedicionario do emir Hassan Ibn en Noman, aos que afastar\u00e1 ata Tr\u00edpoli.\nTras a conquista musulm\u00e1, os cidad\u00e1ns do territorio adoptar\u00e1n a relixi\u00f3n isl\u00e1mica (para protexerse contra os ataques dos n\u00f3mades) e progresivamente adquirir\u00e1n a lingua \u00e1rabe, dando lugar ao \u00e1rabe alxeriano (e ao \u00e1rabe magreb\u00ed en xeral) que se mant\u00e9n ata os nosos d\u00edas, mestura de b\u00e9rber, fenicio, lat\u00edn, \u00e1rabe, espa\u00f1ol, turco e franc\u00e9s; unha mestizaxe ling\u00fc\u00edstica intensa. A primeira parte da conquista musulm\u00e1 de Espa\u00f1a foi conducida por un continxente b\u00e9rber composto case na s\u00faa totalidade por conversos, desde o xefe Tariq ibn Ziyad, que deu o seu nome a Xibraltar (\u062c\u0628\u0644 \u0637\u0627\u0631\u0642, \u00abDjebel Tariq\u00bb). Tras o \u00e9xito de Tarik, o califa f\u00edxoo encadear e morreu no cami\u00f1o. No s\u00e9culo X, Ubayd Allah al-Mahdi fundou a dinast\u00eda fatim\u00ed, na baixa Cabilia, onde atopou un eco favorable \u00e1s s\u00faas pr\u00e9dicas milenaristas. Os fatim\u00eds estableceron a s\u00faa autoridade en \u00c1frica do norte entre 909 e 1171 e fundaron un califato disidente dos abb\u00e1sida de Bagdad.\nEste reino estivo marcado por numerosas revoltas xarix\u00edes, especialmente a de Abu Yazid encabezando as tribos b\u00e9rberes no 944, e que inflixiu a m\u00e1is severa vitoria contra a armada fat\u00edmida, debilitada e vulnerable, tomando a cidade de Kairouan. A revolta foi vencida por Ziri ibn Manade, \u00e1 cabeza das tribos Sanhadjas, que por salvar o imperio recibiu o posto de gobernador do Magreb central. Desta forma no 972, cando os fatim\u00edes, tras a adhesi\u00f3n exipcia, tiveron menos interese polo Magreb e foi o seu fillo, Bologhine ibn Ziri, quen herdou o control de Ifriqiya. Os zirides reinar\u00e1n no lugar uns dous s\u00e9culos.\nHammad Ibn Bologhine, o seu fillo, gobernou de forma independente aos ziridas, no norte da actual Alxeria, a partir de 1014, reco\u00f1ecendo como califas lex\u00edtimos aos ab\u00e1sidas sunnitas de Bagdad, e fundando a dinast\u00eda hamadita. Os ziridas tam\u00e9n reco\u00f1eceron en 1046 aos califas ab\u00e1sidas mostrando abertamente aos fatim\u00eds o seu abandono do xi\u00edsmo. A partir de 1048, nos tempos de Ibn Jald\u00fan, algunhas tribos do sur emigraron \u00e1 \u00c1frica do norte e foron enviados polo poder fatim\u00ed para reprimir aos ziridas e hamaditas. En ondas sucesivas incorreron nalgunhas grandes cidades, que saquearon e destru\u00edron. En Alxeria estas tribos do sur ali\u00e1ronse con algunhas tribos locais. Estes dous reinos, pr\u00f3speros por aquel ent\u00f3n, empobreceranse enormemente por mor destas incursi\u00f3ns. Os ziridas cambiar\u00e1n o seu capital de Kairouan a Mahdia, os hamaditas, da Al-Quala (A Cala de B\u00e9ni Hammad, actualmente reco\u00f1ecida como Patrimonio da Humanidade pola UNESCO) a Bug\u00eda.\nAlxeria estaba ent\u00f3n baixo o control dos almor\u00e1bides nunha pequena rexi\u00f3n do oeste, baixo os hamaditas no centro, e baixo os ziridas ao leste. Cando venceron aos almohades en 1152, dirixidos por Abdelmoumen Ibn Ali, cuxo xefe espiritual era Muhammad ibn Tumart. Os almohades formaron un dos imperios m\u00e1is poderosos do Mediterr\u00e1neo, unificando o Magreb e Al-Andalus ata 1269. En canto \u00e1 inmigraci\u00f3n \u00e1rabe en \u00c1frica do Norte, foi de pouca importancia excepto nas d\u00faas rexi\u00f3ns exteriores de Alxeria, Kairouan e T\u00e1nxer. A\u00ednda que o total da s\u00faa poboaci\u00f3n recibiu unha contribuci\u00f3n demogr\u00e1fica \u00e1rabe limitada, e unha gran parte das poboaci\u00f3ns de lingua \u00e1rabe \u00e9 b\u00e9rber.\nColonizaci\u00f3n francesa.\nA partir de 1830 Francia estabeleceu progresivamente unha importante colonia neste territorio, sendo a colonia que m\u00e1is tempo permaneceu nas mans francesas. Alxeria foi asimilada a tres departamentos franceses formando parte \u00edntegra da metr\u00f3pole. Como tal, foi o destino de centos de miles de inmigrantes franceses, espa\u00f1ois, italianos, alem\u00e1ns e ingleses, primeiro co\u00f1ecidos como colonos e pasando despois a ser denominados \"pieds-noirs\" (do franc\u00e9s: \"p\u00e9s negros\") na d\u00e9cada de 1950.\nEn 1930, o goberno colonial celebra con fastosidade o Centenario da \"Alxeria Francesa\". Mais a diferenza entre o nivel de vida da maior\u00eda dos colonos, superior ao nivel de vida da metr\u00f3pole, e o nivel de vida dos alxerinos de orixe, a mi\u00fado por baixo do nivel da pobreza e case desprovistos de garant\u00edas sociais e xur\u00eddicas, faise cada vez m\u00e1is patente segundo avanza o s\u00e9culo XX.\nO 8 de maio de 1945 prod\u00facense manifestaci\u00f3ns dos alxerinos en varias cidades do leste do pa\u00eds: Setif, na Cabilia e en Constantina, que lembraban as s\u00faas reivindicaci\u00f3ns nacionalistas xunto \u00e1 vitoria na segunda guerra mundial. En Setif, tras enfrontarse coa polic\u00eda, os nacionalistas v\u00f3lvense contra os \"franceses\": 27 europeos morren (103 morrer\u00e1n os d\u00edas seguintes). A represi\u00f3n do Ex\u00e9rcito Franc\u00e9s \u00e9 dunha brutalidade extrema, ordenada polo Xeneral De Gaulle e executada polo xeneral Duval mediante a intervenci\u00f3n da mari\u00f1a e a aviaci\u00f3n. Oficialmente morren 1 500 alxerinos, pero o historiador Benjamin Stora calcula unhas cifras de 20\u00a0000 a 30\u00a0000 mortos.\nCon todo, os alxerianos nativos, seguiron sempre representando a inmensa maior\u00eda da poboaci\u00f3n do territorio. Gradualmente, debido \u00e1 insatisfacci\u00f3n entre os musulm\u00e1ns con motivo da opresi\u00f3n pol\u00edtica e econ\u00f3mica provocou numerosas reclamaci\u00f3ns de maior autonom\u00eda pol\u00edtica, desembocando nunha reclamaci\u00f3n de independencia. As tensi\u00f3ns entre a poboaci\u00f3n de orixe e os colonos atoparon o seu cume en 1954, ano do comezo da guerra de independencia de Alxeria. A guerra terminou o 5 de xullo de 1962, cando Alxeria obtivo a independencia grazas aos Acordos de \u00c9vian.\nDa independencia \u00e1 guerra civil.\nNo seo do FLN (Fronte de Liberaci\u00f3n Nacional) estaban os moderados (Ben Khedda, Boudiaf e A\u00eft Ahmed), e os radicais (Ben Bella, Mohammed Khider e Houari Boumedienne, xefe do Estado Maior do ex\u00e9rcito). Ahmed Ben Bella tomou o poder, eliminou os conservadores do FLN e nacionalizou as propiedades francesas, as\u00ed como outras empresas. O FLN converteuse no \u00fanico partido, de xeito progresivo Ben Bella foi centralizando na s\u00faa persoa todos os poderes (secretario xeral do FLN, presidente do pa\u00eds e comandante en xefe do ex\u00e9rcito). O 19 de xu\u00f1o de 1965 foi apartado do poder e encarcerado.\nO golpe de Estado fixo que o ex\u00e9rcito tomase o poder. Un consello revolucionario formado por 26 oficiais converteuse no \u00f3rgano supremo baixo a direcci\u00f3n de Boumedienne, quen asumiu as funci\u00f3ns de presidente e de primeiro ministro. Gobernou con man de ferro, sacrificou o benestar social e a democracia cuns fins econ\u00f3micos a longo prazo. En 1976, tras un amplo debate nacional, centrouse en prestar mais atenci\u00f3n \u00e1s condici\u00f3ns de vida da poboaci\u00f3n, as\u00ed como a organizar as \"elecci\u00f3ns\". Boumedienne, \u00fanico candidato, sa\u00edu elixido presidente; na Asemblea Nacional todos os deputados pertenc\u00edan ao FLN, pero dito partido distaba moito de ter tanta aceptaci\u00f3n e o ex\u00e9rcito controlaba o poder. Boumedienne morreu en 1978.\nO coronel Chadli Benjedid, comandante da rexi\u00f3n de Or\u00e1n e candidato de compromiso, foi designado presidente en 1978. Adversario da pol\u00edtica socialista de Boumedienne, concedeu m\u00e1is espazo \u00e1s iniciativas privadas e introduciu lentamente unha econom\u00eda de mercado. Mais, a partir de 1985, a ca\u00edda do prezo do petr\u00f3leo fixo que diminu\u00edsen fortemente os ingresos do pa\u00eds. Por outra parte, a explosi\u00f3n demogr\u00e1fica fixo que aumentase o paro rapidamente e agudiz\u00e1ronse outros problemas como a vivenda. O 4 de outubro de 1988 produc\u00edronse disturbios en Bab-el-Oued e as protestas estend\u00e9ronse a outras cidades. A represi\u00f3n do ex\u00e9rcito produciu centenares de mortos. Chadli introduciu despois reformas. En novembro separou as funci\u00f3ns de presidente e de secretario xeral do FLN. De al\u00ed en adiante o Primeiro Ministro ter\u00eda que render contas ante o Parlamento. En febreiro de 1989 introduciuse o multipartidismo por referendo. Present\u00e1ronse at\u00e9 47 partidos, entre eles o FIS (Fronte Isl\u00e1mica de Salvaci\u00f3n), legalizado en setembro dese ano. Figuras co\u00f1ecidas da oposici\u00f3n regresaron do exilio: Hocine A\u00eft, o l\u00edder do FFS (Fronte das Forzas Socialistas) e en setembro de 1990 o antigo presidente Ben Bella. Fal\u00e1base da \"primavera alxeriana\".\nEn xu\u00f1o de 1990 tiveron lugar as elecci\u00f3ns municipais e provinciais. O FIS obtivo o 52,42% dos votos.\nChadli decidiu continuar coa democratizaci\u00f3n e anunciou elecci\u00f3ns lexislativas para xu\u00f1o de 1991. Mais a nova lei electoral fixo que o FIS non conseguise a vitoria, este apelou \u00e1 folga e a principios de xu\u00f1o de 1991 produc\u00edronse tumultos que provocaron a declaraci\u00f3n do estado de sitio. O goberno Hamrouche dimitiu e o novo primeiro ministro, Ghozali, aprazou as elecci\u00f3ns ata decembro. Millares de adeptos do FIS foron arrestados, inclu\u00eddos os dous l\u00edderes m\u00e1is importantes, Abassi Madani e Ali Benhadj. O 26 de decembro, na primeira volta das elecci\u00f3ns, dos 430 dispo\u00f1ibles, cubr\u00edronse 228 escanos, dos cales 189 eran do FIS. O FFS obtivo 25 e soamente 15 o FLN. O 12 de xaneiro de 1992, baixo a presi\u00f3n do ex\u00e9rcito, dimitiu o presidente Chadli e anulouse a segunda volta das elecci\u00f3ns. O ex\u00e9rcito, xunto co FLN, instaurou un \"Alto Consello de Estado\" formado por cinco membros e presidido por unha das figuras hist\u00f3ricas m\u00e1is importantes na loita pola independencia: Mohammed Boudiaf, que viv\u00eda no exilio en Marrocos dende 1964. Disolveuse o FIS, os seus l\u00edderes foron arrestados e declarouse o estado de emerxencia. No final de xu\u00f1o de 1992 M. Boudiaf foi asasinado.\nGuerra civil.\nO pa\u00eds seguiu o modelo de partido \u00fanico ata 1988. Tras a legalizaci\u00f3n do multipartidismo a Fronte Isl\u00e1mica de Salvaci\u00f3n (FIS) ga\u00f1ou as elecci\u00f3ns municipais e a primeira volta das elecci\u00f3ns lexislativas de 1991, mais o goberno cancelou as elecci\u00f3ns trala primeira rolda, na que quedou de manifesto que ga\u00f1ar\u00eda o Fronte Isl\u00e1mica de Salvaci\u00f3n (FIS), aducindo que o FIS terminar\u00eda coa democracia. Trala expulsi\u00f3n do FIS e o arresto de miles dos seus membros, os seus partidarios empezaron unha guerra de guerrillas contra o goberno e os seus partidarios.\nOs principais grupos rebeldes que loitaron contra o goberno foron o Movemento Isl\u00e1mico Armado (MIA), forte nas monta\u00f1as e o Grupo Isl\u00e1mico Armado (GIA), forte nas vilas. As guerrillas empezaron marc\u00e1ndose como obxectivo o ex\u00e9rcito e a polic\u00eda de Alxeria, pero ao pouco tempo alg\u00fans grupos empezaron a atacar tam\u00e9n a civ\u00eds. En 1994 cando as negociaci\u00f3ns entre o goberno e os l\u00edderes do FIS encarcerados alcanzaron o seu cl\u00edmax, o GIA declarou a guerra ao FIS e aos seus partidarios, mentres que a MIA e varios grupos menores se reagruparon e declararon a s\u00faa lealdade ao FIS, pasando a chamarse Ex\u00e9rcito Isl\u00e1mico de Salvaci\u00f3n (AIS). Isto deu paso a unha guerra a tres bandas.\nPouco despois interromp\u00e9ronse as negociaci\u00f3ns e celebr\u00e1ronse elecci\u00f3ns nas que obtivo a vitoria o candidato do ex\u00e9rcito, o xeneral Liamine Z\u00e9roual. Intensificouse o conflito entre o GIA e o AIS. Durante os anos seguintes o GIA levou a cabo unha serie de masacres que ti\u00f1an como obxectivo veci\u00f1anzas ou vilas enteiros. Algunhas evidencias suxiren tam\u00e9n a participaci\u00f3n das forzas gobernamentais nestes feitos (ou polo menos a omisi\u00f3n de axuda pola s\u00faa banda). Os masacres alcanzaron o seu punto culminante en 1997, nas datas pr\u00f3ximas \u00e1s elecci\u00f3ns ao parlamento, nas que obtivo a vitoria un novo partido favorable ao ex\u00e9rcito, a Uni\u00f3n Democr\u00e1tica Nacional (RND). O AIS, atacado desde ambos os flancos, optou por declarar o cesamento do fogo unilateral ao goberno en 1997, mentres que o GIA se desmembr\u00f3 en varios grupos por mor das obxecci\u00f3ns internas aos masacres. En 1999, tras a elecci\u00f3n do novo presidente, Abdelaziz Bouteflika, unha nova lei declarou a aminist\u00eda \u00e1 maior\u00eda das guerrillas o que resultou no \"arrepentimento\" (pois ese nome tomou) de moitos combatentes e o seu retorno \u00e1 s\u00faa antiga vida. A violencia diminu\u00edu substancialmente, coa vitoria do goberno. Os restos do GIA foron acosados e atrapados no curso dos dous anos seguintes, e en 2002 xa desapareceran practicamente. Abdelaziz Bouteflika que resultou reelixido en 2004, e novamente no 2009.\nPol\u00edtica.\nA pol\u00edtica de Alxeria toma lugar nunha rep\u00fablica presidencial, a trav\u00e9s da cal o presidente de Alxeria \u00e9 o xefe de Estado e o xefe de goberno.\nR\u00e9grase pola Constituci\u00f3n de 1976, a cal foi revisada inn\u00fameras veces. O poder Executivo est\u00e1 liderado polo Presidente, que \u00e9 electo polo voto popular para un mandato de 5 anos. O primeiro ministro \u00e9 elixido polo presidente. O Parlamento bicameral consiste en 380 cadeiras para a Asemblea Nacional Popular e 144 asentos no Consello de Naci\u00f3ns. O sistema legal alxeriano bas\u00e9ase nas leis francesas e isl\u00e1micas.\nTrala independencia, a Fronte de Liberaci\u00f3n Nacional (FLN) era o \u00fanico partido do pa\u00eds, mais despois dos mot\u00edns de outubro de 1988, o multipartidismo instaurouse. O pa\u00eds conta con m\u00e1is de 30 partidos pol\u00edticos, sendo o FLN o m\u00e1is importante.\nOs medios de comunicaci\u00f3n alxerianos te\u00f1en unha relativa independencia nos anos 90, a pesar do asasinato de varios xornalistas. En contrapartida, o Estado mant\u00e9n o seu monopolio no sector audiovisual.\nOrganizaci\u00f3n pol\u00edtico-administrativa.\nAlxeria div\u00eddese actualmente en 48 vilaias, 553 dairas (sorte de comarcas) e 1.541 balad\u00edas ( concellos ou municipios). A capital e a cidade maior de cada vilaia, daira e baladiyah alxerianas te\u00f1en sempre o mesmo nome que a vilaia, a daira ou a balad\u00eda onde est\u00e1n situadas. De igual forma apl\u00edcase para o daira maior da vilaia ou a balad\u00eda maior da daira.\nCoa s\u00faa ordenaci\u00f3n num\u00e9rica oficial, (desde 1983) actualmente hai as seguintes vilaias: \nXeograf\u00eda f\u00edsica.\n \nL\u00edmites: \nAlxeria ten d\u00faas rexi\u00f3ns xeogr\u00e1ficas principais, a rexi\u00f3n norte, e a rexi\u00f3n do deserto do S\u00e1hara, na rexi\u00f3n sur.\nA parte setentrional de Alxeria \u00e9 unha gran meseta alargada, na que se forman numerosas depresi\u00f3ns, limitadas por altos rebordes monta\u00f1osos ao norte e sur. A rexi\u00f3n norte p\u00f3dese dividir en catro zonas: unha pequena franxa de planicie acompa\u00f1ando a costa do Mediterr\u00e1neo; a rexi\u00f3n da cadea de monta\u00f1as do Atlas; a rexi\u00f3n semi-\u00e1rida e parcamente poboada de Chotts, o cal cont\u00e9n lagos salgados (chotts); e a rexi\u00f3n das monta\u00f1as do Atlas do S\u00e1hara.\nO Cordal do Atlas est\u00e9ndense ao norte do pa\u00eds e est\u00e1n formadas por d\u00faas cordilleiras de plegamento: a setentrional, chamada Atlas do Tell, e a meridional, chamada Atlas Sahariano. Entre ambas queda a meseta ou altiplano interior. \nAo sur do Atlas Sahariano comeza o deserto do S\u00e1hara, que ocupa a maior parte do pa\u00eds e presenta un relevo moi variado, pola presenza de antigas monta\u00f1as, moi traballadas por erosi\u00f3n e\u00f3lica. Desde o litoral ao interior cabe distinguir: as pequenas chairas costeiras, moi reducidas pola proximidade das monta\u00f1as ao Mediterr\u00e1neo, entre as que destacan a Mitidja (Alxer), o val do baixo Ch\u00e9liff, e as concas de Or\u00e1n, Skikda e Annaba; o Tell; as Altas Mesetas, coas s\u00faas depresi\u00f3ns, cubertas en parte de lagos salgados; o Atlas Sahariano; e a zona des\u00e9rtica. A maior\u00eda da rexi\u00f3n \u00e1rida do S\u00e1hara son cascalhos e pedras, con pouca vexetaci\u00f3n; hai tam\u00e9n grandes \u00e1reas de dunas de area no norte e no leste, e alg\u00fans oasis como: Touggourt, Biskra, Chenachane, In Zize, e Tin Rerhoh.\nOs r\u00edos alxerianos conservan un caudal case regular unicamente en norte monta\u00f1oso e no ver\u00e1n sofren un forte desecamento. E moitos r\u00edos do interior non chegan a desembocar no mar, sen\u00f3n que desaugan nas depresi\u00f3ns do terreo, onde ao evaporarse forman marxais e lagoas salgadas. Ning\u00fan r\u00edo de Alxeria \u00e9 navegable, nin sequera os da zona setentrional, que adoitan ter a secci\u00f3n inferior cuberta de lodo, a\u00ednda que se usan para a irrigaci\u00f3n. O principal r\u00edo de Alxeria \u00e9 o r\u00edo Ch\u00e9liff, no norte.\nA maior parte da \u00e1rea costeira da Alxeria \u00e9 accidentada, \u00e1s veces mesmo monta\u00f1osa, e hai poucos portos grandes. A \u00e1rea inmediatamente ao sur da costa, co\u00f1ecida como o Tell, \u00e9 f\u00e9rtil.\nAlxer, Or\u00e1n e Constantina son as principais cidades.\nClimatolox\u00eda.\nO clima de Alxeria \u00e9 seco e quente, se ben o clima da costa \u00e9 suave, e os invernos nas \u00e1reas monta\u00f1osas poden ser frescos. En Alxeria d\u00e1se o siroco, un vento quente e cargado de po e area, especialmente com\u00fan no ver\u00e1n.\nEconom\u00eda.\nOs seus principais recursos son petr\u00f3leo, gas, ferro, zinc, prata, cobre e fosfatos. Un cuarto da poboaci\u00f3n activa traballa na agricultura e na pesca. A econom\u00eda creceu un 6% no ano 2005, cunha taxa de desemprego do 17,1%.\nOs combustibles f\u00f3siles son a principal fonte de ingresos de Alxeria, representando aproximadamente un 60% das rendas do estado, un 30% do PIB, e un 98% dos ingresos da exportaci\u00f3n en 2006. Na clasificaci\u00f3n dos pa\u00edses con maiores reservas de petr\u00f3leo, o pa\u00eds ocupa a posici\u00f3n n\u00famero 14. A Administraci\u00f3n de Informaci\u00f3n da Enerx\u00eda dos Estados Unidos informou en xaneiro de 2007 que Alxeria ti\u00f1a unhas reservas probadas de 161,7 \"bill\u00f3ns\" de p\u00e9s c\u00fabicos de gas natural, o oitavo pa\u00eds do mundo con maiores reservas deste combustible.\nOs indicadores econ\u00f3micos e financeiros melloraron a mediados dos anos 1990, debido en parte \u00e1s reformas pol\u00edticas apoiadas polo Fondo Monetario Internacional, e cunha renegociaci\u00f3n da d\u00e9beda externa co Club de Par\u00eds. A econom\u00eda de Alxeria beneficiouse no 2000 e 2001 do incremento que sufriu o prezo do cru, e da axustada pol\u00edtica fiscal levada a cabo polo goberno, dando como resultado un grande incremento dos beneficios no comercio, r\u00e9cords elevados nos intercambios comerciais, e unha reduci\u00f3n da d\u00e9beda. Mais os continuos esforzos do goberno por diversificar a econom\u00eda, atraer os investimentos, e aumentar o nivel de vida dos cidad\u00e1ns tiveron pouco \u00e9xito. En 2001, o goberno asinou un tratado de asociaci\u00f3n coa Uni\u00f3n Europea que lle supor\u00eda menores tarifas e que permitir\u00eda aumentar o comercio. En marzo de 2006, Rusia aceptou perdoar 4.740 mill\u00f3ns de d\u00f3lares estadounidenses de d\u00e9beda da \u00e9poca sovi\u00e9tica durante unha visita do presidente Vladimir Putin ao pa\u00eds, a primeira que realizaba un l\u00edder ruso en medio s\u00e9culo. En compensaci\u00f3n, o presidente alxeriano Bouteflika accedeu a mercar avi\u00f3ns de combate rusos, defensas antia\u00e9reas e outras armas nun valor de 7.500 mill\u00f3ns de d\u00f3lares, segundo a axencia rusa Rosoboronexport.\nAlxeria decidiu no 2006 pagar a d\u00e9beda que ti\u00f1a co Club de Par\u00eds antes do estipulado, e que ascend\u00eda a 8 mil mill\u00f3ns de d\u00f3lares. Isto minguou a d\u00e9beda externa de Alxeria a valores por debaixo dos 5 mil mill\u00f3ns de d\u00f3lares no final de 2006.\nAgricultura.\nDende os romanos, Alxeria destacou pola fertilidade do seu terreo, hoxe en d\u00eda, o 9,4% da poboaci\u00f3n traballa na agricultura.\nA mediados do s\u00e9culo XIX cultiv\u00e1ronse grandes cantidades de algod\u00f3n coincidendo coa Guerra Civil Estadounidense, pero a s\u00faa industria retrocedeu. A principios do s\u00e9culo XX fix\u00e9ronse esforzos para remontar o cultivo desta planta, e actualmente unha pequena cantidade de algod\u00f3n prod\u00facese nos oasis do sur.\nProducen grandes cantidades dunha fibra vexetal fabricada cos follas da palmeira anana. Outros cultivos relevantes son as oliveiras e o tabaco.\nNo cultivo de cereais empr\u00e9ganse m\u00e1is de 30.000\u00a0km\u00b2. A zona do Tell \u00e9 a de maior extensi\u00f3n de cultivo de cereais. Durante a \u00e9poca de ocupaci\u00f3n francesa, a s\u00faa produtividade incrementou substancialmente grazas aos pozos artesianos. Os principais cereais son o trigo, a cebada e a avea sativa. Exporta gran variedade de froitas e verduras, especialmente c\u00edtricos, as\u00ed como figos, d\u00e1tiles, fibra de esparto e cortiza. Alxeria \u00e9 o maior mercado de \u00c1frica de avea sativa.\nDemograf\u00eda.\n \nA poboaci\u00f3n de Alxeria ascende a 32\u00a0531\u00a0853 habitantes (2005), m\u00e1is do 75% do total fala \u00e1rabe e m\u00e1is do 85% fala franc\u00e9s, os dous idiomas oficiais. Entre un cuarto e un terzo da poboaci\u00f3n fala b\u00e9rber,\nDo mill\u00f3n de colonos franceses que viv\u00edan en Alxeria antes da independencia, quedan hoxe 576.000. Sumando todos os europeos e os seus descendentes calc\u00falase que forman o 18% da poboaci\u00f3n de Alxeria. A mortalidade infantil \u00e9 de 19 por mil (menor \u00e1 media do norte africano) e a esperanza de vida de 83 anos. F\u00f3ra das cidades m\u00e1is importantes, a atenci\u00f3n m\u00e9dica \u00e9 rudimentaria. A media de fillos por muller \u00e9 de 1,89, unha das taxas m\u00e1is baixas do continente africano.\nRelixi\u00f3n\nO 99% da poboaci\u00f3n \u00e9 musulm\u00e1 sunnita, o 1% \u00e9 cat\u00f3lica e unha pequena minor\u00eda xud\u00eda (200 en todo o pa\u00eds) que viven en Alxeria, principalmente en Alxer, resto da gran poboaci\u00f3n xud\u00eda anterior \u00e1 creaci\u00f3n de Israel que fuxiu ou foi expulsada tras a independencia.\nCultura.\nComo Alxeria tivo moitas comunidades desde o s\u00e9culo V, hoxe en d\u00eda en Alxeria hai tanto tipo de persoas e de culturas diferentes, a\u00ednda que o 80% da cultura alxeriana esta dividido no norte e o sur, no norte nas cidades non des\u00e9rticas, te\u00f1en unha cultura europea e m\u00e1is moderna (sen contar a cidade de Hassi Messaoud). E a cultura do sur do pa\u00eds \u00e9 m\u00e1is humilde, a\u00ednda que hai varias grandes cidades cunha tecnolox\u00eda regular. \nO resto da porcentaxe \u00e9 a cultura dos b\u00e9rberes, unha comunidade que reside no norte de Alxeria principalmente na tur\u00edstica cidade de Bejaia.\nLinguas.\nO \u00e1rabe cl\u00e1sico \u00e9 a lingua oficial do pa\u00eds, e dende abril de 2002, o b\u00e9rber tam\u00e9n o \u00e9. Os alxerianos falan un \u00e1rabe dialectal, ou \"darija\", bastante diferenciado do \u00e1rabe cl\u00e1sico en canto a vocabulario, sendo bastante similar en sintaxe e gramaticalmente. A darija conservou numerosas palabras e estruturas b\u00e9rberes e ten numerosos pr\u00e9stamos do franc\u00e9s. O b\u00e9rber expr\u00e9sase tam\u00e9n en diferentes variantes rexionais: o cabilo (taqbaylit) na Cabilia, o chenoui na monta\u00f1a de Chenoua e o chaoui nas monta\u00f1as do Aures. Ademais tam\u00e9n existen o tuareg no S\u00e1hara, o mozabit no Val de M'Zab e o tashelhit na fronteira con Marrocos.\nTurismo.\n \nAlxeria \u00e9 un pa\u00eds para ser visitado en calquera \u00e9poca do ano. No ver\u00e1n p\u00f3dese gozar dunhas de praias lindas e cristalinas. No inverno p\u00f3dese gozar das monta\u00f1as colmadas de neve da cidade de Kabyle.\nUn dos sitios m\u00e1is importantes de ser visitados son os desertos, este pa\u00eds ten o deserto maior do mundo.\nE a pesar de que \u00e9 un dos pa\u00edses m\u00e1is modernos de \u00c1frica, a raz\u00f3n de que non sexa un importante destino tur\u00edstico \u00e9 que desde hai 14 anos terroristas do grupo Al Qaeda empezaron a facer de Alxeria un pa\u00eds cheo de caos, terror e medo. Con todo no ano 1999 o presidente alxeriano intentou negociar con estes grupos, logrando diminu\u00edr as s\u00faas acci\u00f3ns terroristas. Hoxe en d\u00eda a\u00ednda se mante\u00f1en activos uns pequenos grupos os cales sit\u00faanse cara ao sur do pa\u00eds. O actual presidente prop\u00faxose eliminalos do pa\u00eds para final do ano 2007. Con todo o 11 de abril do 2007 reapareceron os atentados. O goberno alxeriano anunciou unirse ao goberno marroqu\u00ed para o combate destes grupos. Adicionalmente contar\u00e1n coa axuda de Estados Unidos, Francia, e da Uni\u00f3n Europea.\nO presidente est\u00e1 contando coa axuda da O.N.U, dos tuaregs (militares do deserto alxeriano) e as forzas armadas alxerianas.\nEsta inestabilidade provoca as recomendaci\u00f3ns de non viaxar \u00e1s zonas do sur debido \u00e1s ameazas terroristas existentes. As cidades des\u00e9rticas que non sofren esta ameaza son as que est\u00e1n ao norte de Djanet. Algunhas das m\u00e1is tur\u00edsticas son as seguintes: \"Adrar\", In Amenas, Tindouf, El Oued, Ghardaia, El Golea e Biskra. Tam\u00e9n destacan as cidades des\u00e9rticas m\u00e1is modernas como Hassi Messaoud.\nTam\u00e9n para o 2008 Alxeria sera o segundo pa\u00eds africano que conte con 3 li\u00f1as de metro (ferrocarril), son 150 trens de \u00faltima xeraci\u00f3n de fabricaci\u00f3n alem\u00e1 e xaponesa. Tam\u00e9n contar\u00e1 con 3 li\u00f1as de tranv\u00edas, que se inaugurar\u00e1n no ano 2009, igual que todos os trens ordenados, son de \u00faltima xeraci\u00f3n.\nTransportes.\nAlxeria conta con 234 aeroportos, que 15 deles son internacionais, a maior\u00eda deles te\u00f1en voos conectados s\u00f3 con cidades de Francia. Desde Hassi Messaoud ademais de voos a Francia, British Airways ofrece voos a Londres.\nEn novembro do 2007 inaugurouse a nova terminal 2, para voos dom\u00e9sticos. Foi considerada a terminal de voos dom\u00e9sticos m\u00e1is moderna de \u00c1frica. Egsa (empresa que est\u00e1 a cargo dos aeroportos de Alxeria), en 2008 inaugura novas terminais en varios aeroportos alxerianos, entre eles o aeroporto de Annabe, Constantine, Ghardaia, Hassi Messaoud, Oran, Tlemcen etc. Egsa, pensou en constru\u00edr unha terceira terminal no Aeroporto de Houari Boumediene (Alxer), que se denominase terminal 3, ten o ambicioso proxecto de facer esta terminal a maior de \u00c1frica e unha das maiores e importantes do mundo, con 300.000m2 e cunha capacidade de 20 mill\u00f3ns de persoas. P\u00e9nsase en empezar a construci\u00f3n en 2008 e inaugurala no ano 2012.\nBarco.\nEspa\u00f1a: Hai moitas rutas desde Espa\u00f1a sobre todo desde: \nFrancia: Desde: "}
{"id": "3779", "revid": "181", "url": "https://gl.wikipedia.org/wiki?curid=3779", "title": "Alfabeto ruso", "text": ""}
{"id": "3781", "revid": "25871", "url": "https://gl.wikipedia.org/wiki?curid=3781", "title": "Chiang Kai-shek", "text": "Chiang Kai-shek, nado en Fenghua o 31 de outubro de 1887 e finado en Taipei o 5 de abril de 1975, foi un militar e pol\u00edtico chin\u00e9s, l\u00edder do Kuomintang, xeneral en xefe das forzas chinesas vencido por Mao Zedong na revoluci\u00f3n. Na Rep\u00fablica Popular da China \u00e9 co\u00f1ecido como \u8523\u4ecb\u77f3 (pinyin: Ji\u01ceng Ji\u00e8sh\u00ed) e en Taiw\u00e1n como \u8523\u4e2d\u6b63 (pinyin: Ji\u01ceng Zh\u014dngzh\u00e8ng),\nTraxectoria.\nSucedeu a Sun Yat-sen como l\u00edder do Partido Nacionalista Chin\u00e9s Kuomintang, e foi o l\u00edder m\u00e1ximo, baixo diversos cargos, da Rep\u00fablica da China establecida en Nank\u00edn en 1927. Tras a derrota dos nacionalistas fronte aos comunistas en 1949, refuxiouse co seu goberno na illa de Taiw\u00e1n.\nChiang Kai-shek gobernou Taiw\u00e1n de forma autoritaria desde 1949 at\u00e9 a s\u00faa morte en 1975, cando foi sucedido polo seu fillo Chiang Ching-kuo. Durante a s\u00faa etapa en Taiw\u00e1n nunca se resignou a que o exilio fora definitivo. Mantivo a esperanza de que o comunismo acabar\u00eda caendo, e que a Rep\u00fablica da China, baixo o seu liderado, reconquistar\u00eda a China continental.\nChiang utilizou varios nomes ao longo da s\u00faa vida. Durante a s\u00faa etapa en Cant\u00f3n \u00e1 fronte da Academia Militar de Whampoa, utilizaba o nome que a transcrici\u00f3n pinyin \u00e9 Ji\u01ceng Ji\u00e8sh\u00ed (chin\u00e9s tradicional: \u8523\u4ecb\u77f3, chin\u00e9s simplificado: \u848b\u4ecb\u77f3, Wade-Giles: Chiang Chieh-shih). A forma habitual en Occidente \"Chiang Kai-shek\" corresponde \u00e1 transcrici\u00f3n que se fixo naquela \u00e9poca deste nome segundo a pronunciaci\u00f3n do dialecto canton\u00e9s falado en Cant\u00f3n. Chiang Kai-shek e Sun Yat-sen son as \u00fanicas personalidades hist\u00f3ricas chinesas cuns nomes que se transcriben habitualmente en Occidente en forma cantonesa, e non en mandar\u00edn."}
{"id": "3782", "revid": "1987", "url": "https://gl.wikipedia.org/wiki?curid=3782", "title": "Alfabeto \u00e1rabe", "text": "O alfabeto \u00e1rabe () \u00e9 a escritura usada en diversas linguas do mundo, como o \u00e1rabe, o persa e o urd\u00fa. \u00c9 o segundo alfabeto m\u00e1is estendido a nivel mundial, s\u00f3 por detr\u00e1s do alfabeto latino. \nHai diferentes sistemas estandarizados para a romanizaci\u00f3n do \u00e1rabe, \u00e9 dicir, adaptar o alfabeto \u00e1rabe ao latino ou romano. Por exemplo, o SATTS ( - Sistema de transliteraci\u00f3n t\u00e9cnica do \u00e1rabe est\u00e1ndar) \u00e9 un sistema empregado para adaptar o alfabeto \u00e1rabe ao latino para angloparlantes adoptado polo Ex\u00e9rcito dos Estados Unidos.\nO \u00e1rabe ten caracter\u00edsticas similares ao alfabeto hebreo, neste sentido \u00e9 un \"abjad\". Isto ref\u00edrese ao feito de que as vogais curtas non se transcriben na maior\u00eda de libros e publicaci\u00f3ns, sen\u00f3n que han de deducirse do contexto. Esta situaci\u00f3n vese aliviada co feito de que as linguas sem\u00edticas po\u00f1en a maior parte do seu significado en consonantes e vogais longas, que si son transcritas. Ten 28 letras b\u00e1sicas, con algunhas variantes e diversos signos auxiliares.\nA escritura \u00e1rabe actual data do s\u00e9culo IV e recibe o nome de nasji para diferenciala da primitiva escritura m\u00e1is redondeada chamada c\u00fafica. \u00c9 unha escritura ligada e en forma cursiva, m\u00e1is que unha sucesi\u00f3n de caracteres individuais. Ademais doutras consecuencias, isto implica que a forma da letra est\u00e1 influ\u00edda pola posici\u00f3n que ocupa na palabra. Escr\u00edbese de dereita a esquerda; non ten mai\u00fasculas e non se permite a divisi\u00f3n da palabra a final de li\u00f1a; en cambio, \u00e9 posible alongar os trazos de uni\u00f3n entre letras tanto como se queira, a fin de que o texto quede ali\u00f1ado. As consonantes dobres ind\u00edcanse cun tashdid, (un s\u00edmbolo parecido \u00e1 'w') sobre a letra en cuesti\u00f3n.\nO Cor\u00e1n, o libro m\u00e1is importante do islam, est\u00e1 escrito usando o alfabeto \u00e1rabe. Ademais da lingua \u00e1rabe, hai varias linguas que usan este mesmo alfabeto, entre as cales se incl\u00faen o urdu e o persa; o turco escrib\u00edase con \u00e1rabe ata as reformas de Kemal Atat\u00fcrk na d\u00e9cada de 1920. Este foi reincorporado oficialmente polo goberno turco de Erdogan no ano 2014, a\u00ednda que s\u00f3 para o \u00e1mbito relixioso. Alg\u00fans musulm\u00e1ns aragoneses e castel\u00e1ns dos s\u00e9culos XIV a XVI escribiron obras, principalmente relixiosas, en lingua romance con caracteres ar\u00e1bigos (o que se co\u00f1ece como literatura alxamiada).\nA caligraf\u00eda \u00e1rabe consid\u00e9rase unha arte por dereito propio. Dado que o islam sunnita prohibe a representaci\u00f3n de seres animados, a arquitectura isl\u00e1mica (mesquitas e palacios) adoita usar vers\u00edculos do Cor\u00e1n delicadamente escritos. Un exemplo \u00e9 o palacio da Alhambra de Granada.\nHistoria.\nO alfabeto \u00e1rabe xurdiu ao redor do s\u00e9culo IV dunha evoluci\u00f3n do alfabeto nabateo, que proced\u00eda da variante sir\u00edaca do alfabeto arameo, e esta variante deriva do alfabeto fenicio. O texto m\u00e1is antigo co\u00f1ecido do alfabeto \u00e1rabe \u00e9 unha inscrici\u00f3n de finais do s\u00e9culo IV atopada na monta\u00f1a de Jabal Ramm (a 50 km ao leste de Aqaba, Xordania), pero a primeira en usala plenamente. \u00e9 un documento triling\u00fce (grego, sir\u00edaco e \u00e1rabe) do ano 512 atopado en Zebed (Siria). De antes da chegada do islam, cons\u00e9rvanse poucos textos en alfabeto \u00e1rabe; s\u00f3 quedan cinco inscrici\u00f3ns das que non cabe d\u00fabida (a\u00ednda que alg\u00fan outro texto poida ser preisl\u00e1mico). No s\u00e9culo VII engad\u00edronse puntos arriba e debaixo das letras para diferencialas, a lingua aramea ti\u00f1a menos fonemas que o \u00e1rabe e as 15 letras arameas ti\u00f1an que servir para os 28 sons do \u00e1rabe, coas ambig\u00fcidades resultantes. O documento m\u00e1is antigo conservado que utiliza estes puntos \u00e9 tam\u00e9n o papiro \u00e1rabe m\u00e1is antigo, chamado PERF 558, e datado en abril do 643. Pero este sistema de diferenciaci\u00f3n de sons non foi obrigatorio ata moito m\u00e1is tarde. Na segunda metade do s\u00e9culo VII introduciuse a \"hamza\", antes da invenci\u00f3n do alfabeto sir\u00edaco e da vocalizaci\u00f3n tiberiana do hebreo. Cara ao s\u00e9culo VIII cambiouse a orde das letras, que se un\u00edan por afinidade de forma. Tam\u00e9n se engadiron os signos voc\u00e1licos e diacr\u00edticos para facilitar a lectura e eliminar parcialmente as ambig\u00fcidades, utilizando inicialmente un sistema de puntos vermellos. Segundo algunhas fontes o seu uso expandiuse a instancias do gobernador omeia de Iraq, al-Hajjaj ibn Y\u00fassuf. Un punto encima da consoante significaba unha \"a\"; un punto debaixo da consoante unha \"i\", un punto encima da li\u00f1a unha \"u\" e puntos dobres significaban nunaci\u00f3n. Non obstante, este sistema tam\u00e9n causou certa confusi\u00f3n cos puntos de letras, e uns 100 anos despois impuxose o sistema actual de diacr\u00edticos (\"fatha\" ([a]), \"kasra\" ([i] ), \"damma\" ([u]), \"sukun\" (ausencia de vogal) e o \"tanw\u00edn\" para \"nunaci\u00f3n\" ou xeminaci\u00f3n).\nCando o alfabeto \u00e1rabe se expandiu a pa\u00edses que ti\u00f1an outras linguas con sons non presentes en \u00e1rabe, invent\u00e1ronse novas letras para representar estes sons. Unha das alteraci\u00f3ns m\u00e1is com\u00fans foi o uso de tres puntos arriba ou abaixo. Por exemplo para o son [p] e para o son [t\u0283] presente en urd\u00fa, persa e kurdu ou para representar o son [\u0261] do persa e do kurdo.\nIdiomas que utilizan o alfabeto \u00e1rabe.\nCada unha das linguas que usan este alfabeto ten a s\u00faa propia versi\u00f3n, normalmente con letras adicionais.\nEstrutura do alfabeto \u00e1rabe.\nO alfabeto \u00e1rabe est\u00e1 composto por 28 letras b\u00e1sicas e escr\u00edbese de dereita a esquerda. Non hai diferenza entre as letras escritas e as impresas e non existe diferenciaci\u00f3n entre letras min\u00fasculas e mai\u00fasculas. A maior\u00eda das letras \u00fanense coa seguinte, mesmo cando son impresas, e a s\u00faa aparencia cambia dependendo de se son precedidas ou seguidas por outras letras ou se est\u00e1n soas. O alfabeto \u00e1rabe \u00e9 un \"abjad\" impuro (as vogais curtas non se escriben pero as longas si) as\u00ed que o lector debe co\u00f1ecer o idioma para poder repor as vogais. Por\u00e9n, nalgunhas edici\u00f3ns do Cor\u00e1n ou nalg\u00fans traballos did\u00e1cticos empr\u00e9gase unha notaci\u00f3n con marcas diacr\u00edticas para sinalar a vocalizaci\u00f3n. Ademais, en textos vocalizados, hai unha serie doutros caracteres diacr\u00edticos dos cales o m\u00e1is moderno \u00e9 unha indicaci\u00f3n da omisi\u00f3n das vogais \"(suk\u016bn)\" e da prolongaci\u00f3n das consoantes \"(\u0161adda)\".\nPresentaci\u00f3n do alfabeto.\nO alfabeto \u00e1rabe pode transliterarse e transcribirse de varias maneiras. O m\u00e9todo preferido neste artigo ser\u00e1 o DIN-31635. Alternativas pertencentes a outros est\u00e1ndares est\u00e1n indicados despois das barras oblicuas.\nA li\u00f1a horizontal diacr\u00edtica sobre as vogais longas \u00e9 a mi\u00fado substitu\u00edda por un circunflexo porque \u00e9 m\u00e1is sinxelo de escribir na maior\u00eda dos teclados.\nUnha transliteraci\u00f3n do \u00e1rabe debe permitir a reconstruci\u00f3n das letras \u00e1rabes orixinais de maneira que mostre os caracteres que non se pronuncian ou que se pronuncian coma outros. Unha transcrici\u00f3n fon\u00e9tica indica s\u00f3 a pronunciaci\u00f3n. A transcrici\u00f3n fon\u00e9tica segue as convenci\u00f3ns do Alfabeto Fon\u00e9tico Internacional (para m\u00e1is detalles relativos \u00e1 pronunciaci\u00f3n do \u00e1rabe consultar o artigo Pronunciaci\u00f3n no \u00c1rabe).\nSATTS, o \"Standard Arabic Technical Transliteration System\" (Sistema t\u00e9cnico est\u00e1ndar de transliteraci\u00f3n do \u00e1rabe), \u00e9 un sistema militar est\u00e1ndar estadounidense de transliteraci\u00f3n do alfabeto \u00e1rabe \u00f3 alfabeto latino.\nLetras principais.\nAs letras que carecen dunha versi\u00f3n inicial ou media nunca se unen \u00e1s seguintes letras. Coma por exemplo \ufe80 \"hamza\".\nOutras letras.\nNotas.\nA letra \u02bealif maq\u1e63\u016bra, escrita comunmente co Unicode 0x0649 (\u0649) do \u00e1rabe, \u00e9 algunhas veces substitu\u00edda, en farsi/persa ou urd\u00fa, polo Unicode 0x06CC (\u06cc), chamada \"Farsi Yeh\" dado que \u00e9 m\u00e1is apropiada para a pronunciaci\u00f3n nesas linguas. Os glifos son id\u00e9nticos nas formas \u00fanica e final ( \ufeef \ufef0 ), pero non nas formas inicial e media, nas que a Farsi Yeh ga\u00f1a dous puntos debaixo ( \ufbfe \ufbff ) mentres que a \u02bealif maq\u1e63\u016bra non os ten.\nEscribindo o \"hamza\".\nInicialmente, a letra \"\u02bealif\" indicaba unha glotal oclusiva, ou stop glotal, transcrito coma [\u0294], confirmando unha orixe com\u00fan co fenicio. Actualmente empr\u00e9gase da mesma maneira que noutras abjads, con \"y\u0101\u02be\" e \"w\u0101w\", coma \"mater lectionis\", \u00e9 dicir, unha consoante que substit\u00fae a unha vogal longa. Ademais, a trav\u00e9s do paso do tempo o seu valor fon\u00e9tico foi escuro, xa que, \"\u02bealif\" serve principalmente para substitu\u00edr fonemas ou funcionar coma soporte gr\u00e1fico para certos diacr\u00edticos.\nActualmente, o alfabeto \u00e1rabe emprega o \"hamza\" principalmente para indicar un stop glotal, que pode aparecer en calquera parte dunha palabra. Por\u00e9n, esta letra non funciona coma as outras: pode ser escrita soa ou cun apoio, nese caso conv\u00e9rtese nun diacr\u00edtico:\nOs detalles sobre coma escribir o \"hamza\" son discutidos abaixo, tralos datos sobre as vogais e os sinais de divisi\u00f3n en s\u00edlabas, porque as s\u00faas funci\u00f3ns est\u00e1n relacionadas.\nLigaduras.\nA \u00fanica ligadura obrigatoria \u00e9 l\u0101m+'alif, t\u00f3dalas outras ligaduras (yaa - meem etc) son opcionais.\nAlgunhas fontes incl\u00faen un glifo (\u1e62all-allahu alayhi wasallam):\ne un glifo da palabra \"Allah\":\nO primeiro empr\u00e9gase tras t\u00f3dalas menci\u00f3ns \u00f3 nome de Sagrado profeta (que Allah o bendiga e lle conceda paz). O \u00faltimo \u00e9 unha \"soluci\u00f3n alterna\" debido \u00e1 incompetencia da maior\u00eda dos procesadores de textos, que son incapaces de mostrar o Sagrado Nome correctamente debido \u00f3 seu sistema de mostralos s\u00edmbolos vogais. Compare o seguinte texto, que depende do seu navegador e as fontes que te\u00f1a instaladas:\n \u0627\u0644\u0644\u0647 \nDiacr\u00edticos.\nVogais.\nXeralmente, as vogais curtas \"non\" se escriben en \u00e1rabe, non obstante hai excepci\u00f3ns como poden ser os textos sagrados (como o Cor\u00e1n) ou did\u00e1cticos, que son co\u00f1ecidos como textos vogalizados.\nAs vogais curtas deben escribirse con diacr\u00edticos situados enriba ou debaixo da consoante que as precede na s\u00edlaba. (T\u00f3dalas vogais en \u00e1rabe, sexan curtas ou longas, seguen a unha consoante. Contrariamente \u00f3 que parece \"sempre hai\" unha consoante \u00f3 inicio de nomes coma Al\u00ed \u2014 en \u00e1rabe \"\u02beAl\u012b\" \u2014 ou nunha palabra coma \"\u02bealif\".)\nO \"a\" longo que segue a unha consoante distinta de hamzah escr\u00edbese cun signo curto-\"a\" na consoante m\u00e1is un alif despois del (\"\u02bealif\").\nO \"i\" longo ten como signo o \"i\" curto m\u00e1is o yaa \"y\u0101\u02be\", e o \"u\" longo ten como signo o \"u\" curto m\u00e1is o waaw, polo tanto a\u0101 = \u0101, iy = \u012b e uw = \u016b);\nO \"a\" longo seguido do son hamzah pode ser representado por un alif-madda ou por un hamzah flotante seguido por un alif.\nNos textos non vogalizados (aqueles nos que as vogais curtas non se escriben), as vogais longas son representadas pola consoante en cuesti\u00f3n (alif, yaa, waaw). As vogais longas escritas no medio dunha verba tr\u00e1tanse coma consoantes \"\u00bftomando?\" \"suk\u016bn\" (ver abaixo) nun texto que te\u00f1a moitos diacr\u00edticos.\nAs vogais longas escritas no medio dunha palabra tr\u00e1tanse como consonantes que toman suk\u016bn (v\u00e9xase m\u00e1is adiante) nun texto que ten diacr\u00edticos completos.\nPara aclaralo, as vogais \"se situar\u00e1n\" enriba ou debaixo da letra \u062f \"d\u0101l\" polo que c\u00f3mpre le-los resultados [da], [di], [du] etc. Te\u00f1a en conta que \u062f \"d\u0101l\" \u00e9 unha das seis letras que non se unen pola esquerda e est\u00e1 usada aqu\u00ed coma exemplo. Outras letras si que se unen a \"\u02bealif\", \"w\u0101w' e \"y\u0101\u02be\".\nSignos sil\u00e1bicos e outros.\nShadda.\n\u0651 \"shadda\" marca a xeminaci\u00f3n dunha consoante; kasra (ver abaixo) m\u00f3vese, cando est\u00e1 presente, entre o shadda e a consoante xeminada.\n\"Suk\u016bn\".\nUnha s\u00edlaba \u00e1rabe pode ser aberta (rematar nunha vogal) ou pechada (se remata nunha consoante).\nCando a s\u00edlaba \u00e9 pechada, p\u00f3dese indicar que a consoante que a pecha non vai acompa\u00f1ada dunha vogal marc\u00e1ndoa cun signo chamado \"suk\u016bn\", que ten a forma \"\u00b0\", para eliminar calquera ambig\u00fcidade, especialmente cando o texto nos se vocaliza: \u00e9 preciso lembrar que un texto padr\u00f3n componse exclusivametne de series de consoantes; as\u00ed, a palabra \"qalb\", \"coraz\u00f3n\", escr\u00edbese \"qlb\". \"Suk\u016bn\" permite saber onde non colocar unha vogal: \"qlb\" poder\u00eda, de feito, lerse /qVlVbV/; mais se se escribe cun \"suk\u016bn\" por riba do \"l\" e o b \"b\", s\u00f3 se pode interpretar como a forma /qVlb/ (canto a saber que vogar empregar, c\u00f3mpre memorizar a palabra); escr\u00edbese isto: \u0642\u0644\u0652\u0628\u0652 (sen ligadura: \u0642\u200c\u0644\u0652\u200c\u0628\u0652).\nP\u00f3dese pensar que nun texto vocalizado non se precisa do \"suk\u016bn\" porque a ausencia dunha vogar detr\u00e1s dunha consoante poder\u00edase sinalar simplemente non escribindo ningunha marca sobre ela, de maneira que \u0642\u0650\u0644\u0652\u0628\u0652 ser\u00eda redundante. Non resulta ser as\u00ed por causa de que esa convenci\u00f3n (\"a ausencia dunha marca voc\u00e1lica significa a ausencia dun son voc\u00e1lico) non existe: de feito, k + u + t + b p\u00f3dese ler\n\"kutib\". Unha regra deste tipo ter\u00eda sentido se todos os que escribisen a marca voc\u00e1lica estivesen obrigados a escribir todas as marcas voc\u00e1licas na mesma palabra, o que non acontece. De feito, p\u00f3dense escribir tantas marcas voc\u00e1licas como se queira.\nPor\u00e9n, no Cor\u00e1n c\u00f3mpre escribir todas as marcas voc\u00e1licas: nel, o sukuun por riba dunha letra (excepto o alef, que indica un \"a\" longo) indica que se pronuncia mais que non vai seguido dunha vogal curta, mentres que a ausencia de calquera signo por riba dunha letra (a excepci\u00f3n do alef) indica que a consoante non se pronuncia.\nLectura.\nO alfabeto de uso m\u00e1is com\u00fan actualmente, chamado hi\u0177\u0101'\u012b (\u0647\u0650\u062c\u064e\u0627\u0626\u0650\u064a) ou alifb\u0101'\u012b (\u0623\u064e\u0644\u0650\u0641\u0652\u0628\u064e\u0627\u0626\u0650\u064a), agrupa as letras por similitude gr\u00e1fica. Moitos grafemas te\u00f1en un mesmo trazo b\u00e1sico e dist\u00ednguense entre si grazas a uns puntos situados encima ou debaixo do trazo. Estes puntos incorpor\u00e1ronse na \u00e9poca da expansi\u00f3n isl\u00e1mica: ata ent\u00f3n, a escritura utiliz\u00e1base pouco e frecuentemente como unha especie de taquigraf\u00eda de uso persoal para elaborar rexistros, contratos, albar\u00e1s etc. As necesidades ligadas \u00e1 administraci\u00f3n do novo Estado isl\u00e1mico, as\u00ed como \u00e1 correcta transmisi\u00f3n do Cor\u00e1n fixeron necesario o perfeccionamento do sistema de escritura. As letras representan consonantes ou vogais longas. En caso de necesidade poden utilizarse uns signos diacr\u00edticos adicionais para representar as vogais breves. Devanditos signos \u00fasanse sobre todo en textos did\u00e1cticos e en escritos cuxa correcta vocalizaci\u00f3n consid\u00e9rase especialmente importante, como o Cor\u00e1n. De feito, invent\u00e1ronse precisamente para asegurar a correcta transmisi\u00f3n do libro sacro, sobre todo entre musulm\u00e1ns non \u00e1rabes.\nNo caso de que non se utilicen os diacr\u00edticos voc\u00e1licos, que \u00e9 o caso na maior\u00eda dos textos, para unha correcta lectura o lector debe co\u00f1ecer a palabra ou ben deducir a s\u00faa vocalizaci\u00f3n pola s\u00faa morfolox\u00eda e polo contexto. Esta \u00e9 unha caracter\u00edstica com\u00fan a todas as escrituras alfab\u00e9ticas sem\u00edticas. Exemplos:\nAs vogais longas poden deducirse da presenza das semiconsonantes \u064a (E) e \u0648 (W), que polo xeral aparecen unidas \u00e1s vogais breves \"i\" e \"ou\" para dar as correspondentes longas, e polo signo \"\u00e1lif\" (\u00a0\u0627\u00a0), que xeralmente representa a vogal \"a\" longa, a\u00ednda que en inicio de palabra pode representar calquera vogal.\nAg\u00e1s contad\u00edsimas excepci\u00f3ns, a cada grafema corresponde un fonema, isto \u00e9, non existen letras mudas nin letras que en determinadas posici\u00f3ns, ou unidas a outras, te\u00f1an un valor distinto ao que lles corresponde en principio. \nNos dialectos \u00e1rabes falados, algunhas letras te\u00f1en varios valores diferentes ao que te\u00f1en en \u00e1rabe cl\u00e1sico. Moitas veces, estas particularidades locais de pronuncia mant\u00e9\u00f1ense cando o falante tenta utilizar o \u00e1rabe est\u00e1ndar, polo que se indican no apartado de descrici\u00f3n das letras. Pero conv\u00e9n aclarar que o \u00e1rabe est\u00e1ndar ten unha pronuncia est\u00e1ndar, que \u00e9 a que se ensina nas escolas e que se considera universalmente como \"a mellor\". As\u00ed pois, a pesar de que moitos exipcios pronunciar\u00e1n [\u0294albek] no canto de [qalbuk] cando falan na s\u00faa casa, calquera locutor \u00e1rabe de televisi\u00f3n, xa sexa exipcio ou doutro pa\u00eds, pronunciar\u00e1 sempre a letra qaf como unha oclusiva uvular.\nAs letras.\nNa escritura \u00e1rabe as letras da mesma palabra escr\u00edbense sempre ligadas entre si, ag\u00e1s 6 letras que non poden conectarse coa letra seguinte (a\u00ednda que si coa anterior), o que obriga a deixar un pequeno espazo de separaci\u00f3n; estas 6 letras que non conectan son: alif (\u0627), d\u0101l (\u062f), \u1e0f\u0101l (\u0630), r\u0101' (\u0631), z\u0101y (\u0632) e w\u0101u (\u0648).\nGrafemas auxiliares.\nVocais breves:\nProposta de reforma da escritura.\nEn calquera caso, a lectura esixe certo grao de comprensi\u00f3n do texto e de co\u00f1ecemento da gram\u00e1tica. Por esta raz\u00f3n, un reducido grupo de acad\u00e9micos propuxo nos anos 1920 adoptar o alfabeto latino, tal e como fixera Turqu\u00eda, argumentando que \"outros pobos len para comprender; n\u00f3s debemos comprender para poder ler\". Este foi reincorporado oficialmente polo goberno turco no ano 2014, pero s\u00f3 para o \u00e1mbito confesional. A proposta desestimouse, pero permaneceu aberto o debate de ata que punto este sistema de escritura dificultaba a alfabetizaci\u00f3n. Hoxe en d\u00eda t\u00e9ndese m\u00e1is a pensar que os problemas de alfabetizaci\u00f3n son ante todo econ\u00f3micos e pol\u00edticos, xa que non parece presentar ningunha dificultade en Israel, que ten un sistema de escritura similar, nin en pa\u00edses como China ou Xap\u00f3n, sempre que se conte cos medios e a vontade pol\u00edtica necesarios de cada individuo.\nNumerais ar\u00e1bigos.\nHai d\u00faas clases de numerais ar\u00e1bigos; os numerais ar\u00e1bigos est\u00e1ndar e os numerais orientais, usados na escritura ar\u00e1biga en Ir\u00e1n, Paquist\u00e1n e a India. En \u00c1rabe, eses n\u00fameros son chamados \"n\u00fameros hind\u00fas\" (\u0623\u0631\u0642\u0627\u0645 \u0647\u0646\u062f\u064a\u0629). Hoxe en d\u00eda nos pa\u00edses do Norte de \u00c1frica util\u00edzanse habitualmente os numerais ar\u00e1bigos occidentais; por\u00e9n nos tempos medievais a utiliz\u00e1banse uns numerais lixeiramente diferentes (dos cales, a trav\u00e9s de Italia, derivan os n\u00fameros usados en Occidente)."}
{"id": "3787", "revid": "23204", "url": "https://gl.wikipedia.org/wiki?curid=3787", "title": "Comarca da Mari\u00f1a Central", "text": "A comarca da Mari\u00f1a Central, ou val do Masma, \u00e9 unha comarca galega situada na provincia de Lugo e con Mondo\u00f1edo como localidade m\u00e1is co\u00f1ecida, o terceiro concello en poboaci\u00f3n da comarca, tras Foz e Burela. A ela pertencen os concellos de Alfoz, Burela, Foz, Lourenz\u00e1, Mondo\u00f1edo e O Valadouro. Esta comarca \u00e9 unha divisi\u00f3n oficial da Mari\u00f1a de Lugo."}
{"id": "3788", "revid": "6410505", "url": "https://gl.wikipedia.org/wiki?curid=3788", "title": "Comarca da Mari\u00f1a Occidental", "text": "A comarca da Mari\u00f1a Occidental, ou terra de Viveiro, \u00e9 unha comarca galega situada na provincia de Lugo cuxa capital \u00e9 Viveiro. A ela pertencen os concellos de Cervo, Ourol, O Vicedo, Viveiro e Xove. Esta comarca \u00e9 unha divisi\u00f3n oficial da Mari\u00f1a de Lugo.\nDemograf\u00eda.\nNo ano 2020 segundo o IGE ti\u00f1a 25.537 habitantes.\nDentro dos movementos naturais da poboaci\u00f3n p\u00f3dese destacar que no ano 2020 houbo 114 nacementos en contra de 362 \u00f3bitos, cun saldo vexetativo negativo de -248 persoas."}
{"id": "3789", "revid": "6410503", "url": "https://gl.wikipedia.org/wiki?curid=3789", "title": "Comarca da Mari\u00f1a Oriental", "text": "A comarca da Mari\u00f1a Oriental, ou val do Eo, \u00e9 unha comarca galega situada na provincia de Lugo que conta como localidade m\u00e1is poboada a de Ribadeo. A ela pertencen os concellos de Barreiros, A Pontenova, Ribadeo e Trabada. Esta comarca \u00e9 unha divisi\u00f3n oficial da Mari\u00f1a de Lugo."}
{"id": "3790", "revid": "89787", "url": "https://gl.wikipedia.org/wiki?curid=3790", "title": "Comarca da Paradanta", "text": "A comarca da Paradanta \u00e9 unha comarca galega situada na provincia de Pontevedra. A ela pertencen os concellos de Arbo, A Ca\u00f1iza (a s\u00faa capital), Covelo e Crecente. Limita ao norte coas comarcas de Vigo e do Ribeiro, ao leste con esta \u00faltima e coa de Terra de Celanova, ao sur con Portugal e ao oeste coa do Condado. Ocupa unha extensi\u00f3n de 339,85 quil\u00f3metros cadrados e contaba cunha poboaci\u00f3n de 12.060 habitantes no ano 2020.\nPol\u00edtica e goberno.\nTras as elecci\u00f3ns municipais do ano 2019, o PP gobernou os concellos de Arbo, Covelo e Crecente, mentres que o PSdeG-PSOE o da Ca\u00f1iza."}
{"id": "3791", "revid": "98623", "url": "https://gl.wikipedia.org/wiki?curid=3791", "title": "Comarca da Ulloa", "text": "A comarca da Ulloa \u00e9 unha comarca galega situada na provincia de Lugo cuxa capital \u00e9 Monterroso. A esta comarca pertencen os concellos de Antas de Ulla, Monterroso e Palas de Rei. No ano 2020 ti\u00f1a 8.879 habitantes, 4.430 homes e 4.449 mulleres. O seu nome procede do r\u00edo Ulla, que nace na comarca."}
{"id": "3792", "revid": "89787", "url": "https://gl.wikipedia.org/wiki?curid=3792", "title": "Comarca de Allariz - Maceda", "text": "A comarca de Allariz - Maceda \u00e9 unha comarca galega situada na provincia de Ourense linda ao leste coa comarca de Ourense, ao oeste coa comarca da Terra de Caldelas, ao sur coa comarca da Limia e ao sueste coa comarca da Terra de Celanova. A s\u00faa capital \u00e9 Allariz.\nPertencen \u00e1 comarca de Allariz - Maceda os seguintes concellos: Allariz, Ba\u00f1os de Molgas, Maceda, Paderne de Allariz, Xunqueira de Amb\u00eda e Xunqueira de Espadanedo."}
{"id": "3793", "revid": "89787", "url": "https://gl.wikipedia.org/wiki?curid=3793", "title": "Comarca de Arz\u00faa", "text": "A comarca de Arz\u00faa \u00e9 unha comarca galega situada na provincia da Coru\u00f1a cuxa capital \u00e9 Arz\u00faa. Pertencen a ela os concellos de Arz\u00faa, Boimorto, O Pino e Touro. Linda polo norte coas comarcas de Ordes e Betanzos, polo leste coa comarca da Terra de Melide, polo oeste coa comarca de Santiago, e no sur ten a comarca do Deza, xa na provincia de Pontevedra.\nPoboaci\u00f3n.\nA Comarca de Arz\u00faa ten unha poboaci\u00f3n avellentada tal e como mostra a seguinte t\u00e1boa:"}
{"id": "3794", "revid": "89787", "url": "https://gl.wikipedia.org/wiki?curid=3794", "title": "Comarca de Caldas", "text": "A comarca de Caldas \u00e9 unha comarca galega situada na provincia de Pontevedra e a s\u00faa capital \u00e9 Caldas de Reis. Pertencen a ela os concellos de Caldas de Reis, Catoira, Cuntis, Mora\u00f1a, Pontecesures, Portas e Valga.\nPol\u00edtica e goberno.\nTras as elecci\u00f3ns municipais do ano 2019, o PP gobernou os concellos de Mora\u00f1a, Pontecesures, Portas e Valga, mentres que o PSdeG-PSOE os de Caldas de Reis, Catoira e Cuntis."}
{"id": "3795", "revid": "6410217", "url": "https://gl.wikipedia.org/wiki?curid=3795", "title": "Comarca de Chantada", "text": "A comarca de Chantada, co\u00f1ecida historicamente como Terra de Asma, \u00e9 unha comarca galega situada na provincia de Lugo cuxa capital \u00e9 Chantada. Pertencen a ela os concellos de Carballedo, Chantada e Taboada."}
{"id": "3796", "revid": "89787", "url": "https://gl.wikipedia.org/wiki?curid=3796", "title": "Comarca de Fisterra", "text": "A comarca de Fisterra \u00e9 unha comarca galega situada na provincia da Coru\u00f1a cuxa capital \u00e9 Cee. O nome da comarca non obedece \u00f3 nome do principal centro urbano, nin a un factor hist\u00f3rico, sen\u00f3n \u00f3 enclave do cabo Fisterra. A esta comarca pertencen os concellos de Cee, Corcubi\u00f3n, Dumbr\u00eda, Fisterra e Mux\u00eda. Corresp\u00f3ndese co territorio chamado Terra de Nemancos."}
{"id": "3800", "revid": "5863", "url": "https://gl.wikipedia.org/wiki?curid=3800", "title": "Eduardo Pondal", "text": "Eduardo Mar\u00eda Gonz\u00e1lez-Pondal Abente, nado en Ponteceso o 6 de febreiro de 1835 e finado na Coru\u00f1a o 8 de marzo de 1917, foi un poeta rexionalista galego, en lingua castel\u00e1 e lingua galega. Un fragmento do seu poema \"Os Pinos\" constit\u00fae a letra do Himno de Galicia. Foi unha das tres grandes voces l\u00edricas do Rexurdimento, xunto con Rosal\u00eda de Castro e Manuel Curros Enr\u00edquez. En 1965 dedic\u00f3uselle o D\u00eda das Letras Galegas.\nTraxectoria.\nFoi o derradeiro irm\u00e1n de entre sete fillos nunha familia de orixe fidalga enriquecida coa emigraci\u00f3n a Am\u00e9rica. Eduardo quedou orfo de nai, \u00c1ngela Abente Chans, ao ano de nacer. Seu pai, Juan Gonz\u00e1lez Pondal, era comerciante. Estudou dende 1844 gram\u00e1tica latina na escola que ti\u00f1a un parente seu crego (Crist\u00f3bal de Lago) en Vilela de Nemi\u00f1a. En 1848 instalouse en Santiago de Compostela para cursar o bacharelato en Filosof\u00eda e, a seguir, a carreira de Medicina. De estudante frecuentou o Liceo de Santo Agosti\u00f1o, onde hab\u00eda faladoiros literarios, e revelouse como poeta, co seu \u00edntimo amigo Aurelio Aguirre, nunha ocasi\u00f3n que se fixo c\u00e9lebre: o banquete de Conxo. Foi un acto organizado en 1856 por estudantes liberais en homenaxe ao terceiro estado, no que estes fraternizaron con obreiros. Os brindes de Aguirre e de Pondal, cun sentido pol\u00edtico moi avanzado, lev\u00e1ronos \u00e1 Audiencia da Coru\u00f1a que chegou a considerar a deportaci\u00f3n destes \u00e1s Illas Marianas. Desta \u00e9poca datan os seus textos manuscritos m\u00e1is antigos, atopados no arquivo do arcebispado de Santiago Compostela.\nAo rematar a carreira en 1860, exerce como m\u00e9dico militar da Armada Espa\u00f1ola en Ferrol. En 1861 obtivo praza no Corpo de Sanidade Militar ao aprobar a oposici\u00f3n en Madrid. Por\u00e9n, tras conseguir un posto na f\u00e1brica de armas de Trubia (Asturias), abandonou de maneira definitiva a profesi\u00f3n m\u00e9dica e retornou \u00e1 casa paterna. O 2 de xullo de 1861 celebr\u00e1ronse na Coru\u00f1a os primeiros Xogos florais de Galicia, no que Pondal participou con \"A campana d'Anll\u00f3ns\", o seu primeiro poema en galego, que se publicou ao ano seguinte no \"\u00c1lbum de la Caridad\".\nPondal apenas exerceu a medicina. Retirouse axi\u00f1a \u00e1 s\u00faa casa paterna e al\u00ed viviu, con frecuentes viaxes a Santiago de Compostela e \u00e1 Coru\u00f1a. Nesta \u00faltima cidade visitaba habitualmente a imprenta-librar\u00eda de Ux\u00edo Carr\u00e9 Aldao, bautizada por Celso Garc\u00eda de la Riega como \"Cova C\u00e9ltica\". Al\u00ed manti\u00f1an un parladoiro, entre outros, Andr\u00e9s Mart\u00ednez Salazar, Manuel Murgu\u00eda, Florencio Vaamonde Lores, Evaristo Martelo Paum\u00e1n e Manuel Lugr\u00eds Freire. Al\u00ed accedeu a trav\u00e9s de Murgu\u00eda aos poemas ossi\u00e1nicos de James Macpherson. Ser\u00e1 ent\u00f3n cando Pondal asuma o papel de \"bardo\" da naci\u00f3n galega.\nNo ano 1877 sa\u00edu do prelo \"Rumores de los pinos\", un conxunto de vinte e un poemas en galego e castel\u00e1n que serviu de base a \"Queixumes dos pinos\" (1886). Esta obra recuperou da versi\u00f3n biling\u00fce as composici\u00f3ns en galego, inclu\u00edu a\u00ednda alg\u00fans dos poemas en espa\u00f1ol agora traducidos e tivo ampliaci\u00f3ns nas edici\u00f3ns posteriores. Un fragmento d' \"Os Pinos\", poema xurdido das sucesivas reelaboraci\u00f3ns de \"Rumores de los pinos\", constitu\u00edu o himno galego, ao que Pascual Veiga lle puxo m\u00fasica.\nA saudade de Pondal, poeta da liberdade, que ansiaba levantar un pobo, orientouse cara a un pasado que el imaxinaba libre e independente, e que o seu impulso l\u00edrico ansiaba reconquistar. A poes\u00eda de Pondal propo\u00f1\u00edase, ent\u00f3n, renovar a historia. Como do pasado c\u00e9ltico non quedaban m\u00e1is que vagos vestixios, Pondal esforzouse en adivi\u00f1alo, gui\u00e1ndose polos poemas de Ossian, por algunhas citas do \"Lebor Gab\u00e1la \u00c9renn\" e polas investigaci\u00f3ns de Murgu\u00eda. Creou as\u00ed un mito fragmentario, distante da historia, indeterminado, arredor de dous arquetipos: o Heroe e o Bardo. Tr\u00e1tase dun pasado de gran beleza e dunha forza de suxesti\u00f3n extraordinaria.\nEduardo Pondal finou no hostal \"La Luguesa\", na r\u00faa Juana de Vega da Coru\u00f1a, no mediod\u00eda do 8 de marzo de 1917. Sufr\u00eda unha cegueira moi avanzada e crises mentais cada vez maiores. Os seus restos xacen no Cemiterio de Santo Amaro da Coru\u00f1a.\nObra.\nPondal \u00e9 o m\u00e1ximo expo\u00f1ente da literatura do rexionalismo galego. Idealiza o pasado c\u00e9ltico de Galicia, e como apenas quedan vestixios da \u00e9poca, insp\u00edrase nas fontes da invasi\u00f3n romana, nos poemas ossi\u00e1nicos de James MacPherson, nalgunhas citas do \"Lebor Gab\u00e1la \u00c9renn\" e nas investigaci\u00f3ns de Manuel Murgu\u00eda e Benito Vicetto. O simbolismo do celtismo dentro da poes\u00eda de Pondal \u00e9 claro: as\u00ed como os celtas combateron heroicamente a invasi\u00f3n romana, os galegos deben tomar o seu exemplo e combater igualmente a opresi\u00f3n castel\u00e1. Ao mesmo tempo a s\u00faa poes\u00eda incorpora unha tendencia helenista, que entronca co seu af\u00e1n de crear unha l\u00edrica culta. Os mitos creados por Pondal bas\u00e9anse en dous arquetipos: o Heroe e mailo Bardo.\nTam\u00e9n \u00e9 interesante como poeta l\u00edrico. Xunto coa natureza, e as paisaxes da s\u00faa terra natal (a comarca de Berganti\u00f1os), o amor \u00e9 outra das claves da s\u00faa poes\u00eda.\nUtilizou unha lingua aristocratizante, fuxiu do coloquial e incorporou no seu l\u00e9xico e na s\u00faa sintaxe numerosos cultismos. Para isto serviuse dos seus profundos co\u00f1ecementos das linguas cl\u00e1sicas e en ocasi\u00f3ns botou man tam\u00e9n da lingua portuguesa. \u00c9 famosa a s\u00faa frase no leito de morte: \"d\u00e9chedesme unha lingua de ferro i eu douvos unha lingua de ouro\".\nHimno galego.\nEn 1890 o m\u00fasico Pascual Veiga ped\u00edralle unha letra para unha obra que pretend\u00eda presentar a un certame na Coru\u00f1a. Eduardo Pondal compuxo para a ocasi\u00f3n o poema \"Os Pinos\", do cal as d\u00faas primeiras estrofas formaron parte da letra da melod\u00eda de Veiga. A\u00ednda que a obra non chegou a estrearse, o poema aparecer\u00e1 publicado ese mesmo ano nun folleto do certame, as\u00ed como en xornais galegos da emigraci\u00f3n cubana. En 1907, xa finado Veiga, a s\u00faa composici\u00f3n foi estreada nunha homenaxe a el na Habana. Dende ent\u00f3n, \u00e9 considerada como o Himno de Galicia. En 1981 foi reco\u00f1ecida como himno oficial polo Estatuto de autonom\u00eda de Galicia.\nDende 1935 (edici\u00f3n da Real Academia Galega) ese poema integrouse, xunto con outros in\u00e9ditos, nas edici\u00f3ns de \"Queixumes dos Pinos\".\nSignificado.\nO significado pol\u00edtico da obra de Pondal foi obxecto de moitas teor\u00edas e discusi\u00f3ns. Por unha banda, \u00e9 indiscut\u00edbel que apela a conceptos raciais para devolverlle o orgullo ao pobo galego e para menosprezar Castela, \u00e1 que considera invasora do pa\u00eds. Por\u00e9n, o seu ideario pol\u00edtico sempre estivo m\u00e1is pr\u00f3ximo a un socialismo emerxente, como demostra a s\u00faa participaci\u00f3n no banquete de Conxo e o seu compromiso est\u00e9tico coa idea da liberdade. No momento hist\u00f3rico en que se desenvolveu a s\u00faa obra, as teor\u00edas raciais non s\u00f3 non foron desacreditadas, sen\u00f3n que eran profusamente empregadas polo romanticismo europeo como unha expresi\u00f3n do \"Volksgeist\" (\"o esp\u00edrito do pobo\" en lingua alem\u00e1), especialmente nos pa\u00edses que viv\u00edan un conflito nacional.\nPor outra banda, o seu ideario en relaci\u00f3n coa cuesti\u00f3n territorial semellaba m\u00e1is pr\u00f3xima a un iberismo federal ca a un nacionalismo galego a\u00ednda emerxente. Pondal expresa repetidamente o seu sentimento de irmandade con Portugal e a s\u00faa simpat\u00eda polo catalanismo. De feito, \"Os Eoas\" fala dunha xesta, o descubrimento do mundo, que incumbe todos os pobos ib\u00e9ricos.\nNo que atinxe \u00e1 cr\u00edtica da misoxinia na s\u00faa obra, Mar\u00eda Xos\u00e9 Queiz\u00e1n publicou o ensaio \"Misoxinia e racismo na poes\u00eda de Pondal\" en 1998. A autora concl\u00fae que, al\u00e9n do formalismo da s\u00faa obra, da creaci\u00f3n mitol\u00f3xica e da exaltaci\u00f3n da terra galega, os textos de Pondal transmiten, en efecto, unha ideolox\u00eda sexista e racista fortemente pol\u00e9mica.\nReco\u00f1ecementos.\nEn 1965, a Real Academia Galega dedicoulle o terceiro D\u00eda das Letras Galegas, tras Rosal\u00eda de Castro (1963) e Castelao (1964).\nEn Galiza hai seis centros de ensino que levan o seu nome: O Colexio Eduardo Pondal (concertado) de Cangas, o CEIP Eduardo Pondal e o IES Eduardo Pondal de Ponteceso, o IES Eduardo Pondal de Santiago de Compostela, o CEIP Eduardo Pondal de Vigo e o Centro P\u00fablico de Educaci\u00f3n e Promoci\u00f3n de Adultos (EPAPU) Eduardo Pondal da Coru\u00f1a."}
{"id": "3801", "revid": "6410491", "url": "https://gl.wikipedia.org/wiki?curid=3801", "title": "Comarca de Lugo", "text": "A comarca de Lugo \u00e9 unha comarca galega situada na provincia de Lugo cuxa capital \u00e9 Lugo. A esta comarca pertencen os concellos de Castroverde, O Corgo, Friol, Gunt\u00edn, Lugo, Outeiro de Rei, Portomar\u00edn e R\u00e1bade."}
{"id": "3802", "revid": "6410200", "url": "https://gl.wikipedia.org/wiki?curid=3802", "title": "Comarca de Meira", "text": "A comarca de Meira \u00e9 unha comarca galega situada na provincia de Lugo cuxa capital \u00e9 Meira. A esta comarca pertencen os concellos de Meira, Pol, Ribeira de Piqu\u00edn e Riotorto.\nDemograf\u00eda.\nEn 2020 ti\u00f1a 5.119 habitantes. Por\u00e9n, nese ano naceron 12 persoas e houno 100 \u00f3bitos, cun saldo vexetativo negativo (-88 persoas)."}
{"id": "3803", "revid": "89787", "url": "https://gl.wikipedia.org/wiki?curid=3803", "title": "Comarca de Muros", "text": "A comarca de Muros \u00e9 unha comarca galega situada na provincia da Coru\u00f1a cuxa capital \u00e9 Muros. A esta comarca pertencen os concellos de Carnota e Muros. Limita, polo norte, coa comarca do Xallas, polo leste, coa comarca de Noia e polo sur e o oeste co Oc\u00e9ano Atl\u00e1ntico.\nDemograf\u00eda.\nTi\u00f1a unha poboaci\u00f3n de 12.326 habitantes no 2020."}
{"id": "3804", "revid": "89787", "url": "https://gl.wikipedia.org/wiki?curid=3804", "title": "Comarca de Noia", "text": "A comarca de Noia \u00e9 unha comarca galega situada na provincia da Coru\u00f1a cuxa capital \u00e9 Noia. Pertencen a esta comarca os concellos de Lousame, Noia, Outes e Porto do Son."}
{"id": "3805", "revid": "54336", "url": "https://gl.wikipedia.org/wiki?curid=3805", "title": "Comarca do Baixo Mi\u00f1o", "text": "A comarca do Baixo Mi\u00f1o \u00e9 unha comarca galega situada no suroeste da provincia de Pontevedra e a s\u00faa capital \u00e9 Tui. Pertencen a ela os concellos de A Guarda, Oia, O Rosal, Tomi\u00f1o e Tui.\nXeograf\u00eda.\nSituaci\u00f3n.\nA comarca do Baixo Mi\u00f1o local\u00edzase co oc\u00e9ano Atl\u00e1ntico ao oeste e o r\u00edo Mi\u00f1o ao sueste que lle serve de fronteira natural con Portugal, at\u00e9 a s\u00faa desembocadura na Guarda, onde forma un amplo esteiro de importancia ornitol\u00f3xica.\nIgrexa.\nEst\u00e1 dentro da diocese de Tui-Vigo, abarcando parroquias dos arciprestados de A Guarda-Tebra e Tui-Entenza.\nEconom\u00eda.\nSobresae a produci\u00f3n pesqueira (A Guarda), coa frota palangreira adicada \u00e1 captura do peixe espada m\u00e1is importante do mundo; os vales do Rosal e outros levan as vi\u00f1as da comarca, cos seus vi\u00f1os inclu\u00eddos na denominaci\u00f3n de Orixe R\u00edas Baixas.\nPol\u00edtica e goberno.\nTras as elecci\u00f3ns municipais do ano 2019, o PSdeG-PSOE gobernou os concellos de Tui e A Guarda, o BNG os de Tomi\u00f1o e O Rosal, mentres que o PP o de Oia."}
{"id": "3809", "revid": "1131", "url": "https://gl.wikipedia.org/wiki?curid=3809", "title": "Roberto Blanco Torres", "text": "Roberto Blanco Torres, nado en Cuntis o 18 de marzo de 1891 e finado en Galez (Entrimo) o 3 de outubro de 1936, foi un xornalista e poeta galego. Deu os primeiros pasos na poes\u00eda da man das vangardas art\u00edsticas. A s\u00faa obra po\u00e9tica \u00e9 cualificada pola cr\u00edtica como de gran beleza e intensidade expresiva. As\u00ed mesmo, o seu traballo nos medios impresos, moi extenso e variado, marcou unha \u00e9poca xornal\u00edstica.\nAmais de ser colaborador asiduo da prensa galega dirixiu varios xornais. As s\u00faas columnas desprenden o talante combativo que caracteriza toda a s\u00faa obra. Comprometido co seu tempo, evolucionou politicamente dende o agrarismo ata o galeguismo. Dedic\u00f3uselle o D\u00eda das Letras Galegas de 1999.\nTraxectoria.\nFillo de Pedro Blanco Iglesias (despois chamado Pedro Blanco de Crespo) sacerdote dispensado natural de Donramiro (Lal\u00edn) e de Carmen Torres Fuentes, mestra, foi o menor de nove irm\u00e1ns. O pai deulle unha s\u00f3lida formaci\u00f3n en cultura cl\u00e1sica. \nSeguindo os pasos dos seus irm\u00e1ns Segismundo e Nu\u00f1o, trala morte dos pais en 1906, emigrou a Cuba. Al\u00ed comezou a colaborar na prensa da comunidade galega baixo o pseud\u00f3nimo de Fray Roblanto. O trato con Ant\u00f3n Villar Ponte e Ram\u00f3n Cabanillas foi decisivo na s\u00faa traxectoria ideol\u00f3xica.\nPublicou dous poemas de amor en galego, \"Dous toli\u00f1os\" e \"O amor\", e un artigo, \"\u00a1Intolerable!\", no semanario \"Follas Novas\" da Habana en setembro de 1907. Tam\u00e9n colaborou con \"Santos e Meigas\", \"Suevia\" e \"Galicia\". Durante eses anos entrou en contacto tam\u00e9n con Waldo A. Ins\u00faa, Virxilio Blanco Garrido e o mestre Chan\u00e9.\nEn 1910 apareceu o seu primeiro artigo na prensa galega, na revista \"Vida Gallega\". En decembro de 1911 dirixiu a revista biling\u00fce \"La Alborada\". En 1913 colaborou en \"La Regi\u00f3n Gallega\" e dende abril de 1915 dirixiu \"La Tierra Gallega\". Dende esa publicaci\u00f3n atacou alg\u00fans administradores do Centro Gallego de La Habana, ao tempo que colaboraba na prensa cubana, en especial no \"Diario de la Marina\" e \"El Comercio\". As\u00ed mesmo, enviou artigos desde A Habana a outras publicaci\u00f3ns americanas, como a arxentina \"Suevia\", e peninsulares, como \"Vida Gallega\", \"La Publicidad\" e \"La Tribuna\".\nA finais de 1916 regresou a Galicia, onde co\u00f1eceu ao cura Jos\u00e9 Toubes, un dos fundadores de \"El Ideal Gallego\", e estabeleceuse na Coru\u00f1a. Participou nas Irmandades da Fala e a comezos de abril de 1917 publicou o seu primeiro artigo n\"'A Nosa Terra\". Participou na I Asemblea Nacionalista celebrada en Lugo en decembro de 1918.\nEn outubro de 1920 asumiu a direcci\u00f3n de \"El Correo Gallego\" de Ferrol, da que cesou en abril de 1921. Pasou a dirixir \"La Zarpa\" en Ourense ata 1923, cando foi redactor xefe de \"Galicia. Diario de Vigo\". En 1926 casou con Xulia S\u00e1nchez Novoa e durante uns meses de 1927 foi o redactor xefe de \"El Pueblo Gallego\". Dirixiu \"El Progreso\" de Pontevedra.\nEn 1929, a Editorial N\u00f3s publicou \"\", unha colecci\u00f3n de 31 poemas que amosa o co\u00f1ecemento dos recursos da poes\u00eda de vangarda e futurista. En 1930 sa\u00edu do prelo \"De esto y de lo otro\", unha escolma de 38 artigos xornal\u00edsticos. Participou tam\u00e9n na creaci\u00f3n da Asociaci\u00f3n de Escritores Gallegos (1930).\nBlanco Torres foi membro da executiva da Federaci\u00f3n Republicana Gallega. En marzo de 1931 asumiu a direcci\u00f3n de \"La Rep\u00fablica\" de Ourense. Nese tempo, comezou a desilusionarse coa actuaci\u00f3n do seu grupo pol\u00edtico na consecuci\u00f3n da autonom\u00eda para Galicia. A\u00ednda as\u00ed, aceptou o cargo de gobernador civil de Palencia do 29 de decembro de 1931 ao 16 de xu\u00f1o de 1932. En febreiro de 1933 f\u00edxose cargo da direcci\u00f3n de \"El Noroeste\". En 1935 dirixiu \"El Pa\u00eds\" de Pontevedra e dende maio de 1936 foi o xefe do gabinete de prensa do Ministerio de Gobernaci\u00f3n. Participou activamente na campa\u00f1a para a aprobaci\u00f3n do Estatuto de autonom\u00eda de Galicia de 1936.\nAdemais das publicaci\u00f3ns citadas, textos da s\u00faa autor\u00eda foron reproducidos por \"La Temporada en Mondariz\", \"Hebe\" (Pontevedra), \"Nerio\" (Corcubi\u00f3n), \"Araz\u00faa\" (Montevideo), \"Bolet\u00edn de la Uni\u00f3n Hispanoamericana Pro-Valle Mi\u00f1or\" (Buenos Aires), \"C\u00e9ltiga\" (Buenos Aires), \"Revista del Centro Gallego\" (Montevideo), \"La Voz del Agro\" (Chantada), \"Galicia\" \u201cRevista del Centro Gallego de Montevideo\u201d, \"Galicia\" \u201cRevista del Centro Gallego de Buenos Aires\u201d, \"A Fouce\" (Buenos Aires), \"Nuevo Heraldo\" (A Guarda), \"N\u00f3s\" (Ourense), \"Galicia Industrial y Comercial\" (A Coru\u00f1a), \"Heraldo de Galicia\" (Ourense), \"Raza Celta\" \u201c\u00d3rgano del Comit\u00e9 Autonomista Gallego de Montevideo\u201d ou \"Cultura Gallega\" (A Habana), entre outras.\nMorte.\nO Golpe de Estado do 18 de xullo de 1936 sorprendeu a Blanco Torres na aldea de Amido, no concello ourens\u00e1n da Peroxa, na casa familiar da s\u00faa muller. Detido en setembro, foi levado \u00e1 Prisi\u00f3n Provincial de Ourense. O 3 de outubro foi paseado polo bando falanxista e fusilado no concello de Entrimo. Por orde xudicial, foi soterrado nunha fosa com\u00fan da igrexa parroquial de San Fiz de Galez, no concello de Entrimo."}
{"id": "3811", "revid": "605", "url": "https://gl.wikipedia.org/wiki?curid=3811", "title": "Mao Zedong", "text": ""}
{"id": "3812", "revid": "5863", "url": "https://gl.wikipedia.org/wiki?curid=3812", "title": "Mao Tse Tung", "text": "Mao Tse Tung, ou Mao Zedong, (en chin\u00e9s simplificado \u6bdb\u6cfd\u4e1c, e \u6bdb\u6fa4\u6771 en tradicional, \"M\u00e1o Z\u00e9d\u014dng\" ) nado o 26 de decembro do 1893 e morto o 9 de setembro de 1976, foi o m\u00e1ximo dirixente do Partido Comunista da China (PCCh) e da Rep\u00fablica Popular da China. Baixo o seu liderado, o Partido Comunista f\u00edxose co poder na China continental en 1949, cando se proclamou a nova Rep\u00fablica Popular, trala vitoria na guerra civil contra as forzas da Rep\u00fablica da China. A vitoria comunista provocou a fuxida de Chiang Kai-shek e os seus seguidores do Kuomintang para Taiw\u00e1n e converteu a Mao no l\u00edder m\u00e1ximo da China ata a s\u00faa morte en 1976.\nNo plano ideol\u00f3xico, Mao asumiu as formulaci\u00f3ns do marxismo-leninismo pero con matices propios baseados nas caracter\u00edsticas da sociedade chinesa, moi diferente da europea. En particular, o comunismo de Mao outorga un papel central \u00e1 clase campesi\u00f1a como motor da revoluci\u00f3n, formulaci\u00f3n que difire da visi\u00f3n tradicional marxista-leninista da Uni\u00f3n Sovi\u00e9tica, que v\u00eda os campesi\u00f1os como unha clase con escasa capacidade de mobilizaci\u00f3n e adxudicaba aos traballadores urbanos o papel central na loita de clases.\nA etapa de goberno de Mao estivo caracterizada por intensas campa\u00f1as de reafirmaci\u00f3n ideol\u00f3xica, que provocar\u00edan grandes conmoci\u00f3ns sociais e pol\u00edticas na China, como o Gran salto adiante e especialmente a Revoluci\u00f3n Cultural, momento no que o seu poder alcanzou as cotas m\u00e1ximas ao desenvolverse un intenso culto \u00e1 personalidade en torno \u00e1 s\u00faa figura. A\u00ednda hoxe en d\u00eda, o papel hist\u00f3rico de Mao est\u00e1 rodeado dunha gran controversia. Anos logo da s\u00faa morte, en 1981, o Partido Comunista da China publicou unha an\u00e1lise oficial sobre a responsabilidade de Mao nos problemas sociais e econ\u00f3micos derivados das s\u00faas pol\u00edticas, no que se lle atribu\u00edan erros graves, a\u00ednda cando se reco\u00f1ec\u00eda o seu papel como gran l\u00edder revolucionario e art\u00edfice da subida ao poder do Partido Comunista. A partir de ent\u00f3n, o Partido Comunista da China mantivo esta valoraci\u00f3n hist\u00f3rica de Mao como un gran l\u00edder, fonte de lexitimidade do propio partido, que con todo cometer\u00eda alg\u00fans erros graves. F\u00f3ra da Rep\u00fablica popular, as valoraci\u00f3ns de Mao variaron desde a visi\u00f3n amable que o mostraba como un l\u00edder popular ata a percepci\u00f3n da s\u00faa etapa no poder como un exemplo de autoritarismo tir\u00e1nico e brutal. A maior discrepancia entre estas visi\u00f3ns contrapostas da figura de Mao ref\u00edrese a cal ser\u00eda o seu nivel de responsabilidade no fracaso de moitas das pol\u00edticas radicais que se adoptaron durante o seu liderado, as\u00ed como \u00e1s cifras de mortos como consecuencia, directa ou indirecta, desas campa\u00f1as pol\u00edticas (os m\u00e1is alcistas falan de m\u00e1is de 70 mill\u00f3ns, os m\u00e1is baixistas dan 10 mill\u00f3ns . Doutra banda entre 1949 e 1975 a esperanza de vida duplicouse: de 32 a 65 . En principios dos anos 1970, Shanghai ti\u00f1a unha taxa de mortalidade infantil menor que Nova York. Nunha xeraci\u00f3n, a taxa de alfabetizaci\u00f3n subiu do 15 % en 1949 ao 80 % a mediados dos anos de 1970. Entre 1949 e 1976 a China, o \u00abenfermo de Asia\u00bb, transformouse nunha potencia industrial importante, cunha taxa de desenvolvemento igualada soamente polos grandes auxes de crecemento da historia.\nEn 1961 rompeu formalmente co comunismo sovi\u00e9tico ao denunciar o revisionismo da URSS e do PCUS. Unha das campa\u00f1as m\u00e1is pol\u00e9micas impulsadas por Mao foi a Revoluci\u00f3n Cultural en 1966 para consolidar o mao\u00edsmo.\nTeor\u00eda pol\u00edtica.\nDurante a d\u00e9cada de 1920, Mao desenvolveu algunhas das s\u00faas teor\u00edas pol\u00edticas, como a teor\u00eda da \"loita de d\u00faas li\u00f1as\" no seo do Partido Comunista, xa formulada por Marx, Engels e Lenin. Fixo grand\u00edsimas contribuci\u00f3ns na \u00e1rea da filosof\u00eda, especialmente \u00e1 dial\u00e9ctica con obras como \"Sobre a contradici\u00f3n\". As s\u00faas ideas tiveron un grande impacto nas xeraci\u00f3ns posteriores e afectaron de modo significativo \u00f3 resto do mundo.\nDurante a d\u00e9cada de 1950, Mao comezou a consolidar a s\u00faa visi\u00f3n particular da ideolox\u00eda comunista, que en moitos aspectos se afastaba do discurso dos fundadores do comunismo chin\u00e9s. As ideas de Mao consolidar\u00edanse como ideolox\u00eda propia do Partido Comunista da China durante a \u00e9poca da ocupaci\u00f3n xaponesa, entre 1938 e 1945. \u00c1 versi\u00f3n do comunismo inspirada por Mao denom\u00ednaselle, f\u00f3ra da China, \u00abmao\u00edsmo\u00bb; no uso do propio Partido Comunista da China, pref\u00edrese a designaci\u00f3n \u00abPensamento de Mao Zedong\u00bb. As ideas de Mao han ter unha grande influencia no desenvolvemento doutros movementos comunistas, particularmente en Asia, \u00c1frica e Am\u00e9rica Latina.\nUnha das s\u00faas principais ideas era a visi\u00f3n dos campesi\u00f1os como o motor da revoluci\u00f3n. Tradicionalmente, as ideas marxistas-leninistas xiran ao rededor dos obreiros industriais como a forza que conducir\u00eda \u00e1 revoluci\u00f3n. Mao deuse conta de que este non era o caso da China, e que a revoluci\u00f3n se deb\u00eda \ndesenvolver desde o campesi\u00f1ado. Naquel tempo, a China non ti\u00f1a unha poboaci\u00f3n significativa de obreiros, pero si ti\u00f1a unha gran masa de campesi\u00f1os descontentos, os cales acabar\u00edan apoiando as ideas de Mao.\nSegundo a s\u00faa teor\u00eda, o marxismo-leninismo deb\u00eda aplicarse aos casos concretos e situaci\u00f3ns espec\u00edficas. Mao part\u00eda da idea de que os campesi\u00f1os deb\u00edan formar a base da revoluci\u00f3n comunista, o que s\u00f3 era posible se os dirixentes pol\u00edticos absorb\u00edan a mensaxe da revoluci\u00f3n e a fac\u00edan comprensible para a poboaci\u00f3n campesi\u00f1a. Isto significaba que os dirixentes pol\u00edticos deb\u00edan ser conscientes das realidades locais e tratar de integrar as aspiraci\u00f3ns dos campesi\u00f1os coa pol\u00edtica do partido. Mao tam\u00e9n se baseou nas teor\u00edas de Hegel e Marx para desenvolver o materialismo dial\u00e9ctico, aplicando a teor\u00eda da dial\u00e9ctica aos conflitos reais do mundo, afirmando que s\u00f3 a realidade do conflito era o que ti\u00f1a importancia. Mao desenvolveu unha teor\u00eda da dial\u00e9ctica que seria analizada por d\u00e9cadas.\nMao tam\u00e9n desenvolveu teor\u00edas como a estratexia de tres fases na guerra de guerrillas e o concepto da ditadura democr\u00e1tica do pobo. As\u00ed mesmo, defendeu a Revoluci\u00f3n Cultural como mecanismo para evitar a restauraci\u00f3n do capitalismo.\nEntre 1957 e 1960, Mao dirixe unha ambiciosa campa\u00f1a de masas denominada \"Gran salto adiante\", pol\u00edtica desenvolvementista que marcaba o distanciamento entre o comunismo chin\u00e9s e o sovi\u00e9tico. O \"Gran salto adiante\" foi un fracaso, e provocou unha gran fame, que se viu agravada por cat\u00e1strofes naturais.\nEntre 1966 e 1969, alentado por seguidores como Lin Biao e a s\u00faa propia esposa Jiang Qing, promoveu unha nova campa\u00f1a de mobilizaci\u00f3n social, a Revoluci\u00f3n Cultural, co obxectivo, segundo Mao, de profundar a construci\u00f3n do socialismo e impedir a restauraci\u00f3n capitalista; no entanto, hai quen considera que, no fondo, os aut\u00e9nticos obxectivos da Revoluci\u00f3n Cultural eran apartar do poder a Liu Shaoqi, presidente da Rep\u00fablica Popular da China, e a Deng Xiaoping, secretario xeral do partido, que o apartaran do poder efectivo ap\u00f3s o fracaso do Gran salto adiante. Para iso, socavou os apoios dos dirixentes do partido, creando estruturas de poder paralelas como comit\u00e9s revolucionarios e, de xeito especial, os \u00abGardas Vermellos\u00bb, novos adoutrinados que \u00abatacaban\u00bb a quen eran considerados reaccionarios ou contrarrevolucionarios. Mao acabar\u00eda, con todo, pedindo ao ex\u00e9rcito que acabase cos desmandos dos gardas vermellos, ante os crecentes actos de intimidaci\u00f3n e violencia provocados por estes. En abril de 1969, o IX Congreso Nacional do Partido Comunista da China deu por conclu\u00edda a Revoluci\u00f3n Cultural e suspend\u00e9ronse as actividades dos Gardas Vermellos. As loitas de poder que se sucederon a continuaci\u00f3n levar\u00edan a unha situaci\u00f3n de grande inestabilidade ata despois da morte de Mao, cando os reformistas liderados por Deng Xiaoping conseguir\u00edan facerse co poder.\nComo l\u00edder ideol\u00f3xico do partido, a figura de Mao dominou a pol\u00edtica e a sociedade da Rep\u00fablica Popular da China ata a s\u00faa morte o 9 de setembro de 1976 en Pequ\u00edn.\nTraxectoria.\nMao era fillo dun granxeiro acomodado establecido en Shaoshan (Hunan), coidado pola familia da nai durante a s\u00faa infancia, traballou logo na granxa de seu pai comezando a escola aos oito anos, seguindo o canon cl\u00e1sico confucianista dos cinco cl\u00e1sicos que s\u00f3 fixo impacto nel de xeito negativo convert\u00e9ndose nun lector voraz . En 1909 foi \u00e1 cidade de Changsha para comezar os seus estudos de secundaria nun novo tipo de escola de estilo m\u00e1is occidental, influenciado polos sucesos da Revoluci\u00f3n de Xinhai (1911) e do Movemento do Catro de Maio (1919) adoptou posici\u00f3ns nacionalistas e antiimperialistas e mentres traballaba na Universidade de Pequin achegouse ao marxismo-leninismo, convert\u00e9ndose nun dos primeiros membros do Partido Comunista da China (PCC) logo da s\u00faa fundaci\u00f3n en 1921, chegando axi\u00f1a a posici\u00f3ns de mando. En 1922 os comunistas chegaron a un acordo co Kuomintang, un partido nacionalista revolucionario con m\u00e1is peso na \u00e9poca; Mao axudou na creaci\u00f3n dun ex\u00e9rcito campesi\u00f1o e organizou a reforma agraria. En 1927 o l\u00edder militar do KMT, Chiang Kai-shek puxo fin \u00e1 alianza e realizou unha purga dos elementos comunistas, asemade o PCC formou cos elementos fieis a s\u00faa propia milicia, o que conduciu \u00e1 guerra civil. Mao foi responsable do comando dunha parte do Ex\u00e9rcito Popular de Liberaci\u00f3n, e logo de varios reveses, ascendeu ao poder no partido tras dirixir a Longa Marcha. Cando o Imperio do Xap\u00f3n invadiu a China en 1937 e comezou a Segunda guerra sino-xaponesa, Mao concordou co KMT unha fronte unida que se saldou coa vitoria do CPC-KMT en 1945. Logo estoupou de novo a guerra civil, na cal Mao dirixiu o Ex\u00e9rcito Popular logrando a vitoria e proclamando Mao a fundaci\u00f3n da Rep\u00fablica Popular da China, un estado socialista de partido \u00fanico controlado polo PCC, mentres Chiang e os seus seguidores procuraron refuxio en Taiw\u00e1n. Mao logo da Campa\u00f1a de Supresi\u00f3n dos Contrarrevolucionarios realizou a reforma agraria coas terras dos antigos se\u00f1ores feudais divid\u00edndoas entre as comunas populares e estableceuse un culto \u00e1 personalidade baseado na s\u00faa persoa. Entre 1958 e 1961 dirixiu a campa\u00f1a co\u00f1ecida como o Gran salto adiante dese\u00f1ado para modernizar e industrializar o pa\u00eds, non obstante os problemas agrarios empeoraron polas s\u00faas pol\u00edticas e houbo fame no pa\u00eds. En 1966 iniciou a Revoluci\u00f3n Cultural, un programa para eliminar os elementos contrarrevolucionarios na sociedade chinesa, que continuou ata a s\u00faa morte.\nUnha figura fondamente controvertida, \u00e9 considerado un dos individuos m\u00e1is importantes na historia do mundo contempor\u00e1neo. Os seus partidarios gaban o seu pulo modernizador que levou a China a se converter nun dos poderes mundiais, a promoci\u00f3n do status da muller, a expansi\u00f3n da educaci\u00f3n e da sa\u00fade, o aumento da esperanza de vida e a consecuci\u00f3n da vivenda universal. a\u00ednda que a China case dobrou a s\u00faa poboaci\u00f3n durante o liderado de Mao, de 550 a 900 mill\u00f3ns. Como resultado, Mao a\u00ednda \u00e9 considerado por moitos chineses coma un grande estratego pol\u00edtico e militar e o salvador da naci\u00f3n. Os mao\u00edstas tam\u00e9n promoven o seu papel como te\u00f3rico, home de estado, poeta e visionario, que inspirou movementos revolucionarios ao longo do globo. Pola contra, para os seus cr\u00edticos, foi un ditador que dirixiu un estado que sistematicamente violaba os dereitos humanos, e que causou entre 40 e 70 mill\u00f3ns de mortos por medio da fame, os traballos forzados e execuci\u00f3ns.\nCulto a Mao.\nUn elemento preponderante nos anos de liderado de Mao foi o culto \u00e1 personalidade. Mao present\u00e1base a si mesmo como un inimigo dos terratenentes, homes de negocios e das potencias de Occidente, particularmente dos Estados Unidos. Por outra banda, declaraba ser aliado dos campesi\u00f1os e traballadores.\nEn 1962, Mao propuxo a creaci\u00f3n do Movemento de Educaci\u00f3n Socialista, o cal estaba dirixido a protexer os campesi\u00f1os das tentaci\u00f3ns do feudalismo e capitalismo que pensaba estaban comezado a xurdir nas \u00e1reas rurais. Publicouse unha gran cantidade de propaganda na cal Mao era a figura central. Numerosos carteis e canci\u00f3ns refer\u00edanse a Mao como \"o sol vermello no centro dos nosos coraz\u00f3ns\" e \"o salvador do pobo\".\nO culto a Mao foi vital para o lanzamento da Revoluci\u00f3n Cultural. A mocidade chinesa crecera baixo o r\u00e9xime comunista e inculc\u00e1raselles o amor por Mao, e na devandita revoluci\u00f3n convert\u00e9ronse nos seus principais seguidores.\nO principal impulsor desta pol\u00edtica de culto \u00e1 personalidade, \u00e1 que Mao se opuxo, foi Lin Biao, ademais recompilador das \"Citas do Presidente Mao\", libro publicado en outubro de 1966 con citas e devanditos de Mao. Aos membros do partido esix\u00edaselles levar sempre consigo este libro. Ao longo dos anos a imaxe de Mao aparec\u00eda en todos os lugares, fogares, oficinas e comercios. Os seus devanditos aparec\u00edan en publicaci\u00f3ns escritas de calquera natureza, e os gardas vermellos encarg\u00e1banse de publicar carteis encomi\u00e1ndoo con imaxes s\u00faas de achegamento ao pobo chin\u00e9s. Era com\u00fan tam\u00e9n que formaci\u00f3ns de gardas, co libro das \"Citas do Presidente Mao\" na man esquerda, o citaran en grupo para promover as s\u00faas ideas, devanditos e as s\u00faas formas de pensar polos pobos e zonas rurai. Este movemento f\u00edxose m\u00e1is intensivo a medida que avanzaba a Revoluci\u00f3n Cultural.\nActualmente, o culto a Mao reduciuse considerablemente na China, especialmente nas zonas non rurais, a\u00ednda que sexa verdade que a s\u00faa imaxe segue estando moi presente (o exemplo m\u00e1is claro \u00e9 o da praza de Tian'anmen). No entanto, a maior\u00eda da poboaci\u00f3n chinesa considerano, xunto con Marx e Lenin, un dos pais do comunismo e un gran l\u00edder socialista. Mao \u00e9 oficialmente reco\u00f1ecido polo Partido Comunista como un gran l\u00edder revolucionario polo seu papel na loita contra os xaponeses e a creaci\u00f3n da Rep\u00fablica Popular da China, pero o mao\u00edsmo \u00e9 considerado hoxe en d\u00eda polo Partido como un desastre econ\u00f3mico e pol\u00edtico.\nF\u00f3ra da China, o culto a Mao e a preferencia polo mao\u00edsmo est\u00e9ndense principalmente pola zona de Suram\u00e9rica e os pa\u00edses do sur de Asia. Doutra banda, cabe destacar o te\u00f3rico comunista franc\u00e9s Charles Bettelheim.\nLegado.\nO legado de Mao \u00e9 obxecto de gran controversia. Moitos chineses consideran a Mao como un gran revolucionario, un gran l\u00edder. Reivindican a s\u00faa figura, a\u00ednda que reco\u00f1ezan que incorreu en serios erros ao final do seu goberno. De acordo con Deng Xiaoping, quen fora desprazado durante a Revoluci\u00f3n Cultural acusado de seguir o cami\u00f1o da restauraci\u00f3n capitalista, \u00ab[Mao] estaba as tres cuartas partes no correcto e unha cuarta parte errado \"e a s\u00faa\" contribuci\u00f3n foi primordial e os seus erros secundarios\u00bb. Alg\u00fans membros do Partido Comunista, con todo, acusan a Mao de ser o responsable da ruptura coa Uni\u00f3n Sovi\u00e9tica. Tam\u00e9n se lle cr\u00edtica o non adoptar pol\u00edticas relacionadas co control da natalidade, as cales foron desenvolvidas posteriormente polos seus sucesores cando estableceron unha serie de incentivos e programas a fin de lograr que as familias chinesas s\u00f3 tivesen un fillo.\nOs cr\u00edticos de Mao, con todo, afirman que logrou \u00e9xitos de grande importancia. Por exemplo, antes de 1949 o \u00edndice de analfabetismo era do 80 % e a media de vida da poboaci\u00f3n era soa mente de 35 anos. \u00c1 s\u00faa morte, o \u00edndice de analfabetismo baixara ao 6 % e a media de vida duplicouse a 70 anos. A poboaci\u00f3n da China durante o per\u00edodo de Mao aumentou en 57 %, chegando a 700 mill\u00f3ns comparado coa cifra de 400 mill\u00f3ns que permanecera constante entre as guerras do opio e a guerra civil chinesa. Tam\u00e9n din os seus seguidores que baixo Mao a China desf\u00edxose dun \u00abs\u00e9culo de humillaci\u00f3ns\u00bb \u00e1s que a someteran as potencias occidentais e xurdiu como unha gran potencia mundial. Tam\u00e9n afirman que Mao logrou a industrializaci\u00f3n do pa\u00eds e asegurou a soberan\u00eda da China baixo o seu mando. Dise tam\u00e9n que Mao terminou co r\u00e9xime corrupto do Kuomintang.\nOs opo\u00f1entes a Mao indican que os logros na erradicaci\u00f3n do analfabetismo e as expectativas de vida, tam\u00e9n foron alcanzadas polo r\u00e9xime do Kuomintang en Taiw\u00e1n. Alg\u00fans destes logros obtiv\u00e9ronse debido a que o pa\u00eds non estivo en guerra durante ese per\u00edodo e xa que logo puido dedicarlle recursos ao melloramento da poboaci\u00f3n.\nMao suscitaba que o socialismo era a \u00fanica resposta para a China, debido, entre outros argumentos, a que as potencias occidentais e particularmente os Estados Unidos, nunca permitir\u00edan que a China avanzase baixo un r\u00e9xime capitalista. De feito, esta teor\u00eda non estaba lonxe da realidade, por canto Estados Unidos mantivo un embargo comercial \u00e1 Rep\u00fablica Popular da China que durou ata 1972, cando Richard Nixon decidiu que a China constitu\u00eda unha potencia que deb\u00eda ser considerada favorablemente na guerra fr\u00eda coa Uni\u00f3n Sovi\u00e9tica.\nDetractores e seguidores coinciden en afirmar que Mao foi un grande estratexa militar o cal demostrou na guerra civil chinesa e na guerra de Corea. De feito, as t\u00e1cticas de Mao foron utilizadas constantemente por aqueles que loitan como insurrectos en diferentes lugares do mundo, as\u00ed como por aqueles que tratan de esmagar a insurrecci\u00f3n.\nPor outra banda, a ideolox\u00eda mao\u00edsta influ\u00edu en moitos movementos comunistas do Terceiro Mundo, tales como Sendero Luminoso no Per\u00fa, os naxalitas na India e o bando comunista que pelexou na guerra popular de 1996-2006 no Nepal. Con todo, a China apartouse totalmente da li\u00f1a mao\u00edsta cando Deng Xiaoping iniciou as reformas econ\u00f3micas.\nActualmente o seguimento de Mao reduciuse drasticamente \u00e1 China. De feito, algunhas das s\u00faas obras foron moi criticadas posteriormente. O libro \"Mao: A Historia desco\u00f1ecida\", escrito por Jung Chang e Jon Halliday, sinala que Mao creou moitos mitos en canto aos seus logros e a s\u00faa mocidade, a fin de mostrarse como o heroe do pobo. Ata afirman que algunhas incidencias da Gran Marcha, en particular a batalla da Ponte Luding, eran totalmente falsas. Con todo, o libro de Chang e Halliday foi obxecto de numerosas cr\u00edticas polas s\u00faas faltas de rigor hist\u00f3rico."}
{"id": "3813", "revid": "23204", "url": "https://gl.wikipedia.org/wiki?curid=3813", "title": "Chiang Kai Shek", "text": ""}
{"id": "3814", "revid": "5132", "url": "https://gl.wikipedia.org/wiki?curid=3814", "title": "Uni\u00f3n de Rep\u00fablicas Sovi\u00e9ticas", "text": ""}
{"id": "3818", "revid": "98629", "url": "https://gl.wikipedia.org/wiki?curid=3818", "title": "Brasilia", "text": " \nBrasilia (en portugu\u00e9s: \"Bras\u00edlia\") \u00e9 a capital federal do Brasil e sede do goberno do Distrito Federal. Foi planeada polos arquitectos brasileiros Oscar Niemeyer e Lucio Costa. O trazado de r\u00faas na parte planeada (chamada \"Plano piloto\") obedece a un plano r\u00edxido trazado polos dous arquitectos.\nFoi inaugurada o 21 de abril de 1960 polo presidente brasileiro Juscelino Kubitschek de Oliveira. Est\u00e1 situada na Rexi\u00f3n Centro-Oeste, case no centro xeogr\u00e1fico do Brasil. \u00c9 un exemplo de Distrito Federal, ou sexa, unha cidade escollida para ser capital dun pa\u00eds organizado baixo a forma de federaci\u00f3n como \u00e9 o Brasil. As\u00ed, non se subordina ao veci\u00f1o estado de Goi\u00e1s, non est\u00e1 dividido en municipios, e tampouco \u00e9 capital de ningunha outra unidade da federaci\u00f3n (estado) brasileira. O seu administrador non recibe o t\u00edtulo de \"prefeito\", pero si o de \"governador\" (gobernador).\nA principal funci\u00f3n de Brasilia \u00e9 administrativa, pero axudou a poboar o interior brasileiro. Dela parten estradas como a Bel\u00e9m-Brasilia (cara ao norte) e Brasilia-Acre (cara \u00e1 fronteira co Per\u00fa e Bolivia). Est\u00e1 a 920\u00a0km da cidade do R\u00edo de Xaneiro e a 1.015\u00a0km de S\u00e3o Paulo.\nDemograf\u00eda.\nA cidade creceu m\u00e1is c\u00f3 planeado polo seus creadores. Polo seu proxecto, deb\u00eda ter 500 mil habitantes como m\u00e1ximo. Malia isto, en 2013 a cidade xa contaba con case tres mill\u00f3ns de habitantes. A poboaci\u00f3n m\u00e1is pobre (no principio, os traballadores que a constru\u00edan; despois outros inmigrantes de varias rexi\u00f3ns do Brasil) foi morar en \"Cidades-Sat\u00e9lite\". Alg\u00fans exemplos destas cidades son Taguatinga, Guar\u00e1, Gama e Ceil\u00e2ndia.\nO \u00cdndice de Desenvolvemento Humano na cidade \u00e9 de 0'936, alcanzando o nivel dun pa\u00eds desenvolvido, e a taxa de analfabetismo do 4'35% aproximadamente.\nCultura.\nOs principais museos da cidade est\u00e1n situados no Eixo monumental, entre eles o Museo Nacional da Rep\u00fablica."}
{"id": "3819", "revid": "23204", "url": "https://gl.wikipedia.org/wiki?curid=3819", "title": "Acerbaix\u00e1n", "text": "Acerbaix\u00e1n (en acerbaixano: \"Az\u0259rbaycan\"), oficialmente Rep\u00fablica de Acerbaix\u00e1n (en acerbaixano: \"Az\u0259rbaycan Respublikas\u0131\"), \u00e9 un estado situado no C\u00e1ucaso \u00e1 beira do Mar Caspio. Limita con Rusia polo norte, Xeorxia e Armenia polo oeste e o Ir\u00e1n polo sur. A Rep\u00fablica Aut\u00f3noma de Nakhichevan (un enclave de Acerbaix\u00e1n) limita con Armenia ao norte e ao leste, o Ir\u00e1n ao sur e oeste e Turqu\u00eda ao noroeste.\nCultural, hist\u00f3rica e politicamente, Acerbaix\u00e1n \u00e9 considerado parte de Europa. No entanto, a s\u00faa localizaci\u00f3n no C\u00e1ucaso meridional sit\u00faao nunha fronteira imaxinaria entre Europa e Asia. Tr\u00e1tase realmente dunha naci\u00f3n transcontinental, a medio cami\u00f1o entre os dous \u00e1mbitos xeogr\u00e1ficos. Estas clasificaci\u00f3ns son arbitrarias, pois non hai diferenza xeogr\u00e1fica facilmente definible entre Asia e Europa.\nAcerbaix\u00e1n \u00e9 membro de m\u00e1is de 40 organizaci\u00f3ns internacionais, inclu\u00edndo as Naci\u00f3ns Unidas, o Consello de Europa, o Movemento de Pa\u00edses Non Ali\u00f1ados, o Banco Asi\u00e1tico de Desenvolvemento, a Comunidade de Estados Independentes, a Organizaci\u00f3n da Conferencia Isl\u00e1mica e a Organizaci\u00f3n de Cooperaci\u00f3n Econ\u00f3mica do Mar Negro. \u00c9 un dos integrantes da Asociaci\u00f3n para a Paz da Organizaci\u00f3n do Tratado do Atl\u00e1ntico Norte, as\u00ed como da alianza militar Organizaci\u00f3n do Tratado de Seguridade Colectiva (OTSC). \u00c9 tam\u00e9n membro observador da Organizaci\u00f3n Mundial do Comercio.\nEtimolox\u00eda.\nDe acordo coa etimolox\u00eda moderna, o nome de Acerbaix\u00e1n deriva de \"Atropates\", un S\u00e1trapa Persa, baixo o Imperio aquem\u00e9nida, quen m\u00e1is tarde foi reinstalado como o s\u00e1trapa de Media baixo Alexandre o Grande. Crese que a etimolox\u00eda orixinal do nome ten as s\u00faas ra\u00edces no Zoroastrismo (unha vez dominante). No Avesta, Frawardin Yasht (\"Himno aos anxos da garda\"), hai unha menci\u00f3n de \"\u00e2terep\u00e2tahe ashaon\u00f4 fravash\u00eem \u00fdazamaide\", que literalmente se traduce do av\u00e9stico como \"adoramos o fravashi do sagrado Atropatene.\" O nome \"Atropates\" en si mesmo \u00e9 a transliteraci\u00f3n grega do antigo iraniano, probablemente medo, nome composto co significado de \"Protexido polo lume (sagrado)\" ou \"a terra do lume (sagrado)\". O nome grego foi mencionado por Diodoro S\u00edculo e Estrab\u00f3n ao longo dos milenios, o nome evolucionou a \"\u0100turp\u0101t\u0101k\u0101n\" (persa medio), logo \"\u0100dharb\u0101dhag\u0101n\", \"\u0100dharb\u0101yag\u0101n\", \"\u0100zarb\u0101ydj\u0101n\" (persa novo) e actualmente \"Acerbaix\u00e1n\".\nEn 1918 o goberno de Musavat adoptou o nome \"Acerbaix\u00e1n\" para a Rep\u00fablica Democr\u00e1tica de Acerbaix\u00e1n, proclamada o 28 de maio dese ano, por raz\u00f3ns pol\u00edticas, a\u00ednda que o nome de \"Acerbaix\u00e1n\" sempre se utilizou para referirse \u00e1 rexi\u00f3n adxacente da rexi\u00f3n contigua do noroeste de Ir\u00e1n. As\u00ed, ata 1918, cando o r\u00e9xime de Musavat decidiu nomear o novo estado independente de Acerbaix\u00e1n, esta designaci\u00f3n utiliz\u00e1base exclusivamente para identificar a provincia iraniana de Acerbaix\u00e1n.\nHistoria.\nPertencente ao Ir\u00e1n (por ent\u00f3n Persia), Acerbaix\u00e1n foi ocupado polo Imperio Ruso no s\u00e9culo XVIII. At\u00e9 ent\u00f3n, o territorio divid\u00edase en tres provincias: Arran, Shirvan e Nakhichivan.\nA administraci\u00f3n rusa comezou a fins do s\u00e9culo XIX coa explotaci\u00f3n dos campos petrol\u00edferos de Bak\u00fa. Tras a revoluci\u00f3n do 1917, toda a Transcaucasia acadou a independencia, mais rematada a guerra civil foi reincorporada \u00e1 nova URSS, co status de Rep\u00fablica.\nAcadou definitivamente a independencia no 1991.\nGoberno e pol\u00edtica.\nAcerbaix\u00e1n \u00e9 unha Rep\u00fablica presidencialista. O Presidente de Acerbaix\u00e1n el\u00edxese por un per\u00edodo de 5 anos.\nO poder lexislativo est\u00e1 nas mans da Asemblea Nacional, un organismo elixido democraticamente, que consta de 50 membros.\nA maior\u00eda de idade est\u00e1 establecida nos 18 anos.\nOs cr\u00edticos do sistema pol\u00edtico consid\u00e9rano en realidade unha cleptocracia. A corrupci\u00f3n est\u00e1 instalada en todos os niveis.\nSubdivisi\u00f3ns.\nAcerbaix\u00e1n est\u00e1 dividido en:\nEconom\u00eda.\nA pesar dos abondosos recursos petrol\u00edferos, o pa\u00eds non puido sa\u00edr do marasmo econ\u00f3mico que seguiu o derrubamento da Uni\u00f3n Sovi\u00e9tica.\nA econom\u00eda est\u00e1 baseada na industria, que incl\u00fae a construci\u00f3n de maquinaria, o refino de petr\u00f3leo (do que o pa\u00eds \u00e9 un produtor moi importante), a industria t\u00e9xtil e a qu\u00edmica.\nA agricultura representa un terzo do PIB. Os regad\u00edos est\u00e1n moi estendidos. Nas terras baixas, preto de Mar Caspio o clima permite o cultivo de algod\u00f3n, froitas, t\u00e9, tabaco e outros cultivos t\u00edpicos dos climas subtropicais. O verme da seda \u00e9 criado para o seu aproveitamento na industria t\u00e9xtil da seda. Nas zonas monta\u00f1osas do norte e do oeste pract\u00edcase a gander\u00eda, principalmente bovina, ovina e caprina. No mar Caspio pract\u00edcase a pesca, en particular a do esturi\u00f3n.\nDemograf\u00eda.\nA s\u00faa poboaci\u00f3n estim\u00e1base en 9\u00a0411\u00a0800 habitantes o 10 de xullo de 2013.\nAo redor do 95 % da poboaci\u00f3n \u00e9 etnicamente azar\u00ed (de relixi\u00f3n musulm\u00e1 e predominantemente xi\u00edta, cunha lingua pertencente \u00e1 p\u00f3la turca da familia altaica). Este pobo est\u00e1 presente no Ir\u00e1n, onde existen d\u00faas provincias de igual nome.\nAs minor\u00edas \u00e9tnicas incl\u00faen os lezguios o 1,35%, os rusos (a maior\u00eda dos rusos emigraron dende que Acerbaix\u00e1n declarou a s\u00faa independencia) o 1,35% e os armenios o 1,35% (Case todos os armenios viven na rexi\u00f3n separatista de Nagorno-Karabakh). Hai tam\u00e9n varios grupos \u00e9tnicos m\u00e1is pequenos no pa\u00eds, como os \u00e1varos, tats, xudeus, t\u00e1rtaros, turcos, talysh e ucra\u00ednos.\nSegundo datos de 2009, a esperanza de vida ao nacer en Acerbaix\u00e1n \u00e9 de 62 anos nos homes e 66 nas mulleres."}
{"id": "3820", "revid": "23204", "url": "https://gl.wikipedia.org/wiki?curid=3820", "title": "Uni\u00f3n Sovi\u00e9tica", "text": "A Uni\u00f3n Sovi\u00e9tica, de nome completo Uni\u00f3n de Rep\u00fablicas Socialistas Sovi\u00e9ticas (abreviado: \"URSS\", en ruso: \"\u0421\u043e\u044e\u0437 \u0421\u043e\u0432\u0435\u0442\u0441\u043a\u0438\u0445 \u0421\u043e\u0446\u0438\u0430\u043b\u0438\u0441\u0442\u0438\u0447\u0435\u0441\u043a\u0438\u0445 \u0420\u0435\u0441\u043f\u0443\u0431\u043b\u0438\u043a\" ou \"\u0421\u0421\u0421\u0420\", tr.: \"Soyuz Sov\u00e9tskij Sotsialist\u00edcheskij Respublik\") foi unha federaci\u00f3n de rep\u00fablicas sovi\u00e9ticas de proporci\u00f3ns continentais, cubrindo practicamente un sexto das terras emerxidas do planeta, convert\u00e9ndose as\u00ed no meirande estado do planeta, o que ti\u00f1a m\u00e1is li\u00f1a de costa e m\u00e1is quil\u00f3metros de fronteiras ademais de ser un dos m\u00e1is diversos etnicamente.\nFoi fundada o 30 de decembro de 1922 pola xuntanza dos pa\u00edses que formaban o antigo Imperio Ruso, tanto de Europa como de Asia, cun n\u00famero que variou ao longo do tempo, a\u00ednda que foi de quince durante a maior parte da existencia do estado. Foi unha das d\u00faas superpotencias durante a guerra fr\u00eda xunto aos Estados Unidos de Am\u00e9rica. Foi disolta o 26 de decembro de 1991.\nHistoria da Uni\u00f3n Sovi\u00e9tica.\nRevoluci\u00f3n e fundaci\u00f3n da Uni\u00f3n Sovi\u00e9tica.\nO ano de 1905 \u00e9 considerado o pr\u00f3logo da Revoluci\u00f3n Rusa. A Rusia tsarista acabara de ser derrotada nunha guerra contra un Xap\u00f3n pequeno e tecnoloxicamente atrasado. A derrota abalou a popularidade do tsar Nicolao II, e a revolta interna que se seguiu servir\u00eda de precedente para a revoluci\u00f3n de 1917.\nO Partido Socialdem\u00f3crata Ruso, dividido nas correntes Bolxevique e Menxevique (en ruso maior\u00eda e minor\u00eda respectivamente) comezou a Revoluci\u00f3n Rusa en 1917 en d\u00faas etapas distintas. O derrube do tsar ocorreu en febreiro, sendo instaurada ent\u00f3n unha rep\u00fablica cunha estrutura de poder que dende cedo se dividiu entre un parlamento convencional e soviets (consellos) populares que non se reco\u00f1ec\u00edan mutuamente. As tensi\u00f3ns as\u00ed xeradas desembocaron na Revoluci\u00f3n de Outubro, en novembro de 1917. Entre 1918 e 1922, logo da Revoluci\u00f3n Bolxevique, tivo inicio a guerra civil na Rusia, entre os revolucionarios (\"vermellos\") e os contra-revolucionarios (\"brancos\"), que tiveron o auxilio de tropas estranxeiras de intervenci\u00f3n, enviadas por Francia, Reino Unido, o Xap\u00f3n e os Estados Unidos.\nO 29 de decembro de 1922 unha conferencia de delegaci\u00f3ns plenipotenciarias da RSFS de Rusia, RFSS de Transcaucasia, a RSS de Ucra\u00edna e a RSS de Belar\u00fas aprobaron o Tratado de Creaci\u00f3n da URSS e a Declaraci\u00f3n da Creaci\u00f3n da URSS, form\u00e1ndose a Uni\u00f3n de Rep\u00fablicas Socialistas Sovi\u00e9ticas. Estes dous documentos foron confirmados polo primeiro Congreso sovi\u00e9tico da URSS e asinados polas cabezas das delegaci\u00f3ns Mikhail Kalinin, Mikha Tskhakaya, Mikhail Frunze e Grigory Petrovsky, e Aleksandr Chervyakov respectivamente o 30 de decembro de 1922. O 1 de febreiro de 1924 a URSS foi reco\u00f1ecida pola primeira potencia mundial da \u00e9poca, o Imperio brit\u00e1nico.\nA reestruturaci\u00f3n intensiva da econom\u00eda, a industria e a pol\u00edtica do pa\u00eds empezaron desde os primeiros d\u00edas do poder sovi\u00e9tico en 1917. Polo tanto, Lenin implantou a \"NEP\", sigla para \"Nova Pol\u00edtica Econ\u00f3mica\", que recuperou alg\u00fans trazos do capitalismo para incentivar a nacente econom\u00eda sovi\u00e9tica. A NEP, segundo Lenin, consist\u00eda nun rec\u00fao estrat\u00e9xico caracterizado polo restablecemento da libre iniciativa e da pequena propiedade privada, admitindo o apoio de financiamentos estranxeiros.\nEconom\u00eda planificada e expurgos.\nEn 1936, o r\u00e9xime de Iosif Stalin expulsou ou executou un n\u00famero considerable de membros do Partido, entre eles moitos dos seus opositores, nos actos que ficaron co\u00f1ecidos como os \"Grandes Expurgos\" ou as \"Grandes Purgas\". Con todo, eles acreditaban que este ser\u00eda o cami\u00f1o para o comunismo, mais o rumbo desa forma social xa estaba trazado de forma totalmente distinta do que Marx e Lenin pensaban, no canto de enfocarse cara \u00e1 disoluci\u00f3n do propio Estado e das clases sociais, o r\u00e9xime baixo o comando de Stalin cami\u00f1aba para a cristalizaci\u00f3n (a idea de socialismo dentro dun s\u00f3 pa\u00eds).\nEntre as circunstancias que produciron ese efecto c\u00f3ntanse as nacionalizaci\u00f3ns e a aniquilaci\u00f3n f\u00edsica da clase burguesa que o NEP recriara, co recurso aos Gulags (campos de traballo na Siberia). Os verdadeiros comunistas critican esta forma que Stalin utilizou para liquidar a propiedade privada, por non concordaren con ela, e por acharen que ela s\u00f3 manchaba a imaxe do comunismo perante o mundo pois o mesmo efecto poder\u00eda ser obtido sen a aniquilaci\u00f3n f\u00edsica daquela clase. O desastre e a truculencia autoritaria das pol\u00edticas stalinistas contribu\u00edron moito para a deturpaci\u00f3n do concepto creado por Marx, de ditadura do proletariado. Despois das nacionalizaci\u00f3ns, a econom\u00eda foi planificada, de modo que esta puidese tirar proveito da s\u00faa nacionalizaci\u00f3n. De cinco en cinco anos pasouse a realizar plans quinquenais, nos cales se decid\u00edan que fondos ser\u00edan aplicados e en que \u00e1reas.\nGran guerra patri\u00f3tica e desestalinizaci\u00f3n.\nDo 1941 a 1945, a participaci\u00f3n da Uni\u00f3n Sovi\u00e9tica na segunda guerra mundial foi co\u00f1ecida como a \"gran guerra patri\u00f3tica\", combatendo os sovi\u00e9ticos contra as forzas invasoras da Alema\u00f1a nazi, ao lado dos Aliados occidentais (resultando aproximadamente tres mill\u00f3ns de mortos rusos). O sucesor de Stalin, Nikita Khrushchev, emprendeu unha pol\u00edtica de denuncia dos abusos do seu antecesor. Durante o Congreso de 1956 do Partido Comunista da Uni\u00f3n Sovi\u00e9tica, Kruschev divulgou unha serie de crimes de Stalin, renegando a herdanza do estalinismo, establecendo, as\u00ed, unha nova postura e creando un novo paradigma para o comunismo internacional. A propaganda capitalista utilizou moitos dos argumentos xerados por Kruschev para facer fronte \u00e1 URSS.\nComo resultado da guerra fr\u00eda, a Uni\u00f3n Sovi\u00e9tica viuse envolvida nunha carreira pola conquista do espazo cos Estados Unidos. Finalmente a Uni\u00f3n Sovi\u00e9tica foi a naci\u00f3n que tomou a dianteira na exploraci\u00f3n espacial ao enviar o primeiro sat\u00e9lite artificial, o Sputnik 1, e o primeiro home ao espazo, Iuri Gagarin. Gran parte dos feitos espaciais da Uni\u00f3n Sovi\u00e9tica d\u00e9bense ao talento do enxe\u00f1eiro de foguetes Sergei Korolev, o enxe\u00f1eiro-xefe do programa espacial sovi\u00e9tico, que convenceu ao l\u00edder Nikita Khrushchev da importancia da conquista do Espazo. Entre 1956 e 1985, a Uni\u00f3n Sovi\u00e9tica atinxiu o seu auxe xeopol\u00edtico e tecnol\u00f3xico. Entre tanto, tam\u00e9n foi \u00e9poca de pouco crecemento econ\u00f3mico e lentos avances na calidade de vida da poboaci\u00f3n.\nGorbachev, Perestroika e Glasnost.\nMikhail Gorbachev foi o \u00faltimo dirixente sovi\u00e9tico. Asumiu o cargo de secretario xeral do PCUS (Partido Comunista da Uni\u00f3n Sovi\u00e9tica) en marzo de 1985, substitu\u00edndo a Konstantin Chernenko, quen faleceu naquel ano. A boa relaci\u00f3n cos membros do partido e a habilidade pol\u00edtica foron factores que credenciaron a Gorbachev para asumir o posto m\u00e1is importante na xerarqu\u00eda administrativa sovi\u00e9tica. Defensor de ideas modernizadoras, institu\u00edu dous grandes proxectos innovadores ao conservadorismo dos dirixentes: a perestroika (reestruturaci\u00f3n econ\u00f3mica) e a glasnost (abertura pol\u00edtica).\nA \"Perestroika\", que comezou no 1986, foi concibida para introducir un novo dinamismo na econom\u00eda sovi\u00e9tica, que pasaba por serios problemas. Para que os sectores econ\u00f3micos do pa\u00eds tivesen unha expansi\u00f3n cualitativa e cuantitativa, foron introducidos mecanismos para estimular a libre concorrencia (e acabar co monopolio estatal), desenvolver sectores secundarios de produci\u00f3n (bens de consumo e servizos non-esenciais) a trav\u00e9s da iniciativa privada e descentralizar as operaci\u00f3ns empresariais. No campo, foi estimulada a creaci\u00f3n de cooperativas por grupos familiares e arrendamento de terras estatais. A proposta tam\u00e9n foi incentivar empresas estranxeiras a actuaren no pa\u00eds.\nNa \u00e1rea pol\u00edtica e social, a \"Glasnost\" pretendeu colocar novos paradigmas no modo de vida sovi\u00e9tico. Para que a Uni\u00f3n Sovi\u00e9tica tivese un desenvolvemento forte, era necesario colocar unha nova mentalidade en todos os segmentos da sociedade. As\u00ed, a proposta foi de acabar coa burocracia pol\u00edtica, combater a corrupci\u00f3n e introducir a democracia en todos os niveis de participaci\u00f3n pol\u00edtica. A glasnost tam\u00e9n liberou disidentes pol\u00edticos e permitiu a liberdade de prensa e expresi\u00f3n. Gorbachev enfrontouse a grandes resistencias da oligarqu\u00eda e dos bur\u00f3cratas do partido (os \"apparatchiks\") e acabou sendo destitu\u00eddo cando as rep\u00fablicas, lideradas por Rusia xa ent\u00f3n dirixida por un antigo \"apparatchik\" de nome Boris Eltsin, rebel\u00e1ronse contra o goberno central, decretando a fin da URSS.\nRep\u00fablicas Sovi\u00e9ticas.\nA Uni\u00f3n Sovi\u00e9tica foi unha federaci\u00f3n de Rep\u00fablicas sovi\u00e9ticas socialistas (RSS). As primeiras Rep\u00fablicas foron establecidas pouco despois da Revoluci\u00f3n de outubro de 1917. Naquel momento, as rep\u00fablicas foron tecnicamente independentes unha da outra mais os seus gobernos actuaron como unha confederaci\u00f3n coordinada dirixida polo liderado do PCUS. En 1922, catro Rep\u00fablicas (RSSF de Rusia, RSS de Ucra\u00edna, RSS de Belar\u00fas e Federaci\u00f3n Transcauc\u00e1sica) un\u00edronse na Uni\u00f3n Sovi\u00e9tica. Entre 1922 e 1940, o n\u00famero de Rep\u00fablicas creceu at\u00e9 dezaseis. Parte das novas Rep\u00fablicas foron formadas con territorios adquiridos, ou readquiridos pola Uni\u00f3n Sovi\u00e9tica, outras por divisi\u00f3n das Rep\u00fablicas existentes. Os criterios para establecer novas rep\u00fablicas eran estar localizado na periferia da Uni\u00f3n Sovi\u00e9tica para ser capaz de exercitar o seu dereito \u00e1 secesi\u00f3n, ser dabondo forte economicamente como para sobrevivir por si mesmos en caso de secesi\u00f3n e ser denominada a partir dunha etnia dominante de polo menos un mill\u00f3n de persoas.\nO sistema quedou case igual despois de 1940 e non foron establecidas novas rep\u00fablicas. Unha rep\u00fablica, a Rep\u00fablica Socialista Sovi\u00e9tica Carelo-Finesa, foi disoluta en 1956 e o seu territorio chegou a ser formalmente a Rep\u00fablica Socialista Sovi\u00e9tica Aut\u00f3noma de Carelia dentro do RSSF de Rusia, as\u00ed at\u00e9 1991 quedaron quince rep\u00fablicas. A\u00ednda que as constituci\u00f3ns sovi\u00e9ticas establecesen o dereito dunha rep\u00fablica a separarse, quedou en te\u00f3rico e moi improbable dado o centralismo sovi\u00e9tico, at\u00e9 1991 co esborralle da Uni\u00f3n. Naquel momento, as rep\u00fablicas chegaron a ser pa\u00edses independentes, con algunha a\u00ednda frouxa organizaci\u00f3n baixo o t\u00edtulo de Comunidade de Estados Independentes. Algunhas rep\u00fablicas que ti\u00f1an en com\u00fan a historia ou a rexi\u00f3n xeogr\u00e1fica, foron denominadas por nomes de grupo; estas foron as Rep\u00fablicas b\u00e1lticas, as Rep\u00fablicas Transcauc\u00e1sicas, e as Rep\u00fablicas de Asia Central. No seu estado final, a Uni\u00f3n Sovi\u00e9tica consistiu nas rep\u00fablicas seguintes:\nGoberno e pol\u00edtica.\nA Uni\u00f3n Sovi\u00e9tica creouse en 1922. Ao principio cre\u00e1ronse alg\u00fans organismos; con todo, o novo Estado non se institucionalizou at\u00e9 a aprobaci\u00f3n en 1924 dunha nova constituci\u00f3n. A Constituci\u00f3n de 1924 establec\u00eda unhas bases fundamentais do Estado. O \u00f3rgano lexislativo superior era o Soviet Supremo, elixido mediante sufraxio universal e formado por dous c\u00e1maras: o Soviet da Uni\u00f3n e o Soviet das Nacionalidades. A primeira das c\u00e1maras exerc\u00eda as tarefas propias dun parlamento. O Soviet das Nacionalidades estaba formado por representantes das diversas rep\u00fablicas federadas e aut\u00f3nomas, nun n\u00famero determinado pola lei. Outra fonte de poder parlamentario era o Congreso dos soviets, que se reun\u00eda anualmente e estaba formado por representantes de diversos soviets da Uni\u00f3n Sovi\u00e9tica. A Xefatura de Estado estaba encarnada nun \u00f3rgano colectivo: o Comit\u00e9 Executivo Central de toda a Uni\u00f3n. O Goberno exerc\u00edao un Consello de Comisarios do Pobo. Ambos os \u00f3rganos eran elixidos polo Soviet Supremo. At\u00e9 a s\u00faa morte en 1924, o Presidente do Consello de Comisarios do Pobo foi Lenin. Na Constituci\u00f3n da Uni\u00f3n Sovi\u00e9tica de 1924 inclu\u00eduse por primeira vez a estrutura federal da Uni\u00f3n Sovi\u00e9tica e o dereito das rep\u00fablicas federadas a separarse da URSS e establecerse como Estados independentes. Era un r\u00e9xime de partido \u00fanico, gobernado polo Partido Comunista .\nA Uni\u00f3n Sovi\u00e9tica non foi concibida como un estado-naci\u00f3n, foi unha rep\u00fablica federal baseada en quince rep\u00fablicas unidas nunha uni\u00f3n teoricamente voluntaria. \u00c1 s\u00faa vez, unha serie de unidades territoriais formaban as rep\u00fablicas. As rep\u00fablicas tiveron tam\u00e9n xurisdici\u00f3n pensada para protexer os intereses de minor\u00edas nacionais. As rep\u00fablicas ti\u00f1an as s\u00faas propias constituci\u00f3ns, que, xunto coa Constituci\u00f3n da Uni\u00f3n, proporcionaban a divisi\u00f3n te\u00f3rica do poder na Uni\u00f3n Sovi\u00e9tica. Todas as rep\u00fablicas menos a RSSF de Rusia tiveron os seus propios partidos comunistas. A partir da d\u00e9cada de 1960 e 1970 desenvolveuse o concepto do pobo sovi\u00e9tico como unha comunidade supranacional, con todo os rusos foron a nacionalidade dominante e promov\u00edase o ruso como lingua franca . En 1989, con todo, o PCUS e o goberno central apropi\u00e1ronse toda autoridade significativa, establecendo as pol\u00edticas que deb\u00edan executar os gobernos das rep\u00fablicas, provincias, oblasts, e distritos.\nGobernantes da Uni\u00f3n Sovi\u00e9tica.\nA Uni\u00f3n de Rep\u00fablicas Socialistas Sovi\u00e9ticas foi un estado socialista federal composto por quince rep\u00fablicas, creado o 30 de decembro de 1922 e disoluto o 25 de decembro de 1991. A\u00ednda que a xefatura de Estado e de goberno eran cargos diferenciados, boa parte do poder pol\u00edtico reca\u00eda no Secretario Xeral do Partido Comunista (PCUS) e outros membros do seu Comit\u00e9 Central. De feito, era com\u00fan que o Secretario Xeral do Partido fose Presidente do Presidium, Xefe de Estado ou Presidente do Consello de Ministros (Xefe de Goberno). At\u00e9 Nikita Khrushchev foi costume que o l\u00edder do partido estivese directamente a cargo do poder executivo, pero a partir o seu sucesor Leonid Brezhnev ocuparon a xefatura de Estado. A prensa occidental polo xeral fac\u00eda caso omiso destas distinci\u00f3ns e chamaba ao l\u00edder pol\u00edtico Presidente da Uni\u00f3n Sovi\u00e9tica ou Primeiro Ministro da Uni\u00f3n Sovi\u00e9tica, a\u00ednda que estes cargos non existiron oficialmente at\u00e9 os \u00faltimos meses do goberno de Mikhail Gorbachev.\nO cargo de Secretario Xeral do Partido non foi creado at\u00e9 o mes de abril de 1922 e converteuse no m\u00e1ximo posto tras a morte de Lenin, ide\u00f3logo da Revoluci\u00f3n de Outubro e principal dirixente bolxevique. Entre marzo de 1953 e o 8 de abril de 1966 o cargo chamouse Primeiro Secretario. A partir desa data e at\u00e9 o 14 de marzo de 1990 o cargo volveu denominarse Secretario Xeral do PCUS.\nRelaci\u00f3ns internacionais.\nDespois de rexeitar inicialmente o mundo capitalista o reco\u00f1ecemento diplom\u00e1tico, a Uni\u00f3n Sovi\u00e9tica chegou a ter relaci\u00f3ns oficiais coa maior\u00eda das naci\u00f3ns do mundo a finais dos anos 80. A Uni\u00f3n Sovi\u00e9tica tam\u00e9n aumentara a s\u00faa importancia na esfera internacional, dende estar f\u00f3ra de organizaci\u00f3ns e negociaci\u00f3ns internacionais, a ser un dos \u00e1rbitros do destino de Europa despois da segunda guerra mundial. Como membro das Naci\u00f3ns Unidas dende a s\u00faa fundaci\u00f3n en 1945, a Uni\u00f3n Sovi\u00e9tica converteuse nun do cinco membros permanentes do Consello de Seguridade de Naci\u00f3ns Unidas que lle deu o dereito de veto das s\u00faas resoluci\u00f3ns.\nA Uni\u00f3n Sovi\u00e9tica emerxeu da segunda guerra mundial como unha das d\u00faas potencias principais do mundo, unha posici\u00f3n mantida durante catro d\u00e9cadas a trav\u00e9s da s\u00faa hexemon\u00eda en Europa Oriental (\"v\u00e9xase bloque do leste\"), forza militar, axuda aos pa\u00edses en v\u00edas de desenvolvemento, e investigaci\u00f3n cient\u00edfica, especialmente en tecnolox\u00eda espacial e de armamento. A influencia cada vez maior da Uni\u00f3n Sovi\u00e9tica no exterior nos anos da posguerra axudou a conducir para un sistema comunista os estados de Europa Oriental, unidos por acordos militares e econ\u00f3micos. Alcanzou ao imperio Brit\u00e1nico como superpotencia global, tanto no seu sentido militar como na s\u00faa capacidade de expandir a s\u00faa influencia m\u00e1is al\u00f3 das s\u00faas fronteiras. Establecido en 1949 como bloque econ\u00f3mico dos pa\u00edses comunistas conducidos por Moscova, o sovieticamente dominado Consello de Axuda Mutua Econ\u00f3mica (COMECON) serviu como marco para a cooperaci\u00f3n entre as econom\u00edas planificadas da Uni\u00f3n Sovi\u00e9tica, e, m\u00e1is adiante, para a cooperaci\u00f3n comercial e econ\u00f3mica co terceiro mundo. A contraparte militar do COMECON era o pacto de Varsovia. A econom\u00eda sovi\u00e9tica era tam\u00e9n de grande importancia para a Europa Oriental debido \u00e1s importaci\u00f3ns de recursos naturais vitais da URSS, como o gas natural.\nMoscova consideraba a Europa Oriental unha zona excelente para defender as s\u00faas fronteiras occidentais e asegurou o seu control na rexi\u00f3n transformando os pa\u00edses de Europa do Leste en estados sat\u00e9lites, algo as\u00ed como a EUA coa Europa Occidental. As tropas sovi\u00e9ticas intervi\u00f1eron na Revoluci\u00f3n H\u00fangara de 1956 e citaron a doutrina de Brezhnev, a contraparte sovi\u00e9tica \u00e1s doutrinas estadounidenses de Johnson e Nixon (posterior \u00e1 de Johnson), e axudaron a expulsar o goberno checoslovaco en 1968, o que \u00e9 designado \u00e1s veces como a \"Primavera de Praga\".\nA finais dos anos 50, unha confrontaci\u00f3n con China con respecto ao achegamento da URSS co oeste que Mao percibiu, sumada ao revisionismo de Khrushchev conduciu \u00e1 ruptura sino-sovi\u00e9tica. Isto deu lugar a unha rotura a trav\u00e9s do movemento comunista global e a r\u00e9ximes comunistas en Albania e Camboxa que elix\u00edan aliarse coa China en lugar da URSS. Por unha \u00e9poca, a guerra entre os aliados anteriores parec\u00eda ser unha posibilidade; mentres que as relaci\u00f3ns refrescar\u00edanse durante os anos 1970, non volver\u00edan \u00e1 normalidade at\u00e9 a era de Gorbachev. Durante o mesmo per\u00edodo, unha confrontaci\u00f3n tensa entre a Uni\u00f3n Sovi\u00e9tica e os Estados Unidos sobre o despregamento sovi\u00e9tico de m\u00edsiles nucleares en Cuba durante a Crise dos m\u00edsiles de Cuba.\nO KGB (Comit\u00e9 para a Seguridade do Estado) serviu de certo xeito como a contraparte sovi\u00e9tica \u00e1 Oficina da Investigaci\u00f3n Federal e \u00e1 Axencia de Intelixencia Central dos Estados Unidos Funcionou cunha rede masiva de informadores a trav\u00e9s da Uni\u00f3n Sovi\u00e9tica, que foi utilizada para supervisar as violaci\u00f3ns da lei. A rama exterior do KGB foi utilizada para recoller informaci\u00f3n en pa\u00edses ao redor do globo. Despois do derrubamento da Uni\u00f3n Sovi\u00e9tica foi substitu\u00eddo en Rusia polo SVR (Servizo de Intelixencia Estranxeira) e o FSB (Servizo Federal de Seguridade da Federaci\u00f3n Rusa).\nO KGB non estaba sen control. O GRU (Directorio Principal de Intelixencia), que non foi feito p\u00fablico pola Uni\u00f3n Sovi\u00e9tica at\u00e9 o final da era sovi\u00e9tica durante a perestroika, foi creado por Lenin en 1918 e serviu como \u00f3rgano centralizado da intelixencia militar e como controlador institucional para a enerx\u00eda con relativamente menos restrici\u00f3n que o KGB. Con eficacia, serviu para espiar os esp\u00edas, e, curiosamente, o KGB serviu unha funci\u00f3n similar co GRU. Como o KGB, o GRU funcionou noutras naci\u00f3ns ao redor do mundo, particularmente nos estados do bloque sovi\u00e9tico e pa\u00edses sat\u00e9lites. O GRU contin\u00faa funcionando a\u00ednda en Rusia, cuns recursos que exceden os do SVR segundo algunhas estimaci\u00f3ns.\nNos anos 70, a Uni\u00f3n Sovi\u00e9tica alcanzou unha paridade nuclear aproximada cos Estados Unidos. Percibiu a s\u00faa propia implicaci\u00f3n como esencial para a soluci\u00f3n de calquera problema internacional importante. Mentres tanto, a guerra fr\u00eda deixou paso \u00e1 distensi\u00f3n e a un patr\u00f3n m\u00e1is complicado das relaci\u00f3ns internacionais nas cales o mundo non estivo claramente dividido en dous bloques opostos. Os pa\u00edses menores ti\u00f1an m\u00e1is capacidade de afirmar a s\u00faa independencia, e as d\u00faas superpotencias reco\u00f1eceron o seu interese com\u00fan en tentar controlar a extensi\u00f3n e a proliferaci\u00f3n de armas nucleares.\nDurante este tempo, a Uni\u00f3n Sovi\u00e9tica asinara tratados de amizade e de cooperaci\u00f3n con bastantes estados non comunistas no mundo, especialmente no terceiro mundo e en estados do movemento do non aliados como a India e Exipto. A pesar dalg\u00fans obst\u00e1culos ideol\u00f3xicos, Moscova aumentou o seu interese por ga\u00f1ar posici\u00f3ns estrat\u00e9xicas importantes a trav\u00e9s do terceiro mundo. Ademais, a Uni\u00f3n Sovi\u00e9tica continuou proporcionando axuda militar para os movementos revolucionarios no terceiro mundo. Por todas estas raz\u00f3ns, a pol\u00edtica exterior sovi\u00e9tica era de grande importancia para o mundo non comunista e axudaba a determinar o tenor de relaci\u00f3ns internacionais.\nA\u00ednda que innumerables burocracias estiveron implicadas na formaci\u00f3n e a execuci\u00f3n da pol\u00edtica exterior sovi\u00e9tica, as pautas principais da pol\u00edtica foron determinadas polo Politbur\u00f3 do partido comunista. Os primeiros obxectivos da pol\u00edtica exterior sovi\u00e9tica foran o mantemento e o realce da seguridade nacional e o mantemento da hexemon\u00eda en Europa Oriental. As relaci\u00f3ns cos Estados Unidos e a Europa occidental eran tam\u00e9n unha preocupaci\u00f3n importante para os rexedores sovi\u00e9ticos, e as relaci\u00f3ns cos estados do terceiro mundo foron polo menos parcialmente determinadas pola proximidade de cada estado \u00e1 fronteira sovi\u00e9tica e \u00e1s estimaci\u00f3ns sovi\u00e9ticas da s\u00faa significaci\u00f3n estrat\u00e9xica.\nDespois de que Mikhail Gorbachev sucedese a Konstantin Chernenko como Secretario Xeral do PCUS en 1985 introduciu moitos cambios na pol\u00edtica exterior sovi\u00e9tica e na econom\u00eda da URSS. Gorbachev perseguiu pol\u00edticas conciliatorias para co oeste no canto de manter o \"statu quo\" da guerra fr\u00eda. A Uni\u00f3n Sovi\u00e9tica terminou a s\u00faa ocupaci\u00f3n de Afganist\u00e1n, asinou tratados estrat\u00e9xicos de reduci\u00f3n de armas cos Estados Unidos, e permitiu que os seus aliados en Europa Oriental determinasen os seus propios asuntos. A ca\u00edda do muro de Berl\u00edn, que comezou en novembro de 1989, sinalou dramaticamente o fin do imperio exterior da Uni\u00f3n Sovi\u00e9tica na Europa central e oriental. Dous anos m\u00e1is tarde, o imperio interno tam\u00e9n acabou.\nDespois da disoluci\u00f3n da Uni\u00f3n Sovi\u00e9tica o 25 de decembro de 1991, Rusia demandou ser o sucesor legal do estado sovi\u00e9tico na esfera internacional. Para ese efecto, Rusia aceptou voluntariamente toda a d\u00e9beda exterior sovi\u00e9tica, e reclamou as propiedades sovi\u00e9ticas de ultramar como propias. Para previr conflitos subsecuentes sobre as propiedades sovi\u00e9ticas, os acordos de \"variante cero\" foron propostos aos estados novamente independentes segundo o \"statu quo\" na data da disoluci\u00f3n. Tam\u00e9n se expuxeron cuesti\u00f3ns sobre a vixencia dos tratados que asinara a Uni\u00f3n Sovi\u00e9tica, por exemplo o tratado de m\u00edsiles antibal\u00edsticos; Rusia mant\u00e9n a posici\u00f3n de que eses tratados seguen en vigor, e deben ser lidos coma se fose Rusia a signataria.\nEconom\u00eda.\nAntes da s\u00faa disoluci\u00f3n, a Uni\u00f3n Sovi\u00e9tica era a segunda econom\u00eda m\u00e1is poderosa do mundo, tras a dos Estados Unidos. O goberno estableceu as s\u00faas prioridades econ\u00f3micas pola econom\u00eda centralizada, un sistema baixo o cal as decisi\u00f3ns administrativas, en lugar do mercado, determinan a asignaci\u00f3n de recursos e os prezos. Alg\u00fans momentos como os de Nikita Khrushchev cando afirmaba \"enterrar\u00e9molos\" no sentido econ\u00f3mico foron tomados en serio por moitos analistas.\nDespois da revoluci\u00f3n bolxevique de 1917, o pa\u00eds medrou dende unha sociedade campesi\u00f1a, en gran parte subdesenvolvida, coa industria m\u00ednima a chegar a ser o segundo maior poder industrial no mundo. Segundo as estat\u00edsticas sovi\u00e9ticas, a produci\u00f3n industrial do pa\u00eds no mundo creceu do 5,5% ao 20% entre 1913 e 1980. A\u00ednda que alg\u00fans analistas occidentais consideran estes datos inflados o logro sovi\u00e9tico foi notable. Recuperando os acontecementos calamitosos da segunda guerra mundial, a econom\u00eda do pa\u00eds mantivera unha taxa continua a\u00ednda que desigual de crecemento. O nivel de vida, a\u00ednda que era a\u00ednda modesto para a maior\u00eda dos habitantes segundo os est\u00e1ndares occidentais, mellorara.\nA\u00ednda que estes logros pasados fosen impresionantes, a principios dos anos 1980 os l\u00edderes sovi\u00e9ticos encararon moitos problemas. A produci\u00f3n nos bens de consumo no pa\u00eds sovi\u00e9tico e os sectores agr\u00edcolas foron a mi\u00fado non axeitados. A crise no sector agr\u00edcola cultivou consecuencias catastr\u00f3ficas nos anos 1930, cando a colectivizaci\u00f3n atopou a resistencia esparexida dos Kulaks, tendo como resultado unha loita amarga de moitos campesi\u00f1os contra as autoridades, e contra a fame artificial, especialmente en Ucra\u00edna (\"Holodomor\"), mais tam\u00e9n na \u00e1rea do r\u00edo Volga e Casaquist\u00e1n. Unha falta de investimento en consumo e sectores terciarios tivo como resultado comercios clandestinos en mercados negros nalgunhas \u00e1reas.\nAdemais, dende os anos 1970, a taxa de crecemento afrouxara substancialmente. O desenvolvemento econ\u00f3mico extenso, baseado en entradas vastas de materias e traballo, non foi xa posible; mais a mellora da produtividade sovi\u00e9tica quedou baixa comparada con outros pa\u00edses industrializados maiores. Os l\u00edderes sovi\u00e9ticos encararon un dilema fundamental: os fortes controis centrais dunha burocracia cada vez m\u00e1is conservadora que dirixira tradicionalmente o desenvolvemento econ\u00f3mico fallaran en responder as demandas complexas da industria dunha econom\u00eda sumamente desenvolvida e moderna.\nCo\u00f1ecendo as debilidades dos seus enfoques pasados para resolver novos problemas, os l\u00edderes do final da d\u00e9cada dos oitenta procuraron moldear un programa de reforma econ\u00f3mica para galvanizar a econom\u00eda. O liderado, encabezado por Mikhail Gorbachev, experimentaba con soluci\u00f3ns a problemas econ\u00f3micos cunha franqueza (\"Glasnost\") nunca antes vista na historia da econom\u00eda. Mais as reformas, nas que as forzas do mercado asum\u00edan un papel m\u00e1is grande, significaban diminu\u00edr a autoridade e o control pola xerarqu\u00eda da planificaci\u00f3n, as\u00ed como unha diminuci\u00f3n significativa de servizos sociais tradicionalmente proporcionados polo estado, como albergue e a educaci\u00f3n.\nValorar os desenvolvementos na econom\u00eda foi dif\u00edcil para observadores occidentais. O pa\u00eds ti\u00f1a enormes disparidades econ\u00f3micas e rexionais, mais analizar os datos estat\u00edsticos diferenciados por rexi\u00f3n era un proceso inc\u00f3modo. O diferir dos conceptos estat\u00edsticos, as valoraci\u00f3ns, e os procedementos utilizados por economistas comunistas e non-comunistas fixo que a\u00ednda os datos m\u00e1is b\u00e1sicos, tal como a produtividade relativa de varios sectores, f\u00f3ra dif\u00edcil de valorar. Despois da disoluci\u00f3n da Uni\u00f3n Sovi\u00e9tica, polo menos, foi posible valorar relativamente Rusia e os Estados Unidos repecto \u00e1s s\u00faas d\u00e9bedas p\u00fablicas. O 28 de agosto de 2007, os funcionarios do tesouro dos Estados Unidos valoraron a d\u00e9beda sovi\u00e9tica anterior a 70 mil mill\u00f3ns de d\u00f3lares, mentres que a dos Estados Unidos superaba os 9 bill\u00f3ns de d\u00f3lares.\nXeograf\u00eda.\nA Uni\u00f3n Sovi\u00e9tica ocupou a porci\u00f3n oriental do continente europeo e a porci\u00f3n setentrional do continente asi\u00e1tico. A maior parte do pa\u00eds quedaba ao norte de 50\u00b0 de latitude norte e cubr\u00eda unha \u00e1rea total de aproximadamente 22.402.200 quil\u00f3metros cadrados (8.649.500 millas cadradas). Debido ao gran tama\u00f1o do estado, o clima variaba moito, desde subtropical e continental a sub\u00e1rtico e polar. O 11% da terra era cultivable, 16% eran pradar\u00edas e pasto, o 41% bosque, e 32% foi declarado como \"outros\" (inclu\u00edndo a tundra).\nA Uni\u00f3n Sovi\u00e9tica med\u00eda uns 10.000 quil\u00f3metros (6.200 millas) desde Kaliningrado, no oeste, \u00e1 Illa de Ratmanova, no Estreito de Bering, aproximadamente o equivalente \u00e1 distancia de Edimburgo, Escocia, ao leste de Nome, Alasca. Desde a punta da Pen\u00ednsula de Taimir, no Oc\u00e9ano \u00c1rtico, ao pobo de Asia Central de Kushka, preto da fronteira afg\u00e1, hai case 5.000 quil\u00f3metros (3.100 millas) de terreo, no seu maior parte escabroso e inh\u00f3spito. A anchura total dos Estados Unidos continentais quedar\u00eda comprendida entre as extremas fronteiras setentrional e meridional da Uni\u00f3n Sovi\u00e9tica.\nDemograf\u00eda.\nA Uni\u00f3n Sovi\u00e9tica foi un dos dos pa\u00edses con m\u00e1is diversidade \u00e9tnica no mundo, con m\u00e1is de 150 etnias claras dentro das s\u00faas fronteiras. A poboaci\u00f3n total foi estimada en 293 mill\u00f3ns de habitantes en 1991, sendo o terceiro pa\u00eds m\u00e1is poboado do mundo despois da China e a India durante d\u00e9cadas. Nos \u00faltimos anos da Uni\u00f3n Sovi\u00e9tica, as etnias do pa\u00eds foron: os rusos (50,78%), seguidos polos ucra\u00ednos (15,48%) e os uzbekos (5,84%).\nOutros grupos \u00e9tnicos incl\u00faen armenios, belarusos, xeorxianos, alem\u00e1ns, osetos, romaneses, moldovos, taxikos, gregos, h\u00fangaros, polacos, xitanos, lituanos, b\u00falgaros, let\u00f3ns ou turcos entre outros, s\u00f3 o 1,6 % da poboaci\u00f3n non prov\u00e9n de Rusia. Principalmente por mor de diferenzas en \u00edndices de natalidade entre as nacionalidades sovi\u00e9ticas, a proporci\u00f3n da poboaci\u00f3n rusa foi constantemente diminu\u00edndo no per\u00edodo da posguerra.\nCultura.\nA cultura sovi\u00e9tica pasou por varias etapas durante os seus setenta anos de existencia. Durante os primeiros once anos da Revoluci\u00f3n (1918-1929) houbo unha relativa liberdade e os artistas experimentaron con varios estilos diferentes nun esforzo de atopar un estilo art\u00edstico sovi\u00e9tico distintivo. Lenin quixo que a arte fose accesible ao pobo e o goberno alentou unha variedade de tendencias. Na arte e a literatura, numerosas escolas, unhas tradicionais e outras radicalmente experimentais, proliferaron. Na literaturas os escritores comunistas Maxim Gorki e Vladimir Maiakovski estiveron activos durante este per\u00edodo. O cinema tam\u00e9n recibiu o apoio do Estado, por exemplo moitos dos mellores traballos do cinemat\u00f3grafo Sergei Eisenstein datan deste per\u00edodo.\nM\u00e1is tarde, durante a era de Iosif Stalin, a cultura sovi\u00e9tica foi caracterizada polo apoio do goberno ao realismo socialista, co resto das tendencias seriamente reprimidas, con raras excepci\u00f3ns (por exemplo os traballos de Mikhail Bulgakov), con todo alg\u00fans escritores foron presos e executados.\nDespois do \"desxeo\" de Khrushchev nos anos 50 e 60 a censura diminu\u00edu. A maior experimentaci\u00f3n en formas de arte chegou a estar permitida de novo, co resultado de que traballos cr\u00edticos m\u00e1is sofisticados e sut\u00eds comezaron a ser producidos. O r\u00e9xime afrouxou a s\u00faa \u00e9nfase no realismo socialista; as\u00ed, por exemplo, moitos protagonistas das novelas do autor Yury Trifonov refer\u00edronse a problemas da vida de cada d\u00eda m\u00e1is ben que \u00e1 construci\u00f3n do socialismo. Unha literatura disidente subterr\u00e1nea, co\u00f1ecida como \"samizdat\", foi desenvolvida durante este \u00faltimo per\u00edodo. Na era Khrushchev a arquitectura centrouse sobre todo nun dese\u00f1o funcional en contraste co estilo altamente adornado da \u00e9poca de Stalin.\nRelixi\u00f3n.\nO Estado foi separado da Igrexa polo Decreto do Consello de Comisarios do Pobo o 23 de xaneiro de 1923. As cifras oficiais do n\u00famero de crentes relixiosos na Uni\u00f3n Sovi\u00e9tica non estaban dispo\u00f1ibles en 1989. Pero segundo varias fontes sovi\u00e9ticas e occidentais, ao redor dun terzo da xente da Uni\u00f3n Sovi\u00e9tica, un estado oficialmente ateo, profesaba algunha crenza relixiosa. O cristianismo e o islam disput\u00e1banse a maior\u00eda dos crentes. Os cristi\u00e1ns pertenc\u00edan a varias Igrexas: a ortodoxa, que ti\u00f1a o n\u00famero maior de seguidores; a cat\u00f3lica; a baptista e varias outras ramas protestantes. Houbo moitas igrexas neste pa\u00eds (7.500 igrexas ortodoxas rusas en 1974).\nO xuda\u00edsmo ti\u00f1a tam\u00e9n moitos seguidores, ademais doutras moitas relixi\u00f3ns practicadas por un n\u00famero relativamente pequeno de crentes, inclu\u00eddos o budismo ou o xamanismo (unha relixi\u00f3n baseada no espiritualismo primitivo). O papel da relixi\u00f3n na vida diaria dos cidad\u00e1ns sovi\u00e9ticos variou enormemente, xa que os dogmas relixiosos isl\u00e1micos e os valores sociais dos musulm\u00e1ns est\u00e1n estreitamente relacionados, a relixi\u00f3n pareceu ter unha maior influencia nos musulm\u00e1ns que nos cristi\u00e1ns ou outros crentes. A maior\u00eda dos fieis da fe isl\u00e1mica eran sunnitas. Dous terzos da poboaci\u00f3n sovi\u00e9tica, con todo, non ti\u00f1an crenzas relixiosas. Preto da metade da xente, inclu\u00edndo a membros do PCUS e oficiais de alto nivel do goberno, profesaban o ate\u00edsmo. Polo tanto, para a maior\u00eda dos cidad\u00e1ns sovi\u00e9ticos, a relixi\u00f3n parec\u00eda irrelevante. Con todo, o control estatal tam\u00e9n chegou \u00e1 persecuci\u00f3n relixiosa, e na \u00e9poca de Stalin outras crenzas foron perseguidas e os seus seguidores enviados para os gulags.\nGastronom\u00eda.\nA coci\u00f1a sovi\u00e9tica estaba formada pola integraci\u00f3n das diversas coci\u00f1as nacionais da URSS no cami\u00f1o para a formaci\u00f3n dun pobo sovi\u00e9tico. Caracteriz\u00e1base por un n\u00famero limitado de ingredientes e un estilo simplificado de coci\u00f1a. Este tipo de gastronom\u00eda era frecuente nos comedores de todo estado, sendo este tipo de coci\u00f1a a\u00ednda popular nas ex-rep\u00fablicas sovi\u00e9ticas. En occidente, as\u00famese a coci\u00f1a sovi\u00e9tica como se fose coci\u00f1a rusa, a\u00ednda que a coci\u00f1a nacional rusa \u00e9 moi diferente.\nUnha cea abondosa habitualmente consist\u00eda en tres ou catro pratos, chamados polo xeral \"o primeiro\", \"o segundo\", \"o terceiro\" e \"o cuarto\", descontando as ensaladas que non eran \"contadas\". O primeiro prato habitualmente consist\u00eda nunha sopa ou caldo, \u00e9 dicir alimentos l\u00edquidos; o segundo pod\u00eda ser carne, peixe ou aves de curral, cun prato \u00e1 beira chamado \"garnir\" (en ruso: \u0433\u0430\u0440\u043d\u0438\u0440), os aderezos acostumaban inclu\u00edr todas as variedades de patacas, fideos, macarr\u00f3ns etc; o terceiro era algo de beber como t\u00e9, caf\u00e9 ou leite e o cuarto era unha sobremesa."}
{"id": "3822", "revid": "85894", "url": "https://gl.wikipedia.org/wiki?curid=3822", "title": "Nar\u00f3n", "text": "Nar\u00f3n (xentilicio \u00abnaron\u00e9s/naronesa\u00bb) \u00e9 un concello da provincia da Coru\u00f1a situado entre a r\u00eda de Ferrol e o oc\u00e9ano Atl\u00e1ntico e pertencente \u00e1 comarca de Ferrol, sendo na actualidade a \u00e1rea de expansi\u00f3n urbana m\u00e1is importante da comarca. Nar\u00f3n limita cos concellos de Ferrol, Valdovi\u00f1o, San Sadurni\u00f1o e Neda. Segundo o IGE en 2020 ti\u00f1a 39.056 habitantes (20.177 mulleres e 18.879 homes), o que a converte na oitava vila de Galicia , sendo o cuarto n\u00facleo de poboaci\u00f3n na provincia da Coru\u00f1a despois da Coru\u00f1a, Santiago de Compostela e Ferrol.\n\u00c9 un concello mixto, con sete parroquias (Castro, Doso, Pedroso, San Xiao de Nar\u00f3n, Sedes, Trasancos e O Val) eminentemente rurais nas que viven menos da cuarta parte da poboaci\u00f3n e cun n\u00facleo urbano de m\u00e1is de 29.000 hab. formado polos barrios da G\u00e1ndara, A Solaina, O Alto do Casti\u00f1eiro, Pi\u00f1eiros, O Couto, Freixeiro e Xuvia, destacando pola s\u00faa poboaci\u00f3n as catro primeiras. Reordenado polo Concello de Nar\u00f3n baixo o nome de Nar\u00f3n ou Cidade de Nar\u00f3n, que agrupa m\u00e1is das 3/4 partes da poboaci\u00f3n de Nar\u00f3n.\nXeograf\u00eda.\nNar\u00f3n ten unha superficie duns 66\u00a0km\u00b2 e debuxa un per\u00edmetro irregular. Dende a r\u00eda de Ferrol onde desemboca o r\u00edo Inxerto e seguindo o seu curso hoxe totalmente canalizado ao seu paso pola G\u00e1ndara (baixo a Estrada de Castelao) ata as vivendas da Virxe do Mar. Cos anos a urbanizaci\u00f3n da G\u00e1ndara fixo que se modificasen eses l\u00edmites naturais en funci\u00f3n de acordos entre o concello de Nar\u00f3n e Ferrol. O l\u00edmite entre os dous concellos segue por Santa Ic\u00eda ata a estrada de Valdovi\u00f1o e cun perfil irregular ata o oc\u00e9ano Atl\u00e1ntico na praia de Ponzos. A franxa de oc\u00e9ano de Nar\u00f3n ten praias virxes como O Casal ou Lopesa que estiveron practicamente inaccesibles ata a construci\u00f3n da senda litoral costa \u00c1rtabra, un cami\u00f1o peonil e para bicicletas. Nar\u00f3n limita con Valdovi\u00f1o compartindo a praia de Lopesa na zona do Val, onde un pequeno cordal pecha a chaira de Trasancos, e logo nas parroquias de Sedes e Pedroso, onde o Monte de Nenos (367 m, a maior altura de Nar\u00f3n) forma o peche setentrional do concello, e dende onde se ven asombrosas vistas da r\u00eda de Ferrol e a terra de Trasancos. Na marxe meridional, dende a desembocadura do Xuvia ata A G\u00e1ndara s\u00f3 destaca o pequeno Couto que d\u00e1 nome \u00e1 parroquia onde se sit\u00faa.\nEn setembro de 2012 a edil de Converxencia Galega Mar\u00eda Porto incorporouse ao goberno de Xos\u00e9 Manuel Blanco para facerse cargo das \u00e1reas de Relaci\u00f3ns Institucionais, Novas Tecnolox\u00edas e Turismo. En setembro de 2017, Mari\u00e1n Ferreiro D\u00edaz substitu\u00edu a Xos\u00e9 Manuel Blanco que renunciou ao cargo por motivos de idade."}
{"id": "3823", "revid": "54334", "url": "https://gl.wikipedia.org/wiki?curid=3823", "title": "Comarca da Terra Ch\u00e1", "text": "A comarca da Terra Ch\u00e1 \u00e9 unha comarca galega situada na zona norte e interior da provincia de Lugo. \u00c9 a comarca m\u00e1is extensa de Galicia con 1823,02\u00a0km\u00b2. No ano 2020 ti\u00f1a 39.702 habitantes. A paisaxe desta chaira combina frecuentes outeiros coroados na s\u00faa maior\u00eda por castros \u2014c\u00f3mpre citar o castro de Viladonga\u2014 con agros e pasteiros chans, importantes lagoas como a de Cospeito ou Caque e m\u00e1is dun cento de r\u00edos e regatos que percorren a comarca.\nPertencen a ela os concellos de Abad\u00edn, Begonte, Castro de Rei, Cospeito, Guitiriz, Muras, A Pastoriza, Vilalba e Xermade, sendo a s\u00faa capital Vilalba.\nA Terra Ch\u00e1 p\u00f3dese definir como unha comarca rural cunha econom\u00eda de clara vocaci\u00f3n agr\u00edcola e gandeira. A climatolox\u00eda e os solos permiten que haxa unha importante extensi\u00f3n de parcelas dedicadas a pastos onde se alimentan un gran n\u00famero de vacas destinadas especialmente \u00e1 produci\u00f3n l\u00e1ctea contando para iso con modernas explotaci\u00f3ns que son, na s\u00faa maior\u00eda, de car\u00e1cter familiar pero altamente competitivas. Naqueles lugares da comarca onde a topograf\u00eda \u00e9 m\u00e1is monta\u00f1osa cobra auxe a gandar\u00eda extensiva, dedicada \u00e1 produci\u00f3n c\u00e1rnica e predominando a raza aut\u00f3ctona rubia galega. A flora da comarca da Terra Cha \u00e9 moi variada inclu\u00edndo importantes \u00e1reas de carballeiras, soutos e fragas; domina o carballo acompa\u00f1ado por bidueiros, salgueiros, ameneiros, casti\u00f1eiros e pi\u00f1eiros do pa\u00eds.\nCultura.\nO poeta Manuel Mar\u00eda adicoulle \u00e1 comarca o poemario \"Terra Ch\u00e1\", onde fala das s\u00faas terras e as s\u00faas xentes:"}
{"id": "3824", "revid": "89787", "url": "https://gl.wikipedia.org/wiki?curid=3824", "title": "Comarca da Terra de Caldelas", "text": "A comarca da Terra de Caldelas \u00e9 unha comarca galega situada no norte da provincia de Ourense. Pertencen a ela os concellos de Castro Caldelas, Montederramo, Parada de Sil e A Teixeira.\nDemograf\u00eda.\nA comarca de Terra de Caldelas contaba en 2020 cunha poboaci\u00f3n de 2.764 habitantes. A poboaci\u00f3n menor de 15 anos era o 4,09% do total, o que representa uns niveis moi baixos en relaci\u00f3n \u00e1 media de Galicia (12,55%), mentres que pola outra banda o 45,22% contaba con m\u00e1is de 65 anos, o que deixa unha poboaci\u00f3n en idade de traballar dun 50,69%.\nA idade media da poboaci\u00f3n en 2020 era de 59,54 anos, que supera amplamente a media galega (47,48 anos).\nEn relaci\u00f3n ao movemento natural da poboaci\u00f3n, no ano 2019 houbo 6 nacementos en toda a comarca e 66 defunci\u00f3ns, o que deixou un saldo vexetativo negativo de -60."}
{"id": "3825", "revid": "89787", "url": "https://gl.wikipedia.org/wiki?curid=3825", "title": "Comarca da Terra de Celanova", "text": "A comarca da Terra de Celanova \u00e9 unha comarca galega situada na provincia de Ourense e a s\u00faa capital \u00e9 Celanova. A ela pertencen os concellos da Bola, Cartelle, Celanova, Gomesende, A Merca, Padrenda, Pontedeva, Quintela de Leirado, Ramir\u00e1s e Verea."}
{"id": "3826", "revid": "54334", "url": "https://gl.wikipedia.org/wiki?curid=3826", "title": "Comarca de Terra de Lemos", "text": "Terra de Lemos \u00e9 unha comarca galega situada \u00f3 sur da provincia de Lugo cuxa capital \u00e9 Monforte de Lemos, que tam\u00e9n \u00e9 o concello m\u00e1is poboado da comarca. A maior\u00eda da superficie (toda ag\u00e1s o concello de B\u00f3veda) forma parte da Ribeira Sacra, da que Monforte tam\u00e9n \u00e9 a s\u00faa capital.\nPertencen \u00e1 comarca de Terra de Lemos os seguintes concellos: B\u00f3veda, Monforte de Lemos, Pant\u00f3n, A Pobra do Broll\u00f3n, O Savi\u00f1ao e Sober.\nA comarca linda \u00f3 norte coa comarca de Sarria, \u00f3 oeste coa comarca de Chantada, \u00f3 leste coa comarca de Quiroga e, \u00f3 sur coas comarcas ourens\u00e1s de Ourense e Terra de Caldelas.\nXeograf\u00eda.\nSituaci\u00f3n.\nA Terra de Lemos sit\u00faase xeograficamente no sur da provincia de Lugo. Caracter\u00edzase polo gran val situado no centro da mesma, o Val de Lemos. Este val contrasta coas altas monta\u00f1as sitas \u00f3 leste da comarca pertencentes a Serra do Courel e que serven de fronteira coa comarca de Quiroga xunto co r\u00edo Lor. No sur, o r\u00edo Sil marca a fronteira coa provincia de Ourense, igual que o r\u00edo Mi\u00f1o no oeste coa comarca de Chantada.\nOrograf\u00eda.\nOs principais sistemas monta\u00f1osos sit\u00faanse no leste, na Serra do Courel, entre B\u00f3veda e O Savi\u00f1ao, no suroeste de Pant\u00f3n e no sur.\nCabe destacar as seguintes monta\u00f1as que superan os 1000m de altitude e est\u00e1n sitas na Serra do Courel, no concello da Pobra do Broll\u00f3n:\nHidrograf\u00eda.\nOs r\u00edos da comarca pertencen \u00e1s cuncas hidrogr\u00e1ficas dos dous r\u00edos lim\u00edtrofes da comarca e \u00e1 s\u00faa vez os m\u00e1is importantes, \u00e1s cuncas do Mi\u00f1o e do Sil.\nO r\u00edo m\u00e1is importante da comarca \u00e9 o r\u00edo Cabe, que nace no concello do Incio. Este r\u00edo que desemboca no Sil era moi importante xa na \u00e9poca romana, cando se abastec\u00edan e sacaban ouro deste r\u00edo. En Monforte cons\u00e9rvase a Ponte Vella sobre este r\u00edo, un dos monumentos caracter\u00edsticos da vila. Tam\u00e9n son importantes os r\u00edos Mao, principal afluente do Cabe, e o r\u00edo Lor, que fai de fronteira entre as comarcas de Quiroga e Terra de Lemos, afluente do Sil.\nClima.\nO clima desta comarca \u00e9 oce\u00e1nico con tendencias continentais e fortes contrastes. Os invernos son longos, h\u00famidos e con xeadas moderadas. As temperaturas chegan a valores por baixo dos -5\u00ba e as n\u00e9boas est\u00e1n presentes regularmente. Os ver\u00e1ns son calorosos e secos, con noites frescas. No ver\u00e1n ch\u00e9ganse puntualmente a superar temperaturas m\u00e1ximas de 40\u00ba; e algunhas noites quedan preto dos 5\u00ba.\nDemograf\u00eda.\nA poboaci\u00f3n era, en 2020, de 29.780 habitantes distribu\u00eddos as\u00ed:\nLocalidades m\u00e1is poboadas.\nNo 2020 as entidades poboacionais m\u00e1is poboadas segundo o IGE eran:\nInfraestruturas de transporte.\nNa comarca de Terra de Lemos \u00fanense as estradas e li\u00f1as de ferrocarril procedentes da Coru\u00f1a e Lugo, Ourense e Vigo, e Ponferrada, sendo un gran centro de comunicaci\u00f3ns. A estaci\u00f3n de ferrocarril de Monforte de Lemos \u00e9 a m\u00e1is importante da provincia.\nPrincipais estradas.\nEst\u00e1 en proxecto a autov\u00eda A-76, que discorrer\u00e1 paralela \u00e1 N-120 e unir\u00e1 Ourense con Ponferrada pasando por Monforte e dando acceso ao porto seco, actualmente en construci\u00f3n.\nFerrocarril.\nNa comarca confl\u00faen d\u00faas li\u00f1as de ferrocarril:\nHai 7 estaci\u00f3ns na comarca: Monforte de Lemos (presta servizo para pasaxeiros de longo percorrido e media distancia, e mercanc\u00edas), A Pobra do Broll\u00f3n, Canaval, Areas, Santo Estevo do Sil e San Pedro do Sil (prestan servizo para pasaxeiros de media distancia) e Rubi\u00e1n (s\u00f3 para mercanc\u00edas)."}
{"id": "3827", "revid": "89787", "url": "https://gl.wikipedia.org/wiki?curid=3827", "title": "Comarca da Terra de Melide", "text": "A comarca da Terra de Melide \u00e9 unha comarca galega situada na provincia da Coru\u00f1a cuxa capital \u00e9 Melide. Pertencen a esta comarca os concellos de Melide, Santiso, Sobrado e Toques."}
{"id": "3828", "revid": "23204", "url": "https://gl.wikipedia.org/wiki?curid=3828", "title": "Comarca da Terra de Soneira", "text": "A comarca da Terra de Soneira \u00e9 unha comarca galega situada na provincia da Coru\u00f1a cuxa capital \u00e9 Vimianzo. A esta comarca pertencen os concellos de Camari\u00f1as, Vimianzo e Zas. Limita coa comarca de Berganti\u00f1os polo nord\u00e9s e coa de Fisterra polo suroeste. Historicamente a comarca inclu\u00eda ademais dos concellos actuais o de Laxe e varias parroquias de Cabana.\nEtimolox\u00eda.\nO top\u00f3nimo Soneira aparece recollido en textos medievais como \"Somnaria\", \"Sonaria\" ou \"Subnaria\". Existen d\u00faas teor\u00edas sobre a etimolox\u00eda do top\u00f3nimo. O estudoso Fernando Cabeza Quiles faino derivar de \"Seminaria\", que se le nun documento do s\u00e9culo IX. Outros autores incl\u00ednanse pola expresi\u00f3n \"Sub Neria\", por estar situada na parte baixa da comarca poboada polos nerios.\nXeograf\u00eda.\nA Soneira interior est\u00e1 composta principalmente polo val do r\u00edo Grande ou r\u00edo do Porto, separado da comarca do Xallas pola serra de Santiago. A\u00ed est\u00e1 o punto m\u00e1is alto da comarca, o pico de Meda. A zona sur da comarca forma parte do val do r\u00edo Xallas, no que se constru\u00edu o encoro da Fervenza.\nA parte litoral da comarca comprende basicamente o concello de Camari\u00f1as, situado sobre unha pen\u00ednsula que limita a r\u00eda de Camari\u00f1as. A costa norte da pen\u00ednsula, que comeza co cabo Vil\u00e1n \u00e9 unha zona monta\u00f1osa de granito aberta ao oc\u00e9ano.\nHistoria.\nOs restos m\u00e1is antigos que se co\u00f1ecen da poboaci\u00f3n da Terra de Soneira son do neol\u00edtico, do que se conservan m\u00e1moas. Con todo, a pegada m\u00e1is importante \u00e9 da cultura castrexa. A romanizaci\u00f3n da comarca foi m\u00e1is tard\u00eda que no resto de Galicia.\nA toponimia (Zas, Gomariz, Gundar\u2026) revela a presenza de asentamentos suevos, mais a primeira menci\u00f3n que se conserva da comarca non chegou ata o s\u00e9culo IX, nun documento no que o rei Afonso III divide o distrito dos Coporos en d\u00faas partes, Soneira e Nemancos. En 899 aparece un documento que cita o \"comisso\" (circunscrici\u00f3n) de Soneira. Tam\u00e9n se co\u00f1ece a parroquia extensa de Soneira, que depend\u00eda do bispo de Iria. Este territorio abrangu\u00eda a comarca actual m\u00e1is os concellos de Laxe e parte de Cabana.\nDurante a Idade Media a Terra de Soneira viu as loitas polo poder entre o arcebispo de Compostela e algunhas das principais familias galegas da \u00e9poca, os Traba, os Mari\u00f1o ou os Moscoso. En 1554 creouse a xurisdici\u00f3n se\u00f1orial de Vimianzo, gobernada por un meiri\u00f1o nomeado polo conde de Altamira.\nDurante a guerra da Independencia houbo enfrontamentos en Camari\u00f1as ou na Ponte Olveira. No campo de Paiz\u00e1s instalouse o cuartel xeral da milicia popular. Tras a guerra volveron as xurisdici\u00f3n se\u00f1oriais ata 1835, cando se crearon os concellos actuais. Nese momento os concellos de Laxe e Cabana pasaron ao partido xudicial de Carballo, mentres os demais pasaron ao de Corcubi\u00f3n.\nArte.\nA Terra de Soneira \u00e9 unha das comarcas con maior presenza de monumentos megal\u00edticos, como a arca da Piosa ou o dolmen de Pedra Cuberta. Existen tam\u00e9n varios castros e alg\u00fans restos da presenza romana, especialmente en Brandomil, identificado posiblemente co Grandimirum da v\u00eda romana XX. No adro de Tines atopouse unha necr\u00f3pole romano-sueva.\nAs principais igrexas rom\u00e1nicas son as de Cereixo, Xavi\u00f1a e Ba\u00ed\u00f1as, conservadas completamente. Pola contra, o g\u00f3tico chegou tardiamente nunha variedade co\u00f1ecida como \"g\u00f3tico mari\u00f1eiro\", presente na comarca nalgunhas b\u00f3vedas de crucer\u00eda. Outras estruturas g\u00f3ticas son o cruceiro dos Santos, entre Bamiro e Vilar e o castelo de Vimianzo. Pouco despois da reconstruci\u00f3n deste castelo as Torres do Allo, con elementos renacentistas, inician a era dos pazos galegos. Neste estilo tam\u00e9n salienta a fachada da igrexa do Allo.\nIgual que no resto de Galicia, o barroco ten unha gran presenza nesta zona, destacando as igrexas de Cambeda e a vella de Baio ou as Torres de Romelle en Loro\u00f1o. O neoclasicismo en cambio est\u00e1 presente en moitos retablos, mais en poucos edificios, entre os que destaca a capela da Concepci\u00f3n en Trasouteiro.\nAlgunhas obras destacadas a partir do s\u00e9culo XIX son a ponte sobre o r\u00edo Grande en Baio (1851-1853), o faro de cabo Vil\u00e1n (1890-1896) ou a casa do concello de Zas (1951).\nEconom\u00eda.\nO sector agrario \u00e9 a principal actividade econ\u00f3mica dos concellos de Vimianzo e Zas. En Camari\u00f1as son importantes a pesca e o marisqueo, destacando os portos de Camari\u00f1as e Camelle.\nA industria est\u00e1 reducida a empresas situadas nos pol\u00edgonos industriais de Vimianzo e O Allo. O sector servizos ten presenza nas vilas da comarca, Vimianzo, Baio, A Ponte do Porto e Camari\u00f1as.\nComunicaci\u00f3ns.\nA comarca at\u00f3pase comunicada coa Coru\u00f1a a trav\u00e9s da autoestrada da Costa da Morte e a AC-552, que atravesa Baio e Vimianzo e que coincide co cami\u00f1o real que se recolle na \"Carta xeom\u00e9trica de Galicia\". A comunicaci\u00f3n con Santiago de Compostela real\u00edzase a trav\u00e9s das estradas AC-545 e AC-443.\nNo primeiro terzo do s\u00e9culo XX chegouse a aprobar un proxecto ferroviario que unir\u00eda A Coru\u00f1a, Carballo e Cee, que contou con defensores como Pl\u00e1cido Castro Rivas e Jos\u00e9 Mi\u00f1ones Bern\u00e1rdez e que nunca se realizou.\nPoboaci\u00f3n.\nCon 16.565 habitantes no ano 2020, a poboaci\u00f3n rep\u00e1rt\u00edase entre os 6.963 de Vimianzo, os 5.209 habitantes de Camari\u00f1as e os 4.393 cos que contaba Zas."}
{"id": "3829", "revid": "1131", "url": "https://gl.wikipedia.org/wiki?curid=3829", "title": "Comarca da Terra de Trives", "text": "A comarca da Terra de Trives \u00e9 unha comarca galega situada na provincia de Ourense, na zona leste da Ribeira Sacra. A s\u00faa capital \u00e9 A Pobra de Trives, e pertencen a ela os concellos de Chandrexa de Queixa, Manzaneda, A Pobra de Trives e San Xo\u00e1n de R\u00edo.\nXeograf\u00eda.\nA comarca est\u00e1 ba\u00f1ada polo leste polo r\u00edo Bibei. Un dos seus accidentes xeogr\u00e1ficos m\u00e1is importantes \u00e9 o pico Cabeza de Manzaneda, con m\u00e1is de 1.750 metros. A extensi\u00f3n \u00e9 de 431,71 quil\u00f3metros cadrados, un 1,46% da superficie total de Galicia.\nDemograf\u00eda.\nNo ano 2020, a comarca posu\u00eda 3.835 habitantes. Unha proba da s\u00faa pouca poboaci\u00f3n \u00e9 a densidade, de tan s\u00f3 8,88 habitantes por quil\u00f3metro cadrado, moi inferior \u00e1 media galega.\nTurismo.\nO negocio do turismo rural comeza a ter valor na comarca. Pero a existencia da estaci\u00f3n de esqu\u00ed no concello de Manzaneda d\u00e1 moita importancia tur\u00edstica a esta zona, xa que \u00e9 a \u00fanica estaci\u00f3n de esqu\u00ed galega."}
{"id": "3830", "revid": "89787", "url": "https://gl.wikipedia.org/wiki?curid=3830", "title": "Comarca de Valdeorras", "text": "A comarca de Valdeorras \u00e9 unha comarca galega situada na provincia de Ourense e a s\u00faa capital \u00e9 O Barco de Valdeorras. Pertencen \u00e1 comarca os concellos de O Barco de Valdeorras, O Bolo, Carballeda de Valdeorras, Larouco, Pet\u00edn, A R\u00faa, Rubi\u00e1, A Veiga e Vilamart\u00edn de Valdeorras. En total abrangue 968,90\u00a0km\u00b2, e caracter\u00edzase pola s\u00faa elevaci\u00f3n pois nela est\u00e1 o maior cumio de Galicia, a Pena Trevinca (2127 m). O seu xentilicio \u00e9 valdeorr\u00e9s/valdeorresa.\nXeograf\u00eda.\nO r\u00edo Sil conforma a comarca en tres \u00e1reas, o propio val e as serras que se sit\u00faan ao seu norte e sur. O val do Sil cont\u00e9n numerosos sedimentos terciarios, nas serras do sur, Serra do Eixe, Serra Calva e Serra Segundeira at\u00f3panse as maiores altitudes de Galicia, dominando os relevos abruptos con abondosas formas periglaciais. O relevo monta\u00f1oso do norte f\u00f3rmano a Serra de Cereixedo, Serra dos Cabalos e Serra da Enci\u00f1a da Lastra. O sistema fluvial da comarca c\u00e9ntrase no Sil, que \u00e9 o principal curso de auga e todos os outros r\u00edos son afluentes del. Os tributarios da dereita son r\u00edos curtos, xa que os cumios est\u00e1n pr\u00f3ximos ao val, destacando o r\u00edo \u00c9ntoma, e o Leira, os tributarios da esquerda son m\u00e1is longos, destaca entre eles o Casaio. O clima da comarca \u00e9 oce\u00e1nico de monta\u00f1a nas \u00e1reas m\u00e1is elevadas e oce\u00e1nico de matiz mediterr\u00e1neo no Val do Sil. Valdeorras conta con espazos protexidos, o parque natural da Serra da Enci\u00f1a da Lastra, o Macizo Central e o Pena Trevinca.\nHistoria.\nA chegada dos romanos cambiou substancialmente o val. O principal elemento romanizador foi a construci\u00f3n da V\u00eda XVIII da que quedan como mostra varias pontes na actualidade. Tras os romanos, que buscaban o ouro que hab\u00eda no r\u00edo Sil, chegaron os suevos e os visigodos e posteriormente, a repoboaci\u00f3n, o cristianismo e a influencia das ordes mon\u00e1sticas.\nEn 1624 p\u00faxose en marcha o mosteiro das Ermidas, que se converteu no m\u00e1is importante lugar de culto da comarca. Durante a Guerra da Independencia, o val de Valdeorras asistiu a diversas escaramuzas entre as tropas francesas por unha banda e o ex\u00e9rcito ingl\u00e9s xunto coas tropas espa\u00f1olas e os guerrilleiros locais.\nEn 1822, esta comarca, xunto coa veci\u00f1a de Trives, pertenceu \u00e1 provincia do Bierzo (a provincia do Vierzo), coa que a\u00ednda pertencendo hoxe d\u00eda a provincias diferentes, Le\u00f3n e Ourense, mante\u00f1en importantes lazos econ\u00f3micos e de servizos. En 1833 separouse a provincia berciana en d\u00faas; segundo o deputado leon\u00e9s, Benito Lobato, \u201cera partidario de deixar para Ourense unha parte do Bierzo con tal de manter a maior porci\u00f3n con Le\u00f3n (\u2026)\u201d.\nA finais do s\u00e9culo XIX tivo lugar un feito decisivo para a econom\u00eda e a historia humana de Valdeorras: o 1 de setembro de 1883 abriuse ao tr\u00e1fico a li\u00f1a f\u00e9rrea Palencia-A Coru\u00f1a, quedando o val comunicado por ferrocarril \u00e1 modernidade. Finalmente, durante boa parte do s\u00e9culo XX o acontecemento m\u00e1is notable foi a constante emigraci\u00f3n primeiro a Cuba e Am\u00e9rica do Sur (a Arxentina, o Uruguai...) e posteriormente a Alema\u00f1a, Francia e Su\u00edza principalmente."}
{"id": "3831", "revid": "89787", "url": "https://gl.wikipedia.org/wiki?curid=3831", "title": "Comarca de Ver\u00edn", "text": "A comarca de Ver\u00edn \u00e9 unha comarca galega situada na provincia de Ourense e a s\u00faa capital \u00e9 Ver\u00edn. Pertencen \u00e1 comarca os concellos de Castrelo do Val, Cualedro, Laza, Monterrei, O\u00edmbra, Ri\u00f3s, Ver\u00edn e Vilardev\u00f3s.\nDemograf\u00eda.\nTi\u00f1a en 2020 unha poboaci\u00f3n de 24.999 habitantes, deles 12.455 son homes e 12.544 son mulleres.\nCon 13.647 habitantes (INE 2020) o concello de Ver\u00edn \u00e9 a capital da comarca, tendo as\u00ed, m\u00e1is do 50% da poboaci\u00f3n total da bisbarra (54,59%). O n\u00facleo m\u00e1is poboado \u00e9 a cabeceira municipal do anterior concello, que con 10.025 habitantes (2020) ten o 40,10% da poboaci\u00f3n comarcal, actuando coma un verdadeira vila macrocef\u00e1lica en relaci\u00f3n ao conxunto comarcal.\nA poboaci\u00f3n estranxeira da comarca ascend\u00eda en 2020 a 2.004 habitantes. A idade media era de 52,68 anos.\nParticularidades.\nDentro da idiosincrasia da bisbarra, unha das manifestaci\u00f3ns culturais m\u00e1is relevantes a nivel rexional e incluso nacional \u00e9 o entroido. \nSendo Laza e Ver\u00edn os m\u00e1ximos referentes comarcais, completar\u00edan o tri\u00e1ngulo m\u00e1ximo do Entroido ourens\u00e1n coa capital da Limia, Xinzo.\nOutra caracter\u00edstica com\u00fan \u00e9 a dominancia da Casa dos Z\u00fa\u00f1iga (unha das m\u00e1is importantes li\u00f1axes de Galicia) do Condado de Monterrei, presenza que queda patente nos escudos dos concellos da comarca."}
{"id": "3832", "revid": "89787", "url": "https://gl.wikipedia.org/wiki?curid=3832", "title": "Comarca de Vigo", "text": "\"Non confundir con:\" \u00c1rea Metropolitana de Vigo\nA comarca de Vigo \u00e9 unha comarca galega situada na provincia de Pontevedra e a s\u00faa capital \u00e9 Vigo. A ela pertencen os concellos de Baiona, Fornelos de Montes, Gondomar, Mos, Nigr\u00e1n, Pazos de Borb\u00e9n, O Porri\u00f1o, Redondela, Salceda de Caselas, Soutomaior e Vigo.\nDemograf\u00eda.\nFonte: IGE\nComarcas hist\u00f3ricas.\nA comarca de Vigo noutrora estivo dividida en seis comarcas:"}
{"id": "3833", "revid": "89787", "url": "https://gl.wikipedia.org/wiki?curid=3833", "title": "Comarca de Viana", "text": "A comarca de Viana \u00e9 unha comarca galega situada na provincia de Ourense, \u00e1 cal pertencen os concellos da Gudi\u00f1a, A Mezquita, Viana do Bolo e Vilari\u00f1o de Conso. Os dous primeiros forman parte da comarca natural das Frieiras e os dous \u00faltimos da Terra do Bolo.\nA comarca est\u00e1 atravesada polo r\u00edo Bibei no seu curso alto. A principal v\u00eda de comunicaci\u00f3n \u00e9 a estrada OU-533, que vai de Freixido (Pet\u00edn) \u00e1 Gudi\u00f1a.\nDemograf\u00eda.\nA comarca de Viana ti\u00f1a 5.591 habitantes en 2020. \u00c9 unha \u00e1rea de forte envellecemento, pois en 2020 o 39,53 % da poboaci\u00f3n (2.210 persoas) superaba os 65 anos. Pola contra, tan s\u00f3 404 habitantes ti\u00f1an 15 ou menos anos, o 7,23 %. En 2020 rexistrou 18 nacementos e 128 \u00f3bitos, que deixan un saldo vexetativo negativo de -110. A idade media ascend\u00eda a 55,62 anos en 2020."}
{"id": "3834", "revid": "89787", "url": "https://gl.wikipedia.org/wiki?curid=3834", "title": "Comarca do Xallas", "text": "A comarca do Xallas \u00e9 unha comarca galega situada na provincia da Coru\u00f1a cuxa capital \u00e9 Santa Comba. Pertencen a esta comarca os concellos de Mazaricos e Santa Comba. Ten 391,01\u00a0km\u00b2 e no 2020 ti\u00f1a 13.203 habitantes. Limita, ao norte, coas comarcas de Terra de Soneira e Berganti\u00f1os; ao leste, coas comarcas de Santiago, Ordes e A Barcala; ao sur, coas comarcas de Noia e Muros; e ao oeste, coa comarca de Fisterra. O seu xentilicio \u00e9 xalleiro/xalleira.\nEtimolox\u00eda.\nO top\u00f3nimo Xallas, de orixe discutida, aparece durante a Idade Media referido a diferentes elementos xeogr\u00e1ficos da zona. A primeira menci\u00f3n recollida, durante o reinado de Afonso IX, \u00e9 a vila de \"Ialles de Alcayaa\", actual Xallas de Castriz. O nome Xallas pasar\u00eda logo a denominar o territorio da vila e finalmente o r\u00edo, co\u00f1ecido como r\u00edo \u00c9zaro. Este top\u00f3nimo mant\u00edvose para o seu tramo final ata o s\u00e9culo XX."}
{"id": "3840", "revid": "1131", "url": "https://gl.wikipedia.org/wiki?curid=3840", "title": "Navia, Asturias", "text": "Navia \u00e9 un concello de Asturias. Limita ao norte co mar Cant\u00e1brico, ao sur con Villai\u00f3n, ao leste con Vald\u00e9s e ao oeste con Coa\u00f1a. O concello cobre unha superficie de 63\u00a0km\u00b2 e contaba cun total 9.058 habitantes no ano 2005, o que d\u00e1 unha densidade de poboaci\u00f3n de 143,78 hab/km\u00b2.\nTen varias industrias importantes: a papeleira do grupo ENCE (que exporta a s\u00faa pasta de papel polo porto de Ribadeo), Astilleros Arm\u00f3n ou a l\u00e1ctea Reny Picot.\nHistoria.\nOs primeiros asentamentos de hom\u00ednidos atopados en Navia son do paleol\u00edtico inferior como o proban os restos de diferentes ferramentas de pedra. Tam\u00e9n habitaron o territorio os Neandertais, dos que apareceron restos tumularios ao longo do concello, en lugares coma And\u00e9s, Anlleo, Tox (Vi\u1e37\u1e37apedre) ou Vi\u1e37\u1e37eir\u00e1n entre outros.\nHai 2600 anos apareceron no chan naviego os primeiros pobos celtas procedentes de Europa central, que asimilar\u00edan culturalmente aos habitantes previos do territorio. Aparecen nesta \u00e9poca as agrupaci\u00f3ns humanas nos castros que te\u00f1en gran valor arquitect\u00f3nico e os cales representan nos nosos d\u00edas importantes monumentos. Durante a coexistencia na zona da tribo celta-galaica dos albi\u00f3ns e da \u00e1stur dos p\u00e9sicos \u00e9 cando se ten referencia do primeiro asentamento humano na marxe dereita da r\u00eda de Navia. O nome do pobo e a r\u00eda v\u00e9n da admiraci\u00f3n, relaci\u00f3n e tributo que os antigos habitantes ti\u00f1an pola auga.\nIdade Media.\nDende a romanizaci\u00f3n ata a Baixa Idade Media non hai moitas referencias hist\u00f3ricas e gr\u00e1ficas. A partir do s\u00e9culo X a organizaci\u00f3n de feudos e clases nobres e a creaci\u00f3n de igrexas e o labor administrativo da igrexa, levan \u00e1 fundaci\u00f3n de mosteiros (Santa Marina de Vega, San Salvador de Pi\u00f1era, San Mart\u00edn de Siloyo).\nNo s\u00e9culo XII o concello de Navia comprend\u00eda os territorios de Villai\u00f3n, La Monta\u00f1a e a propia Navia, situaci\u00f3n esta que se mantivo ata o s\u00e9culo XIX. A primeira noticia documentada de Navia data do s\u00e9culo X, e ref\u00edrese a unha doaz\u00f3n feita ao bispo de Oviedo dunhas terras en And\u00e9s. Durante os s\u00e9culos XI e XII ten lugar unha mellora econ\u00f3mica na zona debida a unha grande acumulaci\u00f3n de terras, gando e cartos por parte dos se\u00f1or\u00edos.\nNo s\u00e9culo XIII Navia non \u00e9 allea \u00e1 pol\u00edtica de desenvolvemento e repoboaci\u00f3n que se d\u00e1 en todo o territorio, conced\u00e9ndolle o Rei Afonso X a \"carta de puebla\" en 1270. Os s\u00e9culos XIV e XV son etapas de gran recesi\u00f3n en t\u00f3dolos sentidos debido en gran medida \u00e1s cat\u00e1strofes climatol\u00f3xicas que acaban coas colleitas e o gando, e polas incesantes loitas din\u00e1sticas, facendo medrar a bandidaxe e o terror.\nOs s\u00e9culos seguintes (XVI e XVII) estiveron marcados a\u00ednda pola gran miseria econ\u00f3mica herdada do s\u00e9culo anterior, a\u00ednda que tam\u00e9n apareceron novos problemas para a sociedade como foi a loita contra os piratas e corsarios ingleses e franceses.\nS\u00e9culo XVIII.\nO s\u00e9culo XVIII trae unha mellora na situaci\u00f3n econ\u00f3mica do concello debido \u00e1 expansi\u00f3n dos cultivos e plantaci\u00f3ns, o incremento da produci\u00f3n de carne e a diversificaci\u00f3n de oficios e artesan\u00edas.\nA invasi\u00f3n francesa do s\u00e9culo XIX altera a vida social en toda Navia, axudando a xente do concello a botar do territorio aos invasores. Entramos nunha grande \u00e9poca de prosperidade econ\u00f3mica da man dos burgueses con cartos e aos emigrantes de ultramar, indianos. A eles d\u00e9bense a mellora das comunicaci\u00f3ns e das infraestruturas e, en xeral, do nivel de vida das xentes do concello durante o final do XIX e comezos do XX.\nA finais do s\u00e9culo XIX cando se emancipan os territorios de Villai\u00f3n e La Monta\u00f1a deixando o concello de Navia como \u00e9 hoxe en d\u00eda.\nGoberno e pol\u00edtica.\nDende 1979, o partido que m\u00e1is tempo leva no gobernado do concello \u00e9 o PP (v\u00e9xase lista de alcaldes de Navia). O actual alcalde \u00e9 do Socialista Ignacio Garc\u00eda Palacios.\nCultura.\nFestas.\nAs principais festas son:\nDeporte.\nClubs deportivos.\nAs principais asociaci\u00f3ns deportivas de Navia son:\nCidades irmandadas.\n M\u00f3stoles"}
{"id": "3842", "revid": "85894", "url": "https://gl.wikipedia.org/wiki?curid=3842", "title": "Fortaleza, Cear\u00e1", "text": "Fortaleza \u00e9 un municipio do nordeste do Brasil e cidade capital do estado de Cear\u00e1. \u00c9 un importante centro tur\u00edstico, moi visitado por europeos e por brasileiros por mor das s\u00faas praias, como a Praia do Futuro, no leste da cidade. Ti\u00f1a unha poboaci\u00f3n duns 2 141 402 habitantes segundo o censo de 2000. A s\u00faa \u00e1rea total \u00e9 336\u00a0km2. A s\u00faa rexi\u00f3n metropolitana ti\u00f1a 3,1 mill\u00f3ns de habitantes en 2000.\nHistoria e caracter\u00edsticas.\nFortaleza \u00e9 tam\u00e9n un centro comercial, cultural e universitario importante, e a\u00ednda ten na s\u00faa proximidade o porto de Pec\u00e9m. Foi fundada polos holandeses en 1649, baixo o nome de Schoonenborch. En 1654, os holandeses se retiraron e os portugueses tomaron a cidade.\nLugares de interese.\nO \"Museu da Imaxen e do Som\", a \"Casa Jos\u00e9 de Alencar\" e o \"Centro Cultural Drag\u00e3o do Mar\", este derradeiro inaugurado en 1998, pr\u00f3ximo \u00e1 praia de Iracema.\nC\u00f3mpre salientar o interese da danza rexional, chamada \"forr\u00f3\"."}
{"id": "3858", "revid": "98629", "url": "https://gl.wikipedia.org/wiki?curid=3858", "title": "Amazonas", "text": "Amazonas pode referirse a:"}
{"id": "3866", "revid": "5863", "url": "https://gl.wikipedia.org/wiki?curid=3866", "title": "Estado do Amazonas, Brasil", "text": "O Amazonas \u00e9 un estado brasileiro localizado no oeste da rexi\u00f3n Norte. Ten como l\u00edmites: Venezuela e Roraima ao norte; Par\u00e1 ao leste, Mato Groso ao sueste, Rond\u00f4nia ao sur, Acre a suroeste, o Per\u00fa a oeste e Colombia a noroeste. Ocupa unha superficie de 1\u00a0577\u00a0820,2\u00a0km2, un pouco m\u00e1is grande que a Mongolia. A s\u00faa capital \u00e9 a cidade de Manaus. Ademais da capital, as cidades m\u00e1is importantes son: Coari, Manacapuru, Tef\u00e9, Parintins, Itacoatiara e Tabatinga.\nHistoria.\nDende 1494 polo Tratado de Tordesillas, a rexi\u00f3n do actual estado do Amazonas pertenc\u00eda a Espa\u00f1a. A pesar disto, a foz do R\u00edo Amazonas non foi descuberta ata febreiro de 1500 polo navegador Vicente Y\u00e1\u00f1ez Pinz\u00f3n, tres meses antes da viaxe de Pedro \u00c1lvares Cabral. Catro meses despois, o primo de Pinz\u00f3n, Diego de Lepe, tam\u00e9n alcanzou a rexi\u00f3n. Entre 1540 e 1542 outros espa\u00f1ois, Gonzalo Pizarro e Francisco de Orellana, partiron de Quito no actual Ecuador e chegaron \u00f3 Oc\u00e9ano Atl\u00e1ntico. Estes relataron que, durante a viaxe, foron atacados por mulleres ind\u00edxenas, o que popularizou o nome \"Amazonas\", en referencia \u00e1s mulleres guerreiras da mitolox\u00eda grega.\nDespois que ocorreu a uni\u00f3n das coroas portuguesa e espa\u00f1ola en 1580, os portugueses foron progresivamente ocupando a rexi\u00f3n. Co Tratado de Madrid de 1750 a rexi\u00f3n pasou definitivamente \u00e1 soberan\u00eda portuguesa. A Provincia do Amazonas foi creada en 1850 polo emperador Pedro II do Brasil. Despois da proclamaci\u00f3n da rep\u00fablica e da adopci\u00f3n dunha nova Constituci\u00f3n para o Brasil en 1891, o Amazonas tornouse un estado.\nA bandeira foi adoptada por Lei n\u00ba 1513 de 14 de xaneiro de 1982. As 25 estrelas no canto esquerdo superior representan os 25 municipios en que se divid\u00eda o estado o 4 de agosto de 1897. A estrela maior representa a capital, Manaus. As d\u00faas franxas brancas na horizontal representan esperanza e a franxa vermella, as dificultades superadas.\nXeograf\u00eda.\nA vexetaci\u00f3n predominante no estado \u00e9 a Foresta Amaz\u00f3nica, famosa pola s\u00faa gran biodiversidade, e que pode ser dividida en tres: foresta de terra firme, \"v\u00e1rzea\" (rexi\u00f3n de pantano de auga doce, inundada durante alg\u00fans meses) e \"igap\u00f3\" (vexetaci\u00f3n permanentemente inundada). O clima \u00e9 ecuatorial, quente e h\u00famido, con chuvias moi intensas durante todo o ano. No estado sit\u00faase a monta\u00f1a m\u00e1is alta do Brasil: o Pico da Neblina, co 2 994 metros de altitude.\nEconom\u00eda.\nM\u00e1is al\u00f3 da explotaci\u00f3n vexetal (especialmente o caucho) e da agricultura (especialmente mandioca e laranxa), son tam\u00e9n moi importantes para a econom\u00eda do estado as industrias da Zona Franca de Manaus, principalmente de equipamentos electr\u00f3nicos: televisores, DVDs etc.\nOs grandes r\u00edos, como o Amazonas, o Solim\u00f5es, o Negro, o Purus e o Madeira son importantes v\u00edas de transporte no estado, pero tam\u00e9n hai estradas, como a BR-174 que liga Manaus ao litoral da Venezuela, pasando polo estado brasileiro de Roraima."}
{"id": "3867", "revid": "98629", "url": "https://gl.wikipedia.org/wiki?curid=3867", "title": "R\u00edo Amazonas", "text": "O r\u00edo Amazonas (tam\u00e9n chamado Paran\u00e1-Uass\u00fa ou Paranaguas\u00fa polas tribos tup\u00ed-guaran\u00eds) \u00e9 un r\u00edo suramericano que nace na Cordilleira dos Andes, no lago Lauri ou Lauricocha, no Per\u00fa, pasa por Colombia, atravesa o Brasil e desauga no oc\u00e9ano Atl\u00e1ntico, xunto \u00e1 Illa do Marax\u00f3, no Brasil, onde entra polo estado hom\u00f3nimo. E ao longo do seu curso recibe os nomes de \"Tunguragua\", \"Mara\u00f1\u00f3n\", \"Ucayali\", \"Solim\u00f3ns\" e finalmente Amazonas. \u00c9 o r\u00edo m\u00e1is longo e caudaloso do mundo, e cont\u00e9n m\u00e1is auga que o Nilo, o Yangtz\u00e9 e o Mississippi xuntos, supo\u00f1endo preto dunha quinta parte da auga doce en estado l\u00edquido do planeta. O Amazonas, ten a conca hidrogr\u00e1fica m\u00e1is grande do mundo, ao redor de 7.4 mill\u00f3ns de quil\u00f3metros cadrados, representa aproximadamente a quinta parte do caudal fluvial do planeta. De feito, este r\u00edo ten a maior conca hidrogr\u00e1fica do mundo incluso contando unicamente a rexi\u00f3n que atravesa Brasil, que sup\u00f3n a quinta parte do seu volume. Estudos realizados por investigadores brasileiros e peruanos en 2007 e 2008 apuntaban a que era o r\u00edo de maior lonxitude. No ano 2010, finalmente, confirmouse que era o r\u00edo m\u00e1is longo do mundo, con 7062km de lonxitude desde o seu nacemento na Quebrada de Apacheta, rexi\u00f3n de Arequipa, Per\u00fa.\nNas s\u00faas extensi\u00f3ns superiores, sobre a confluencia do r\u00edo Negro o Amazonas \u00e9 chamado Solim\u00f5es no Brasil; con todo, no Per\u00fa, Colombia, as\u00ed como o resto do mundo hispanohablante, o r\u00edo \u00e9 xeralmente chamado Amazonas r\u00edo abaixo desde a confluencia dos r\u00edos Mara\u00f1\u00f3n e Ucayali no Per\u00fa. O sistema fluvial Ucayali-Apur\u00edmac \u00e9 considerado a principal fonte do Amazonas, coa que \u00e9 o seu principal afluente o arroio glacial Carhuasanta que fl\u00fae da monta\u00f1a Mismi.\nO ancho do Amazonas \u00e9 de entre 1.6 e 10km (quil\u00f3metros) na s\u00faa etapa baixa, pero exp\u00e1ndese (durante a tempada h\u00famida) ata 48km ou m\u00e1is. O r\u00edo entra no oc\u00e9ano Atl\u00e1ntico nun amplo estuario con 240km de ancho. A boca do sistema principal \u00e9 de 80km. Debido \u00e1s s\u00faas vastas dimensi\u00f3ns, \u00e9 \u00e1s veces chamada o R\u00edo Mar. O primeiro ponte no sistema fluvial do Amazonas (sobre o r\u00edo Negro) foi inaugurado o 24 de outubro de 2011 preto de Manaus, Brasil.\nO r\u00edo proporciona grandes beneficios comerciais a cidades amaz\u00f3nicas como Iquitos, Leticia, Manaus e Bel\u00e9m.\nOrixe do nome.\nA voz \"Amazonas\" prov\u00e9n de \"r\u00edo das Amazonas\", dado ao r\u00edo Mara\u00f1\u00f3n por Francisco de Orellana logo de enfrontarse a unha etnia local na cal homes e mulleres se defend\u00edan por igual. Orellana derivou o nome do mito grego das guerreiras amazonas de Asia e \u00c1frica, narrado por Her\u00f3doto e Diodoro. Con todo, \u00e9 moi probable que a palabra Amazonas fose unha deformaci\u00f3n por \"falso amigo\" paronom\u00e1sico dunha palabra ind\u00edxena cuxa pronuncia a o\u00eddos espa\u00f1ois era semellante a \"Amazonas,\" palabra ind\u00edxena que significaba \u2018rompedor de embarcaci\u00f3ns\u2019; isto especialmente entre os marayoara, que pod\u00edan observar o tremendo macareu, chamado \"pororoca\" na rexi\u00f3n amaz\u00f3nica, que este r\u00edo provoca ao contactar na s\u00faa desembocadura co oc\u00e9ano Atl\u00e1ntico.\nAntes da conquista, o r\u00edo non ti\u00f1a un nome \u00fanico; pola contra, os ind\u00edxenas nomeaban indistintamente \u00e1s diferentes secci\u00f3ns con voces como \"Paranaguaz\u00fa\" (Gran Parente do Mar), \"Guyerma;\" \"Solim\u00f5es,\" etc. En 1500, Vicente Y\u00e1\u00f1ez Pinz\u00f3n, comandante dunha expedici\u00f3n de exploraci\u00f3n espa\u00f1ola, converteuse no primeiro europeo en aventurarse polo r\u00edo logo de descubrir que as s\u00faas augas eran navegables e bebibles. Pinz\u00f3n chamou ao curso da auga o \"r\u00edo Santa Mar\u00eda da Mar Doce,\" que finalmente foi abreviado a \"Mar Doce\" (nome que tam\u00e9n se deu nesas \u00e9pocas ao r\u00edo da Prata). Durante alg\u00fans anos posteriores a 1502 tam\u00e9n se lle co\u00f1eceu como \"R\u00edo Grande\" e \"Orellana.\" Os compa\u00f1eiros de Pinz\u00f3n bautizaron ao desaugadoiro como \"r\u00edo Mara\u00f1\u00f3n,\" voz de probable orixe ind\u00edxena. \u00c9 posible tam\u00e9n que o nome derive do espa\u00f1ol \"mara\u00f1a\", en representaci\u00f3n das enormes dificultades que aqueles homes atoparon ao explorar a \u00e1rea. En todo caso, a designaci\u00f3n persistiu ata os nosos d\u00edas no do Estado brasileiro de Maranh\u00e3o e no do r\u00edo hom\u00f3nimo no Per\u00fa.\nCurso do r\u00edo.\nA fonte m\u00e1is alta e afastada do Amazonas foi situada na cordilleira Chila, nas saias do nevado Mismi, en Arequipa, Per\u00fa. Entre os diversos nomes que recibe o r\u00edo Amazonas ao longo do seu curso, destacan, sucesivamente, os seguintes: Lloqueta, Apur\u00edmac, Ene, Tambo, Ucayali, Mara\u00f1\u00f3n e Amazonas. Cando o r\u00edo entra no Brasil pasa a denominarse r\u00edo Solim\u00f5es durante un bo tramo. Logo volve adoptar o nome de r\u00edo Amazonas na confluencia co r\u00edo Negro. Logo da confluencia entre o Apur\u00edmac e o Ucayali, o r\u00edo deixa atr\u00e1s o territorio andino e entra nunha planicie aluvial inundable e suavemente ondulada. Percorre tam\u00e9n a fronteira peruano-colombiana e despois fai fronteira tripartita co Brasil\nXa no Brasil, as escuras augas do r\u00edo Negro \u00fanense \u00e1s do Amazonas, de cor areosa, observ\u00e1ndose o contraste notorio das cores das augas, que practicamente non se mesturan durante uns 6km, debido \u00e1 diferenza de densidades e de temperatura e, sobre todo, \u00e1 similar profundidade e velocidade das d\u00faas correntes fluviais no punto de confluencia.\nNalg\u00fans puntos, o r\u00edo div\u00eddese en ramificaci\u00f3ns, ou m\u00faltiples canles, a mi\u00fado moi longos, con canles interiores e laterais, todos conectados por un complicado sistema de canles naturais que cortan as terras baixas e planas do \"igap\u00f3\", que non adoitan superan os 5 metros sobre o leito baixo do r\u00edo en moitas illas. Nas angosturas de \u00d3bidos, a 600km do mar, o r\u00edo estr\u00e9itase, discorrendo nunha \u00fanica corrente de 1.6km de ancho e 100m de profundidade, cunha velocidade media de 7km/h.\nDesde a illa de Canaria na Gran Curva cara ao r\u00edo Negro, 1000km corrente abaixo, s\u00f3 se atopan terras moi baixas, similares \u00e1s da desembocadura. Vastas extensi\u00f3ns do terreo est\u00e1n completamente asolagadas, mesmo profundamente, asomando sobre a auga s\u00f3 as copas das \u00e1rbores.\nDesde cerca da desembocadura do r\u00edo Negro ata Serpa, na marxe oposta ao r\u00edo Madeira, as beiras do Amazonas son baixas, comezando a elevarse nas proximidades de Manaus formando outeiros suaves. En \u00d3bidos, o sistema evoluciona ata transformarse nunha barranca de 17m rodeada de outeiros baixos. O baixo Amazonas poder\u00eda ter sido no pasado un golfo no oc\u00e9ano Atl\u00e1ntico, cuxas augas erosionaron os outeiros proximos a \u00d3bidos.\nS\u00f3 un 10% da auga transportada polo r\u00edo penetra na poderosa corrente de \u00d3bidos, moi pouca da cal se origina na pendente norte do val. A \u00e1rea de drenaxe do Amazonas ao oeste de \u00d3bidos \u00e9 duns 5 mill\u00f3ns de quil\u00f3metros cadrados e cara o leste, dun mill\u00f3n de quil\u00f3metros cadrados (aproximadamente un 20%).\nNo curso inferior do r\u00edo, a beira norte consiste nunha serie de abruptas mesetas que se estenden por uns 240km, desde a marxe oposta \u00e1 desembocadura do r\u00edo Xing\u00fa ata Monte Alegre.\nEstas estruturas est\u00e1n cortadas en forma de bancais. Monte Alegre alcanza unha altura de varios centos de metros. Na marxe meridional, sobre o r\u00edo Xing\u00fa discorre unha l\u00ed\u00f1a case ininterrompida de barrancas baixas que bordean a planicie aluvial e se estenden case ata Santar\u00e9m. O conxunto \u00e9 unha sucesi\u00f3n de grandes curvas que finalmente torcen cara o suroeste e se funden cos outeiros que forman a marxe de bancais do val do r\u00edo Tapaj\u00f3s.\nBel\u00e9m \u00e9 a principal cidade e porto da desembocadura do r\u00edo no oc\u00e9ano Atl\u00e1ntico. A localizaci\u00f3n exacta da embocadura do Amazonas e a s\u00faa largura son temas de disputa debido \u00e1 peculiar xeograf\u00eda da zona. Os r\u00edos Par\u00e1 e Amazonas est\u00e1n conectados por unha serie de canles fluviais naturais chamados \"furos\", preto da cidade de Breves. Entre estas canles \u00e1chase Maraj\u00f3, a maior illa do mundo rodeada tanto por auga doce como por auga mari\u00f1a\nInclu\u00edndo o r\u00edo Par\u00e1 e a illa de Maraj\u00f3, o esteiro do Amazonas ten unha largura duns 325km, medida desde o cabo Norte, ao leste de Pracu\u00faba, no estado de Amap\u00e1, ata Ponta da Tijoca, preto da cidade de Curu\u00e7\u00e1. Unha medida m\u00e1is conservadora, exclu\u00edndo o esteiro do r\u00edo Par\u00e1, desde a embocadura do r\u00edo Araguari en Amap\u00e1, ata a Ponta do Nav\u00edo, na costa norte de Maraj\u00f3, a\u00ednda d\u00e1 unha lonxitude de aproximadamente 180km. Se s\u00f3 se considera a canle principal do r\u00edo, entre as illas de Curu\u00e1, en Amap\u00e1, e Jurupari, en Par\u00e1, a lonxitude decae ata uns 15km.\nOs verquidos transportados polo r\u00edo son responsables dos fondos lamacentos que cobren unha \u00e1rea de 1,3 mill\u00f3ns de quil\u00f3metros cadrados, influ\u00edndo na salinidade, pH, penetraci\u00f3n da luz e sedimentaci\u00f3n dunha ampla \u00e1rea do Atl\u00e1ntico norte tropical.\nXeograf\u00eda.\nA cantidade de auga doce lanzada no Atl\u00e1ntico \u00e9 xigantesca: preto de 190 000 m\u00b3/s na estaci\u00f3n de choivas, ou un quinto de toda a auga fluvial do planeta. Na verdade, o Amazonas \u00e9 responsable dun quinto do volume total de auga doce que desauga nos oc\u00e9anos de todo o mundo. Dise que a auga a\u00ednda \u00e9 doce mesmo a quil\u00f3metros de distancia da costa, e que a salinidade do oc\u00e9ano \u00e9 ben m\u00e1is baixa ca o normal 150\u00a0km en mar aberto.\nO Amazonas, que pode ter 40\u00a0km de anchura en per\u00edodos de chea, \u00e9 navegable por nav\u00edos oce\u00e1nicos de porte medio ata Iquitos, a 3500\u00a0km do mar.\nCaudal.\nCaudal medio mensual do Amazonas (m\u00b3/s) medido nunha estaci\u00f3n \u00e1s aforas de \u00d3bidosDatos dos \u00faltimos 70 anos (anual 176 000 m\u00b3/s)\n \nEstimaci\u00f3n do caudal medio mensual do Amazonas (en m\u00b3/s)&lt;br&gt; na desembocadura, tendo en conta os catro \u00faltimos afluentes (anual 209.000 m\u00b3/s)\nFauna e flora.\nToda a fauna da selva tropical h\u00famida suramericana est\u00e1 presente na Amazonia. Os cient\u00edficos afirman que al\u00ed existen inn\u00fameras especies de plantas a\u00ednda sen clasificaci\u00f3n, millares de especies de paxaros, inn\u00fameros anfibios e mill\u00f3ns de insectos.\nDesde os insectos ata os grandes mam\u00edferos como o puma, a denta e os veados, r\u00e9ptiles como a tartaruga, a anaconda, o caim\u00e1n e a v\u00edbora. Hai paxaros e peixes de todas as especies, plumaxes e peles. Nas lagoas ao longo do Amazonas florece a planta Victoria Rexia, cuxas follas circulares chegan a m\u00e1is dun metro de di\u00e1metro.\n\u00c9 tan amplo o seu n\u00famero de especies de peixes e plantas acu\u00e1ticas que enumeralas todas ser\u00eda imposible. Para todos os afeccionados ao acuarismo, tr\u00e1tase da fonte que proporciona a maior cantidade de especies de peixes que hoxe en d\u00eda poboan os comercios e acuarios de todo o mundo.\nPulm\u00f3n do planeta.\nCientificamente, tr\u00e1tase dun equ\u00edvoco chamar as forestas tropicais de \"Pulm\u00f3n do planeta\". Hai varios motivos para iso, como por exemplo:\nPortos.\nOs portos m\u00e1is importantes do r\u00edo Amazonas fican nas cidades de Iquitos, no Per\u00fa, Leticia en Colombia e Manaus no Brasil.\nEstrada.\nUn pouco ao sur do Amazonas est\u00e1 a Estrada Transamaz\u00f3nica, como un longo canal de poeira e barro, resultado dunha das aventuras m\u00e1is ousadas xamais tentadas na maior de todas as rexi\u00f3ns forestais do mundo. A estrada BR-233 imita o curso do r\u00edo Amazonas, pois avanza en forma paralela a este. Ten, de acordo cos n\u00fameros oficiais, cinco mil quil\u00f3metros de lonxitude, a pesar de estar invadida pola foresta en varios treitos. A estrada, iniciada no per\u00edodo da ditadura militar, nunca fixo uso nin dos miles de mill\u00f3ns de d\u00f3lares, nin das esperanzas de desenvolvemento, depositadas nela, mais foi unha grande indutora da deforestaci\u00f3n ao longo do seu curso.\nDesnivel nos \u00faltimos quil\u00f3metros.\nO r\u00edo Amazonas, cuxo curso \u00e9 moi plano (20 m de desnivel nos \u00faltimos 1500 quil\u00f3metros) antes da s\u00faa desembocadura, constit\u00fae un caso moi especial de Mareas oce\u00e1nicas. Na rexi\u00f3n do r\u00edo Amazonas, tales mareas son co\u00f1ecidas como \"pororoca\", e son unha atracci\u00f3n tur\u00edstica. Os primeiros resultados dunha investigaci\u00f3n realizada por instituci\u00f3ns brasileiras asociadas no marco do programa HiBAn (Hidrolox\u00eda da bac\u00eda amaz\u00f3nica) permiten entender mellor a influencia da marea no funcionamento hidrodin\u00e1mico do Amazonas ao se aproximar ao oc\u00e9ano e, de maneira m\u00e1is particular, medir o seu impacto nas pulsaci\u00f3ns do caudal do r\u00edo e no transporte de sedimentos en direcci\u00f3n ao oc\u00e9ano.\nGrupos ind\u00edxenas.\nNo territorio ao longo do r\u00edo Amazonas moran inn\u00fameros grupos nativos precedentes orixinalmente do Per\u00fa, de Colombia e do Brasil.\nAfluentes principais.\nDo nacemento \u00e1 foz.\nCidades principais.\nDa nacente \u00e1 foz:"}
{"id": "3871", "revid": "89787", "url": "https://gl.wikipedia.org/wiki?curid=3871", "title": "Per\u00fa", "text": "O Per\u00fa (en quechua e en aimar\u00e1 Piruw), oficialmente a \"Rep\u00fablica del Per\u00fa\"; \u00e9 un pa\u00eds de Suram\u00e9rica, limitado ao norte por Ecuador e por Colombia; ao leste polo Brasil, Bolivia e Chile; e ao sur e oeste polo oc\u00e9ano Pac\u00edfico.\nPos\u00fae unha complexa xeograf\u00eda dominada principalmente polas elevaci\u00f3ns da cordilleira dos Andes e as correntes do Pac\u00edfico, que lle configura climas e paisaxes variadas como a costa des\u00e9rtica, a puna dos altos Andes ou a selva tropical da conca amaz\u00f3nica.\nNo seu territorio existiu unha das culturas m\u00e1is antigas que se co\u00f1ece de Am\u00e9rica, a civilizaci\u00f3n de Caral (XII milenio \u00a0a.\u00a0C.) No s\u00e9culo XVI, o Imperio Inca foi anexionado polos conquistadores espa\u00f1ois con apoio de etnias contra o dominio inca. Espa\u00f1a estabeleceu as\u00ed un vicerreinado que inclu\u00edu a maior parte das s\u00faas colonias suramericanas. En 1821, o pa\u00eds independ\u00edzase.\nA poboaci\u00f3n peruana, calculada en m\u00e1is de 28 mill\u00f3ns (2008), \u00e9 de orixe multi\u00e9tnica e mestiza de importante substrato ind\u00edxena \u00e1 cal sum\u00e1ronse as ascendencias europeas, africanas e asi\u00e1ticas. O idioma m\u00e1is falado \u00e9 o espa\u00f1ol, a\u00ednda que un n\u00famero significativo de peruanos falan diversas linguas nativas, como as linguas quechuas, as de maior n\u00famero de falantes.\n\u00c9 un pa\u00eds en desenvolvemento cun \u00cdndice de Desenvolvemento Humano medio m\u00e1is elevada desigualdade econ\u00f3mica que viu mellorar os seus ingresos e decrecer o seu nivel de pobreza nos \u00faltimos anos. As s\u00faas principais actividades econ\u00f3micas incl\u00faen a agricultura, pesca, minar\u00eda e a manufactura de produtos como os t\u00e9xtiles. O Per\u00fa \u00e9 membro da Comunidade Andina.\nPoliticamente, o pa\u00eds est\u00e1 organizado nunha rep\u00fablica presidencialista democr\u00e1tica cun sistema pol\u00edtico multipartidista estruturada baixo os principios de separaci\u00f3n de poderes e descentralizaci\u00f3n. Div\u00eddese en 25 circunscrici\u00f3ns departamentais (24 departamentos e a Provincia Constitucional do Callao) e a provincia sede da capital, que \u00e9 Lima.\nActualmente a s\u00faa presidenta \u00e9 Dina Boluarte.\nHistoria.\nAntes da chegada dos espa\u00f1ois, o Per\u00fa foi o territorio de varias culturas pre-Inca e, m\u00e1is tarde, do Imperio Inca. Francisco Pizarro desembarcou na costa peruana en 1532 e na fin da d\u00e9cada de 1530 o Per\u00fa xa era un vicerreinado e unha gran fonte de ouro e prata para Espa\u00f1a.\nO Per\u00fa declarou a s\u00faa independencia de Espa\u00f1a o 28 de xullo de 1821. Nas d\u00e9cadas seguintes, o Per\u00fa foi sacudido pola inestabilidade pol\u00edtica, inn\u00fameros golpes de estado e d\u00faas guerras perdidas contra Chile e, en 1866 unha guerra contra Espa\u00f1a. En 1872, asume o primeiro presidente civil do Per\u00fa: Manuel Pardo, que catro anos despois ser\u00eda sucedido polo heroe da guerra contra Espa\u00f1a, o xeneral Mariano Ignacio Prado.\nEn 1879 ten inicio a guerra do Pac\u00edfico, na cal o Per\u00fa, aliado \u00e1 Bolivia, viuse derrotado fronte a Chile. O Per\u00fa perdeu a provincia de Tarapac\u00e1, rica en salitre, e as cidades de Arica e Tacna. Esta \u00faltima s\u00f3 ser\u00eda devolvida ao Per\u00fa en 1929.\nSubdivisi\u00f3ns.\nO Per\u00fa div\u00eddese en 25 rexi\u00f3ns e departamentos e estes div\u00eddense en 194 provincias, m\u00e1is a Provincia constitucional El Callao.\nXeograf\u00eda.\nO Per\u00fa enc\u00f3ntrase na zona occidental de Suram\u00e9rica comprendida entre a li\u00f1a ecuatorial e o Tr\u00f3pico de Capricornio. Cobre unha \u00e1rea de 1.285.220\u00a0km\u00b2, o que o converte no vix\u00e9simo pa\u00eds maior en tama\u00f1o da Terra e o terceiro de Am\u00e9rica do Sur. Limita ao norte con Ecuador e Colombia, ao leste co Brasil, ao sueste con Bolivia, ao sur con Chile e ao oeste co oc\u00e9ano Pac\u00edfico.\nO territorio do Per\u00fa at\u00f3pase determinado polas placas suramericana e de Nazca, as cales comparten un l\u00edmite converxente de subducci\u00f3n, \u00e9 dicir, a placa de Nazca subducciona sobre a suramericana paralela \u00e1 costa occidental suramericana, a unha velocidade media de 11\u00a0cm/ano. Produto desta subducci\u00f3n formou no Xur\u00e1sico a fosa do Per\u00fa-Chile as\u00ed como a elevaci\u00f3n hoxe co\u00f1ecida como cordilleira dos Andes. A erosi\u00f3n da mesma formou ao leste unha vasta chaira onde antes da aparici\u00f3n dos Andes exist\u00eda unha porci\u00f3n de mar; esta rexi\u00f3n sedimentaria \u00e9 a chaira amaz\u00f3nica. Ese mesmo proceso erosivo \u00e1 causa da escarpada orograf\u00eda dos Andes.\nDebido \u00e1 subducci\u00f3n tect\u00f3nica, o Per\u00fa \u00e9 un pa\u00eds altamente s\u00edsmico e presenta rexi\u00f3ns con importante vulcanismo, principalmente no sur. O territorio peruano est\u00e1 dentro do chamado cinto de lume do Pac\u00edfico.\nEconom\u00eda.\nO Per\u00fa \u00e9 un pa\u00eds en desenvolvemento, o seu IDH foi de 0,773 en 2005. 39,3% da s\u00faa poboaci\u00f3n e pobre, mentres que o 13,7% padece pobreza extrema.\nSegundo o Fondo Monetario Internacional, o Per\u00fa sit\u00faase no ano 2008 coa \"segunda inflaci\u00f3n m\u00e1is baixa do mundo despois de Francia\" e polo tanto unha das econom\u00edas m\u00e1is s\u00f3lidas da rexi\u00f3n.\nNo mes de abril de 2008, o incremento do Produto Interior Bruto deste pa\u00eds foi do 13,25 por cento, a cifra m\u00e1is alta dende o ano 1995.\nDemograf\u00eda.\nO Per\u00fa \u00e9 un dos tres pa\u00edses das Am\u00e9ricas en que os pobos ind\u00edxenas constit\u00faen a maior\u00eda da poboaci\u00f3n - os outros dous son Bolivia e Guatemala. Case a metade de todos os peruanos, 45% da poboaci\u00f3n, son amerindios. Os dous maiores grupos \u00e9tnicos ind\u00edxenas son os quechua e, en n\u00fameros pouco menores, os aimar\u00e1. Al\u00e9n destes dous grandes grupos existen varias ducias de pequenas tribos amerindias espalladas polo pa\u00eds, para al\u00f3 dos Andes e na cunca amaz\u00f3nica. Os \"mestizos\", termo que designa persoas de sangue mixto amerindio e europeo (maioritariamente espa\u00f1ol), constit\u00faen preto de 37% da poboaci\u00f3n. Os peruanos de orixe europea son preto do 15% da poboaci\u00f3n. Existen tam\u00e9n n\u00fameros m\u00e1is pequenos de persoas de orixe africana e, recentemente, tam\u00e9n xaponesa e chinesa. Na \u00faltima d\u00e9cada, os peruanos de herdanza asi\u00e1tica alcanzaron grandes conquistas nos campos empresarial e pol\u00edtico: un expresidente, varios antigos membros do goberno e varios membros do congreso peruano son de orixe xaponesa ou chinesa.\nCultura.\nA cultura peruana ten as s\u00faas ra\u00edces principais nas tradici\u00f3ns amerindias e espa\u00f1olas, a\u00ednda que tam\u00e9n foi influ\u00edda por diversos grupos \u00e9tnicos de \u00c1frica, Asia e Europa. A tradici\u00f3n art\u00edstica peruana rem\u00f3ntase \u00e1 elaborada cer\u00e1mica, t\u00e9xtiles, ourivar\u00eda e escultura das culturas preincas. Os incas mantiveron eses oficios e fixeron logros arquitect\u00f3nicos inclu\u00edndo a construci\u00f3n de Machu Picchu. O barroco predominou na arte do vicerreinado, a\u00ednda que modificado polas tradici\u00f3ns aut\u00f3ctonas. Durante este per\u00edodo, a arte concentr\u00e1base maiormente en temas relixiosos; as numerosas igrexas da \u00e9poca e as pinturas da escola cuzque\u00f1a son mostra dilo. As artes estanc\u00e1ronse despois da independencia at\u00e9 a aparici\u00f3n do indixenismo na primeira metade do s\u00e9culo XX. Desde a d\u00e9cada de 1950 a arte peruana foi ecl\u00e9ctica e influ\u00eddo tanto por correntes internacionais como locais.\nLiteratura.\nA literatura peruana ten o seu primeiro vestixio na obra dram\u00e1tica an\u00f3nima \"Ollantay\", cuxas orixes se perden nos tempos do incanato, as\u00ed como no \"taki\", termo quechua que engloba literatura, danza e m\u00fasica. Nos tempos do vicerreinado, a literatura foi, basicamente, imitaci\u00f3n da literatura espa\u00f1ola. Destaca en primeiro lugar, o Inca Garcilaso de la Vega cos seus \"Comentarios Reales de los Incas\". M\u00e1is tarde, destacaron Juan de Espinosa Medrano na literatura quechua e Caviedes, o mesmo Espinosa e Peralta na castel\u00e1.\nA partir da \u00e9poca republicana son varios os expo\u00f1entes da narrativa peruana como Felipe Pardo y Aliaga, Manuel Ascencio Segura, mais o maior literato do s\u00e9culo XIX foi Ricardo Palma coas s\u00faas \"Tradiciones Peruanas\". Resalta, no s\u00e9culo XX a figura do poeta C\u00e9sar Vallejo xunto a moitos outros vangardistas como Mart\u00edn Ad\u00e1n. Na narrativa, Ciro Alegr\u00eda e Jos\u00e9 Mar\u00eda Arguedas polo indixenismo; e Julio Ram\u00f3n Ribeyro, Alfredo Bryce Echenique e Mario Vargas Llosa, pola narrativa urbana.\nA literatura peruana, as\u00ed como todas as manifestaci\u00f3ns culturais e art\u00edsticas, pasaron por varias etapas, nas cales foi influenciada por movementos ou correntes nacionais e internacionais. Os acontecementos transcendentais da historia, serviron de inspiraci\u00f3n aos artistas que plasmaron na s\u00faa obra o sentir da \u00e9poca. Dist\u00ednguense varios movementos, de acordo con cada \u00e9poca, as s\u00faas ideas e filosof\u00eda.\nM\u00fasica.\nA m\u00fasica do Per\u00fa \u00e9 produto da fusi\u00f3n a trav\u00e9s de moitos s\u00e9culos. Existen moitos x\u00e9neros de m\u00fasica peruana: andina, crioula e amaz\u00f3nica. Estas p\u00f3dense clasificar en m\u00fasica e danzas da costa peruana, serra peruana e Amazon\u00eda Peruana. A m\u00fasica crioula tradicional da costa \u00e9 moi variada debido a que xustamente esta \u00e9 a rexi\u00f3n onde maior mestizaxe houbo e actualmente hai, co\u00f1ecida como \"m\u00fasica crioula\" dentro da cal tam\u00e9n encontramos as danzas afroperuanas.\nDa costa centro, basicamente Lima; temos a m\u00fasica das ruelas da \"Lima de antano\", como o co\u00f1ecido valse peruano ou valse crioulo (cultivado noutros pa\u00edses sobre todo na Arxentina, dentro dos afeccionados ao tango. Lima tam\u00e9n ofrece a zamacueca ou marinera lime\u00f1a; dentro do cal existen variantes e extensi\u00f3ns como o canto de Jarana e a resbalosa. A \"costa sur-centro\" Ca\u00f1ete, Chincha, Ica e Nazca; ofrece un culto \u00e1 m\u00fasica afroperuana. Dos x\u00e9neros m\u00e1is destacados est\u00e1n o festejo e o land\u00f3. Tam\u00e9n est\u00e1n o touro mata e o panalivio.\nNo norte at\u00f3pase a \"m\u00fasica crioula do norte\". Das rexi\u00f3ns de La Libertad e Lambayeque \u00e9 t\u00edpica a Marinera Norte\u00f1a; que \u00e9 tocada en banda, tambores e trompetas. M\u00e1is ao norte de Piura, Lambayeque e Tumbes prov\u00e9n a cumanana (de influencia mulata e afroperuana), o \"axitanado\" emotivo piurano tondero e o triste.\nAs rexi\u00f3ns de \"serra sur\" como Huancavelica, Ayacucho, Apur\u00edmac, Cuzco e Puno caracter\u00edzanse polo huayno (e tam\u00e9n a \"zona norte\" do altiplano boliviano). Da rexi\u00f3n do Cuzco v\u00e9n a muliza, o \"C\u00f3ndor Pasa\" e de Arequipa v\u00e9n o \"mestizo\" Yarav\u00ed Arequipe\u00f1o, dentro dos cales destacan o co\u00f1ecido \"Melgar\" e \"La Partida\". A \"serra centro\" como Cerro de Pasco, Ancash e Junin \u00e9 famoso polo seu alegre huaylas. Versi\u00f3ns t\u00edpicas deste x\u00e9nero son o \"P\u00edo P\u00edo\" e o \"Huaylas Macho\". Dentro das festas tradicionais andinas, a m\u00e1is co\u00f1ecida \u00e9 o Inti Raymi que, en Sacsayhuam\u00e1n, nas aforas do Cuzco, rememora cerimonias e rituais da \u00e9poca do Imperio inca rendendo homenaxe ao Inti (deus Sol dos incas). O Inti Raymi cel\u00e9brase o 24 de xu\u00f1o de cada ano.\nGastronom\u00eda.\nA coci\u00f1a peruana \u00e9 considerada unha das m\u00e1is variadas e orixinais do mundo, ten o Guiness \u00e1 maior variedade e diversidade de pratos t\u00edpicos no mundo (491) 1. Grazas \u00e1 herdanza precolombiana (preincaica e incaica), gastronom\u00eda amaz\u00f3nica, espa\u00f1ola e africana as\u00ed como francesa, sino-cantonesa, xaponesa e italiana posteriormente, re\u00fane unha gran diversidade de mesturas, xunto coa crioula, nunha gastronom\u00eda de \"catro continentes nun s\u00f3 pa\u00eds\", ofrecendo unha importante variedade de pratos t\u00edpicos de arte culinaria peruana en constante evoluci\u00f3n. Basta mencionar que s\u00f3 na costa peruana, hai m\u00e1is de dous mil tipos de sopas diferentes e que no pa\u00eds hai m\u00e1is de 250 sobremesas tradicionais. Entre os estilos culinarios do Per\u00fa, cabe mencionar a coci\u00f1a crioula (\"do norte\" e \"lime\u00f1a\"), a gastronom\u00eda \"mari\u00f1a\", a coci\u00f1a andina, o chifa e a coci\u00f1a amaz\u00f3nica. Quizais os pratos m\u00e1is representativos do Per\u00fa sexan o cebiche na costa, a \"pachamanca\" na serra e o \"juane\" na selva.\nNo \u00e1mbito das bebidas, o pisco sour \u00e9 o trago preparado en base ao pisco, un \"licor bandeira do Per\u00fa\". A \"chicha de jora\", bebida cerimonial de orixe precolombiana, est\u00e1 feita de ma\u00ednzo. \u00c9 un licor tradicional da serra e \u00e9, ademais, a bebida tradicional da Festa de San Xo\u00e1n, celebrada en toda a selva peruana. As\u00ed mesmo, na selva prep\u00e1rase o masato, licor de orixe ind\u00edxena, feito de iuca fermentada. Tradicionalmente prepar\u00e1base mastigando a iuca que se fermentaba pola acci\u00f3n da saliva, na actualidade util\u00edzanse outros fermentos. A selva pos\u00fae gran variedade de refrescos feitos de froitas amaz\u00f3nicas, entre estes temos a aguajina, bebida feita do aguaje, moriche ou burit\u00ed (Mauritia flexuosa) e o refresco de camu-camu (Myrciaria dubia), froita amaz\u00f3nica que concentra a maior cantidade de vitamina C. A Inca Kola, de orixe nacional, \u00e9 o refresco m\u00e1is vendida neste pa\u00eds, incluso por encima das multinacionais Coca Cola ou Pepsi.\nSegundo o xornal franc\u00e9s Le Monde a gastronom\u00eda do pa\u00eds ocupa un lugar moi destacado a nivel mundial, chegando a ser considerada como unha das tres grandes coci\u00f1as do mundo, ao lado da chinesa e da francesa, a\u00ednda que nos concursos internacionais de gastronom\u00eda tam\u00e9n compite coa gastronom\u00eda da India; ou outras m\u00e1is..\nNos \u00faltimos anos a coci\u00f1a peruana empezou a expandirse f\u00f3ra das s\u00faas fronteiras. No \"Cuarto Cumio Internacional de Gastronom\u00eda Madrid Fusi\u00f3n 2006\", realizado do 17 ao 19 de xaneiro do 2006, a cidade de Lima foi declarada capital gastron\u00f3mica de Am\u00e9rica Latina e \u00e9 un produto bandeira do Per\u00fa.\nDeportes.\nA pr\u00e1ctica do deporte no Per\u00fa rem\u00f3ntase \u00e1 \u00e9poca preincaica, present\u00e1ndose tam\u00e9n posteriormente coa civilizaci\u00f3n inca. Coa chegada dos espa\u00f1ois a este territorio, a pr\u00e1ctica do deporte cambiou radicalmente. Posteriormente, esta foi influenciada pola ideolox\u00eda estadounidense da educaci\u00f3n f\u00edsica ligada \u00e1 comercializaci\u00f3n. O f\u00fatbol, o deporte m\u00e1is popular no mundo, tam\u00e9n \u00e9 o de maior pr\u00e1ctica no Per\u00fa. O Torneo Descentralizado \u00e9 o torneo de clubs m\u00e1is importante da naci\u00f3n, cuxo maior expo\u00f1ente \u00e9 Teodoro Fern\u00e1ndez. A selecci\u00f3n de f\u00fatbol do Per\u00fa tivo algunhas actuaci\u00f3ns importantes na escena mundial. Participou na fase final da Copa Mundial de F\u00fatbol en catro ocasi\u00f3ns, a m\u00e1is recente en 1982, mentres que foron campi\u00f3ns da Copa Am\u00e9rica en d\u00faas ocasi\u00f3ns (1939 e 1975).\nO voleibol feminino peruano sobresa\u00edu con xogadoras como Cecilia Tait, Gabriela P\u00e9rez del Solar e Cenaida Uribe. Un dos maiores logros neste deporte para o Per\u00fa foi a obtenci\u00f3n dunha medalla de prata nos Xogos Ol\u00edmpicos de Se\u00fal 1988.\nEntre outros deportes destacan o tenis, cuxo maior expo\u00f1ente no ano 2008 \u00e9 Luis Horna; o tiro, que xerou m\u00e1is medallas para a delegaci\u00f3n peruana en Xogos Ol\u00edmpicos (Edwin V\u00e1squez conseguiu medalla de ouro nos Xogos Ol\u00edmpicos de Londres 1948 en pistola libre); o surf, no cal Felipe Pomar en 1965 e Sof\u00eda Mul\u00e1novich en 2004 e 2005 obtiveron o t\u00edtulo mundial nas s\u00faas respectivas categor\u00edas. As\u00ed mesmo o xadrez, co GMI Julio Granda e o GMI Emilio C\u00f3rdova; o primeiro deles ganou o Campionato Mundial Infantil en M\u00e9xico \u00e1 idade de 13 anos e o segundo obtivo a norma de Gran Mestre Internacional aos 16 anos, convert\u00e9ndose no GMI m\u00e1is novo do Per\u00fa e de Suram\u00e9rica en alcanzar esa norma. O paleta front\u00f3n, deporte parecido \u00e1 pelota vasca, foi creado no Per\u00fa arredor de 1945."}
{"id": "3874", "revid": "23204", "url": "https://gl.wikipedia.org/wiki?curid=3874", "title": "Manuel Antonio", "text": "Manuel Antonio P\u00e9rez S\u00e1nchez, m\u00e1is co\u00f1ecido como Manoel Antonio ou Manuel Antonio, nado en Rianxo o 12 de xullo de 1900 e finado en Asados, Rianxo o 28 de xaneiro de 1930, foi un poeta galego en lingua galega, o m\u00e1ximo representante do movemento vangardista na literatura galega. Asistiu \u00e1 II Asemblea Nacionalista en Compostela (1919), \u00e1 III en Vigo (1921) e \u00e1 IV en Monforte (1922). Mantivo arreo fortes convicci\u00f3ns, intentando casar o anarquismo individualista co galeguismo independentista e chamou \u00e1 defensa radical do monoling\u00fcismo en galego. En 1922 publicou, xunto a \u00c1lvaro Cebreiro, o manifesto vangardista \"M\u00e1is al\u00e1!\", cr\u00edtico coa literatura que consideraba retr\u00f3grada e propia doutras \u00e9pocas. Participou no consello de redacci\u00f3n da revista \"Ronsel\".\nEn vida unicamente publicou o poemario \"De catro a catro\" (17 de marzo de 1928), obra fundamental na l\u00edrica galega do s\u00e9culo XX. Este libro foi concibido durante as s\u00faas traves\u00edas polo Atl\u00e1ntico e o Mediterr\u00e1neo, como piloto de nav\u00edo en pr\u00e1cticas no pailebote \"Constantino Candeira\". Escribiu tam\u00e9n \"Con anacos d\u00b4o meu interior\", \"Foulas\", \"Sempre e mais dispois\" e \"Viladomar\", publicados postumamente, en 1972, baixo o t\u00edtulo \"Poes\u00edas I,\" nunha edici\u00f3n de Domingo Garc\u00eda-Sabell.\nEntre as s\u00faas influencias literarias estiveron Vicente Huidobro, Gerardo Diego, Arthur Rimbaud, Jules Supervielle e Guillaume Apollinaire. Tam\u00e9n estivo atento \u00e1s repercusi\u00f3ns culturais das novas teor\u00edas cient\u00edficas (coma a \"Teor\u00eda da Relatividade\" de Einstein).\nEnc\u00e1drase habitualmente a figura e a obra de Manuel Antonio na chamada Xeraci\u00f3n de 1925, que outros estudosos definen como \"Novecentistas\", Xeraci\u00f3n de 1922 ou tam\u00e9n \"Vangarda plena.\"\nFoille dedicado o D\u00eda das Letras Galegas no ano 1979.\nTraxectoria biogr\u00e1fica.\nManuel Antonio naceu no seo dunha familia conservadora, fillo de Ram\u00f3n P\u00e9rez e Purificaci\u00f3n S\u00e1nchez V\u00e1zquez. Os av\u00f3s maternos foron Gregorio S\u00e1nchez Tri\u00f1anes (natural de Boiro) e Mar\u00eda V\u00e1zquez Seco, t\u00edos e padri\u00f1os do crego Valent\u00edn Losada V\u00e1zquez.\nAos dous anos foi vivir a Padr\u00f3n por causa da tuberculose do pai, quen morrer\u00eda cando Manuel Antonio ti\u00f1a catro anos. Viviu primeiro na casa da avoa materna e despois co seu t\u00edo crego Jos\u00e9 S\u00e1nchez V\u00e1zquez, sochantre na igrexa de Iria.\nCando en 1918, durante a primeira guerra mundial, Alema\u00f1a atacou barcos franceses, Manuel Antonio e mailo seu curm\u00e1n Roxelio ped\u00edronlle ao embaixador franc\u00e9s na Coru\u00f1a que os alistase na Lexi\u00f3n Estranxeira. Ante a negativa deste, decidiu ir el mesmo a Francia. Por\u00e9n, foi detido na fronteira e pasou uns d\u00edas no c\u00e1rcere. Posteriormente tentou, tam\u00e9n sen \u00e9xito, participar en Rusia na Revoluci\u00f3n de Outubro e mais na guerrilla sandinista en Nicaragua.\nResidiu en Santiago desde 1914 para estudar o Bacharelato e en 1919 trasladouse a Vigo para cursar a carreira de N\u00e1utica, que rematou en 1923. Chegou a matricularse ese ano na Facultade de Filosof\u00eda e Letras da universidade compostel\u00e1, pero non chegou a rematar os estudos.\nEntre 1926 e 1927 fixo as pr\u00e1cticas de piloto da mari\u00f1a mercante a bordo do pailebote \"Constantino Candeira,\" con Augusto Lustres Rivas como capit\u00e1n. A el dedicoulle \"De catro a catro\", poemario concibido durante as traves\u00edas no barco.\nEn 1928 e 1929 fixo tres viaxes a Am\u00e9rica a bordo do buque holand\u00e9s \"Gelria.\" En 1929 desembarcou en C\u00e1diz polo agravamento da tuberculose que padec\u00eda, da que s\u00f3 sab\u00edan unhas poucas amizades. O 28 de xaneiro de 1930 faleceu na aldea de Asados, Rianxo.\nFormaci\u00f3n, compromiso e actividade literaria.\nPrimeira xuventude.\nAs primeiras ensinanzas recibiunas no ambiente familiar, conservador e relixioso, contra o que xa dende ben novo combateu o seu esp\u00edrito inquedo. Con once anos, durante unha estad\u00eda en Cangas co seu parente Valent\u00edn Losada, escribiulle unha carta \u00e1 s\u00faa nai. Comunicoulle a decisi\u00f3n de non seguir a carreira eclesi\u00e1stica e matriculouse en 1913 no Instituto de Santiago para estudar o bacharelato. Al\u00ed viviu a partir de 1914 durante o curso escolar.\nCompostela quedou na s\u00faa memoria como o lugar m\u00e1xico onde comezou a militancia no galeguismo e o republicanismo. Nas s\u00faas estad\u00edas en Rianxo relacionouse con Rafael Dieste, un rapaz do seu tempo co que compart\u00eda o interese pola literatura e o nacionalismo, e mais co seu curm\u00e1n Roxelio, quen o animou a participar na vida literaria e pol\u00edtica dende a mocidade.\nComo amosa nas s\u00faas cartas, o bacharelato non lle interesaba. Por\u00e9n, as cuesti\u00f3ns pol\u00edticas e literarias atra\u00edano cada vez m\u00e1is. Adoptou sempre unha actitude radical e rebelde, oposta ao ambiente en que pasou a infancia. Viviu e participou con intensidade o momento social e pol\u00edtico. A s\u00faa primeira rebeld\u00eda \u00e9 contra o carlismo e, por extensi\u00f3n, a xermanofilia.\nDo anticaciquismo ao nacionalismo. Iniciaci\u00f3n editorial.\nEn 1918, con dezasete anos, enviou os seus primeiros poemas a revistas e xornais. Chegou a manter unha pol\u00e9mica co director da revista compostel\u00e1 \"Suevia\" sobre a calidade das s\u00faas coposici\u00f3ns. Pouco a pouco comezou a tomar conciencia na loita anticaciquil que espallaba o agrarismo e fixo dos seus poemas unha arma de loita, mesmo en contra da ideolox\u00eda familiar. De feito, por ese motivo algunha vez solicitou que ao p\u00e9 do poema s\u00f3 constasen as s\u00faas iniciais.\nEn 1919 enviou un soneto a \"La Redenci\u00f3n\", \"O sol d'a liberdade\". O director rexeitouno porque os versos empregados non eran hendecas\u00edlabos, conforme os canons cl\u00e1sicos. Con todo, aconselloulle seguir escribindo textos en prosa de contido civil e animouno no seu interese polo movemento agrarista. Dende ese momento, as s\u00faas preocupaci\u00f3ns centr\u00e1ronse na loita anticaciquil, no nacionalismo e mais na s\u00faa produci\u00f3n literaria, integramente en galego, ag\u00e1s uns poucos poemas inici\u00e1ticos.\nCorrespondencia con Castelao e Risco.\nTam\u00e9n en 1919 Rafael Dieste e Manuel Antonio escrib\u00edronlle a Alfonso Daniel Rodr\u00edguez Castelao para que mediase entre eles e Vicente Risco. Risco era reco\u00f1ecido como o guieiro te\u00f3rico do grupo N\u00f3s e mais da mocidade con inquedanzas nacionalistas e literarias, ao ser o m\u00e1is informado das novidades art\u00edsticas que se estaban a dar en Europa. Foi tam\u00e9n o ourens\u00e1n quen lle enviou noticia a Manuel Antonio dos movementos de vangarda en Europa e en Espa\u00f1a.\nPor\u00e9n, Risco estaba pouco convencido do interese desas correntes para a literatura galega, malia escribir o primeiro poema futurista en galego en 1920. As\u00ed, recomendoulle a Manuel Antonio que reparase en aspectos, ao seu ver, importantes para a nova literatura galega, como o folclore.\nSobre este aspecto, Manuel Antonio mantivo ampla correspondencia con Castelao. Deste xeito, tentou examinar a maneira m\u00e1is axeitada de inclu\u00edr elementos populares na creaci\u00f3n art\u00edstica sen caer no ruralismo, o saudosismo portugu\u00e9s ou os haiku xaponeses. Castelao recomendoulle a procura dun estilo de seu, sinxelo, non marcado por escolas literarias.\nUn lector \u00e1vido. A radicalidade pol\u00edtica e literaria.\nA s\u00faa informaci\u00f3n literaria e pol\u00edtica proced\u00eda, amais, dun amplo abano de lecturas. Recib\u00eda case todas as publicaci\u00f3ns literarias e galeguistas do momento, entre elas \"A Nosa Terra\", \"N\u00f3s\", \"C\u00e9ltiga\", \"La Centuria\" ou \"Alfar\". Tam\u00e9n intercambiaba recomendaci\u00f3ns e libros coas s\u00faas amizades, con quen combinaba figuras cl\u00e1sicas con outras m\u00e1is modernas.\nDesde o punto de vista das influencias, tivo especial relevancia \"La po\u00e9sie d'aujourd'hui, un nouvel \u00e9tat d'intelligence\" (1921), de Jean Epstein. Est\u00e1 obra manif\u00e9stase de xeito singular no proceso de supresi\u00f3n da secuencia espazo-temporal, aspecto que Manuel Antonio levou adiante nas p\u00e1xinas de \"De catro a catro\".\nEn 1919, por consello do seu curm\u00e1n Roxelio, comezou os estudos de N\u00e1utica en Vigo, unha cidade que describira parodicamente:\nPor\u00e9n, nesta cidade tivo a ocasi\u00f3n de participar na III Asemblea Nacionalista en 1921 e co\u00f1ecer en persoa as figuras m\u00e1is sobranceiras do galeguismo, entre eles Risco, co que unicamente mantivera correspondencia. Dela sa\u00edu fortemente combativo e convencido polo ideario nacionalista.\nEste feito provocoulle discusi\u00f3ns cos seus amigos da infancia, Roxelio e mais Dieste, por non adoptaren un compromiso tan radical coma o seu. Comezou a cartearse con Victoriano Taibo, esteticamente continuador da li\u00f1a tradicional de Ram\u00f3n Cabanillas, mais que soubo reco\u00f1ecer e admirar a po\u00e9tica do rianxeiro e a s\u00faa novidade. As\u00ed o demostraba unha carta na que lle ped\u00eda informaci\u00f3n sobre a poes\u00eda moderna.\nA partir de 1921 Manuel Antonio comezou unha intensa actividade literaria. Colaborou en xornais e revistas, entre elas a betanceira \"Rexurdimento\" (na que participaran Cabanillas, L\u00f3pez Abente, Victoriano Taibo etc.) ou a coru\u00f1esa \"Alfar\", na que participaban importantes vangardistas da literatura espa\u00f1ola. Tam\u00e9n formou parte do consello de redacci\u00f3n da luguesa \"Ronsel\".\nEn 1922 publicou, xunto con \u00c1lvaro Cebreiro, o manifesto \"M\u00e1is al\u00e1!\", que eles mesmos espallaron por Galicia e o estranxeiro. Este manifesto \u00e9 o \u00fanico que aparece como tal na literatura galega da \u00e9poca. Con todo, houbo outros artigos asinados polo autor, como \"\" (1924) ou \"Fatigu\u00e9monos\" (1926), aparecidos en \"Galicia. Diario de Vigo\". \"M\u00e1is al\u00e1!\" foi un aut\u00e9ntico revulsivo para o sector m\u00e1is conservador do galeguismo, representado daquela polas Irmandades da Fala. Dende o colectivo viuse nel un ataque pol\u00edtico concibido por Ant\u00f3n Villar Ponte, mais non desatou unha pol\u00e9mica da intensidade que esperaban os seus autores.\nDa vangarda \u00e1 soidade. Prosas e traduci\u00f3ns. \u00daltimos anos.\nXa feita a carreira de N\u00e1utica e \u00e1 espera das pr\u00e1cticas, segu\u00eda a actualidade literaria a trav\u00e9s da prensa. L\u00eda case todas as revistas publicadas en Galicia e mais algunhas estranxeiras. Tam\u00e9n intercambiaba lecturas coas s\u00faas amizades, pois non formou parte activa dos parladoiros literarios. Estes eran m\u00e1is propios da cidade ca dunha vila mari\u00f1eira coma Rianxo, \"onde non ti\u00f1a xa con quen compartir inquedanzas art\u00edsticas\" (dille a Dieste nunha carta que \"Rianxo segue a disputarlle a Roma o nome de Cidade Eterna\").\n1928 foi o ano de publicaci\u00f3n do seu \u00fanico libro en vida, \"De catro a catro\". Nel participaron Dieste, quen xestionou as cuesti\u00f3ns editoriais, e mais Carlos Maside como ilustrador.\nM\u00e1is desco\u00f1ecida, por breve, fragmentaria ou inacabada, \u00e9 a prosa do autor rianxeiro, sempre incisiva, novidosa (trata temas pouco habituais, como o suicidio na emigraci\u00f3n) e cun af\u00e1n case obsesivo polo rigor. Para Manuel Antonio resultaba do maior interese a cuesti\u00f3n ling\u00fc\u00edstica, en especial o l\u00e9xico; dedicou horas de observaci\u00f3n e de estudo ao vocabulario do ambiente mar\u00edtimo, Participou, ademais, na pol\u00e9mica entre os defensores dunha ortograf\u00eda m\u00e1is etimol\u00f3xica \u2014pr\u00f3xima ao portugu\u00e9s\u2014 e outra m\u00e1is fon\u00e9tica e sinxela, tomando intenso partido, por esta \u00faltima.\nC\u00f3mpre rexistrar, finalmente, a s\u00faa actividade como tradutor ao galego desde o franc\u00e9s ou o ingl\u00e9s. A\u00ednda que escasa, \u00e9 moi significativa polos autores escollidos (Rimbaud, Mallarm\u00e9, Apollinaire, Edgar Allan Poe).\nA soidade vital do poeta, da que dan fe tanto os propios textos creativos coma os diarios de navegaci\u00f3n, foise acentuando. Xa non enviaba poemas \u00e1 prensa con tanta frecuencia e a s\u00faa produci\u00f3n literaria \u00faltima escolleu constru\u00edrse amodo, dunha maneira coidada e persoal. Intensificouse o individualismo na vida e na obra: a s\u00faa particular imaxe externa, arredada dos convencionalismos burgueses, mostr\u00e1base m\u00e1is achegada ao mari\u00f1eiro que ao literato de cen\u00e1culo.\nProblemas de fixaci\u00f3n textual. Significaci\u00f3n posterior.\nIgnorado en vida polo galeguismo oficial anterior ao PG, tam\u00e9n polo n\u00facleo lector en lingua galega, Manuel Antonio acadou reco\u00f1ecemento xa durante os anos cincuenta en certos c\u00edrculos pol\u00edticos e culturais avanzados que recibiran noticia do autor por parte dalg\u00fans sobranceiros intelectuais de posguerra. Mais a gran corrente de simpat\u00eda rebentou sobre todo nas \u00faltimas xeraci\u00f3ns e s\u00f3 ten precedentes se se compara coa devoci\u00f3n case un\u00e1nime que concitaban figuras coma Rosal\u00eda ou Castelao. Con todo, a historia da publicaci\u00f3n e da recepci\u00f3n dos seus textos foi complexa; afirmouse, non sen pol\u00e9mica, que o custodio dos materiais que o poeta deixara \u00e1 s\u00faa morte \u2014e primeiro editor da s\u00faa obra despois de 1928\u2014, Domingo Garc\u00eda-Sabell, agachara durante demasiados anos aos ollos do p\u00fablico e da cr\u00edtica elementos moi valiosos que permitir\u00edan estudar cabalmente o autor rianxeiro. O labor de Xos\u00e9 Lu\u00eds Axeitos revelouse clave para que se normalizase a recepci\u00f3n da obra completa de Manuel Antonio (poes\u00eda, prosa e epistolario) e se editase con rigor cient\u00edfico.\nSobre todo a partir de que o grupo de comunicaci\u00f3n po\u00e9tica Rompente publicou o bolet\u00edn \"F\u00f3ra as vosas sucias mans de Manoel Antonio!\" (1979), reivindicouse cada volta m\u00e1is o poeta rianxeiro e son innumerables as referencias e os xogos intertextuais coa s\u00faa obra, tanto dentro coma f\u00f3ra das actitudes a\u00ednda consideradas vangardistas, tanto en nomes considerados xa cl\u00e1sicos da poes\u00eda contempor\u00e1nea coma en autoras e autores m\u00e1is recentes. Tense considerado moi significativo que fose \u00c1lvaro Cunqueiro un dos primeiros grandes nomes da literatura galega que profesase absoluta admiraci\u00f3n por Manuel Antonio e percibise a s\u00faa transcendencia: apenas tres anos despois da s\u00faa morte (1933) publicaba na revista \"Papel de Color\" a primeira elex\u00eda polo autor de \"De catro a catro\", preludio doutra que se publicou no volume \"Dona do corpo delgado\" (1950) baixo o t\u00edtulo \"Derradeira elex\u00eda a Manoel Antonio\":\"Dir\u00edamos que pedra para a tua fronte fr\u00eda\"\n\"-para a tua alma mar e vento duro.\"\n\"Ti s\u00ed poeta, fenecido de algas verdes\"\n\"o teu \u00fanico corpo, silencioso e breve (...)\"\n\"N\u00f3s non choramos. Finamente tristes\"\n\"desconsolado ouvido inacab\u00e1bel somos.\"\nEtapas e caracterizaci\u00f3n xeral da poes\u00eda de Manuel Antonio.\nSempre preocupado pola cuesti\u00f3n do idioma e co compromiso nacional ao fondo, o poeta vai decantando progresivamente unha li\u00f1a propia na que a elecci\u00f3n exclusiva da lingua galega (a\u00ednda que a literatura, como recorda no manifesto que asina con \u00c1lvaro Cebreiro, nunca poida substitu\u00edr a acci\u00f3n do suxeito hist\u00f3rico), nun contexto epocal de autores voluntariamente biling\u00fces, expresar\u00eda xa de seu a radicalidade do discurso. \nTres etapas.\nDist\u00ednguense tres etapas na s\u00faa traxectoria; na primeira (correspondente \u00e1s primeiras obras \"Con anacos d\u00b4o meu interior,\" \"Foulas\" e \"Sempre e mais dispois)\" combina as pegadas tradicionais cunha interiorizaci\u00f3n da aprendizaxe nas vangardas; a segunda v\u00e9n xa preludiada por un dos \u00faltimos poemas de \"Foulas\":\"ADEUS poemas mortos!\"\n\"Adeus camp\u00e1s infecundas!\"\n\"As nosas flotas volven-se\"\n\"\u00f3 fume e \u00e1s \u00e1as de todol-os portos (...)\"\n\"E adeus tam\u00e9n \u00e1 elex\u00eda!\"\n\"E a lembranza e o remorso\"\n\"e o s\u00e9culo e o d\u00eda...\"Ser\u00e1 nesta cando alcance (\"De catro a catro\") a plenitude dunha voz persoal, madura e complexa, aberta, como veremos, \u00e1s m\u00e1is diversas interpretaci\u00f3ns. Na terceira etapa (que corresponde con \"Viladomar\" e con poemas soltos datables no derradeiro per\u00edodo) d\u00e1se un retorno a formas previas e un ton similar ao dos primeiros poemarios, tam\u00e9n anunciado implicitamente no poema \"Adeus\", pechando a \u00fanica obra que publicou en vida:\"E os meus ouvidos incautos\"\n\"queren durmir n-o colo\"\n\"d\u00b4as cantigas vellas.\"\nCaracterizaci\u00f3n formal. O debate sobre o significado.\nA linguaxe e os recursos formais do m\u00e1is caracter\u00edstico Manuel Antonio configuran unha autor\u00eda reco\u00f1ecible pola sintaxe sobria, os silencios solemnes e a inclusi\u00f3n de termos pertencentes ao l\u00e9xico da navegaci\u00f3n con tecnicismos, neoloxismos e estranxeirismos moi intencionalmente dispostos para distanciar o l\u00e9xico da orientaci\u00f3n patrimonial que continuaba dominando a l\u00edrica galega do seu tempo; co mesmo esp\u00edrito innovador v\u00e1lese de recursos tipicamente vangardistas coma o caligrama, a disposici\u00f3n tipogr\u00e1fica irregular e a elecci\u00f3n sistem\u00e1tica do verso libre.\nSon diversas, \u00e1s veces contrapostas e mesmo pol\u00e9micas as lecturas do contido da obra do rianxeiro. As claves para un achegamento coherente ao seu discurso pasan, en primeiro lugar, por reco\u00f1ecer a filiaci\u00f3n da estratexia creativa, que como detectara xa Carballo Calero bebe das fontes do creacionismo a\u00ednda que o faga dun xeito en todo momento libre e persoal. Para Ram\u00f3n Reimunde, antes da pescuda simb\u00f3lica nos textos cumprir\u00eda unha boa competencia acerca do vocabulario mar\u00edtimo que inza \"De catro a catro\", porque sen o co\u00f1ecemento da exactitude dese l\u00e9xico \u2014introducido por Manuel Antonio con vocaci\u00f3n voluntariamente distanciadora\u2014 as persoas profanas poden acabar errando na interpretaci\u00f3n.\nEn realidade dista moito de estar resolvida a cuesti\u00f3n manuelantoniana no que se refire aos significados posibles sequera do seu libro emblem\u00e1tico. Nin existe acordo para interpretar o que semella m\u00e1is sinxelo (qu\u00e9 significa o mar onde transcorren os 19 poemas da obra); para algunhas lecturas tratar\u00edase dun oc\u00e9ano convertido en s\u00edmbolo que agacha procesos persoais, para outras cont\u00e9n alegor\u00edas de tipo pol\u00edtico; para outras visi\u00f3ns, en fin, o que est\u00e1 en primeiro plano \u00e9 a mensaxe existencial (e mesmo existencialista) acubillada no xogo azaroso das imaxes. Alg\u00fan dos consensos apunta na direcci\u00f3n de conceder relevancia ao que os propios textos fan expl\u00edcito (a soidade ontol\u00f3xica, a inutilidade da viaxe, a falta de sentido) e constru\u00edr a partir de a\u00ed unha estrutura sem\u00e1ntica que sirva como eixo tanto para explicar \"De catro a catro\" como para comprender m\u00e1is adecuadamente o resto da produci\u00f3n po\u00e9tica de Manuel Antonio. Na actualidade as lecturas da s\u00faa obra, can\u00f3nica e indiscutiblemente dentro das vangardas, ren\u00f3vanse e ampl\u00edanse con outros puntos de vista, desde o social ata o psicanal\u00edtico.\nProduci\u00f3n po\u00e9tica.\nA produci\u00f3n po\u00e9tica de Manuel Antonio \u00e9 breve. Consta duns 120 poemas clasificados nos seguintes t\u00edtulos:\nTraduci\u00f3ns.\n\"De catro a catro / De cuatro a cuatro - Hojas sin fecha de un diario de a bordo\" (Ed. Visor, 1993)"}
{"id": "3876", "revid": "85894", "url": "https://gl.wikipedia.org/wiki?curid=3876", "title": "Valent\u00edn Lamas Carvajal", "text": "Valent\u00edn Lamas Carvajal, nado en Ourense o 1 de novembro de 1849 e finado na mesma cidade o 4 de setembro de 1906, foi un autor e xornalista galego. Foi membro da Real Academia Galega, e no ano 1972 dedic\u00f3uselle o D\u00eda das Letras Galegas. Entre outros feitos, Lamas realizou d\u00faas iniciativas importantes en relaci\u00f3n co xornalismo e coa literatura en lingua galega, contando ambas con moi boa acollida: fundar o primeiro semanario en lingua galega, titulado \"O Tio Marcos d'a Portela\", e publicar o \"Catecismo do labrego\".\nTraxectoria.\nLamas Carvajal era fillo do ourens\u00e1n Jos\u00e9 Francisco Lamas e da luguesa Mar\u00eda Manuela Carvajales. Ficou orfo de pai con dous anos e cunha nai de dezasete anos. Aliviou esta situaci\u00f3n un t\u00edo seu, o irm\u00e1n da s\u00faa nai, Pedro Carvajales, un pintor de certo nome naquela altura, e a quen Lamas lle dedicar\u00e1 o seu primeiro libro, \"La monja de San Payo\" (1871).\nEstudou bacharelato na s\u00faa cidade natal e en 1870 trasladouse a Santiago de Compostela para cursar medicina na Universidade de Santiago de Compostela, estudos que non chegou a rematar por mor dunha afecci\u00f3n ocular que co tempo o deixar\u00eda cego. A andaina universitaria compostel\u00e1 de Lamas ficou moi patente na s\u00faa escrita e na s\u00faa visi\u00f3n de Galicia, xa que nesta cidade entrou en contacto coa intelectualidade galega. S\u00e1bese, por unha carta s\u00faa publicada en \"El Heraldo Gallego\", que en 1871 dirixiu nesta cidade a revista \"La Aurora de Galicia\" e que aqu\u00ed tam\u00e9n publicou as s\u00faas primeiras obras, que presentan influencias rom\u00e1nticas.\nA partir do ano 1874 a s\u00faa vida estivo definitivamente ligada \u00e1 Cidade das Burgas ao casar, o 4 de xaneiro de 1874, cunha antiga compa\u00f1eira de estudos, Amalia Rosina S\u00e1nchez, natural da Guarda, con quen tivo numerosa descendencia.\nOs seus problemas coa vista non lle impediron que fose ser o autor m\u00e1is prol\u00edfico e polifac\u00e9tico do seu tempo. Tivo unha incesante actividade literaria e xornal\u00edstica. Fundou xornais moi populares naquela altura, como \"El Heraldo Gallego\", publicado at\u00e9 1880, e o primeiro semanario escrito integramente en galego, de moito eco popular e que se publica dende 1876 at\u00e9 1890, \"O Tio Marcos d'a Portela\", onde publicou \"Catecismo do labrego\" en sete entregas no ano 1888 , un dos libros que m\u00e1is se venderon en galego, xa que tivo seis edici\u00f3ns no prazo dun ano dende a s\u00faa publicaci\u00f3n en libro. Foi tam\u00e9n director do xornal \"El Eco de Orense\". \nEn 1887 publicou \"Gallegada. Tradici\u00f3s, costumes, tipos e contos da terri\u00f1a\", conxunto de 19 narraci\u00f3ns, todas elas publicadas con anterioridade en \"O Tio Marcos d'a Portela\". No conxunto dos textos de \"Gallegada\" p\u00f3dese ver a vontade populista e comprometida coa defensa dos labregos por parte de Lamas, as\u00ed como a descrici\u00f3n de cadros de costumes imbu\u00eddos de acenos pintorescos, picarescos e c\u00f3micos.\nEn 1906 foi un dos membros fundadores da Real Academia Galega. Morreu ese mesmo ano, e foi soterrado no cemiterio de San Francisco da s\u00faa cidade natal."}
{"id": "3878", "revid": "1131", "url": "https://gl.wikipedia.org/wiki?curid=3878", "title": "Manuel Curros Enr\u00edquez", "text": "Manuel Curros Enr\u00edquez, nado en Celanova o 15 de setembro de 1851 e finado na Habana o 7 de marzo de 1908, foi un poeta e xornalista galego, un dos tres principais representantes do Rexurdimento da literatura galega, xunto a Rosal\u00eda de Castro e Eduardo Pondal. Dedic\u00f3uselle o D\u00eda das Letras Galegas en 1967.\nTraxectoria.\nCurros Enr\u00edquez naceu en Celanova no 1851, na casa n\u00famero 14 da r\u00faa de San Roque. Era o cuarto fillo do escrib\u00e1n Xos\u00e9 Mar\u00eda de Curros V\u00e1zquez (de Santiso) e de Petra Enr\u00edquez (de Vilanova dos Infantes). O pai de Curros era un home autoritario e de ideas tradicionalistas que somet\u00eda o seu fillo a malleiras frecuentes, malia que, de acordo con outras fontes, Xos\u00e9 Mar\u00eda de Curros defendeu sempre as ideas liberais. Asistiu \u00e1 escola de Manuel Rebollo e cando estivo preparado tivo que axudar o seu pai como escribente. A finais de 1866 marchou cara a Madrid, \u00e1 casa do seu irm\u00e1n Ricardo, onde cursou o bacharelato e comezou estudos de Dereito, carreira que non rematou. En Madrid, Curros atopar\u00e1 tam\u00e9n a protecci\u00f3n de Modesto Fern\u00e1ndez Gonz\u00e1lez, quen desempe\u00f1ar\u00e1 un papel fundamental na s\u00faa vida, como se ver\u00e1 m\u00e1is adiante.\nParticipa na Revoluci\u00f3n de 1868 que derroca a Isabel II o cal fai que asuma os ideais democr\u00e1ticos. Ingresa de escribente no Concello de Madrid e visita os c\u00edrculos literarios coa intenci\u00f3n de facer al\u00ed carreira literaria, desa \u00e9poca \u00e9 a lenda en castel\u00e1n \"El Maestre de Santiago\". \u00d3s vinte anos casou polo civil con Modesta Luisa Polonia V\u00e1zquez Rodr\u00edguez, natural de Pobra de Seabra, sete anos m\u00e1is vella ca el, coa que tivo un fillo en 1873. En 1873 comezou a s\u00faa carreira xornal\u00edstica ao ingresar na \"Gaceta de Madrid\" e ao ano seguinte entra en \"El Imparcial\", para o que cubriu, entre decembro de 1875 e febreiro de 1876, a Terceira guerra carlista escribindo as \"Cartas del norte\". Sucedeuno na tarefa outro correspondente, Faur\u00f3, tras ser ferido de bala por un axudante do brigadier Marin\u00e9 con quen compart\u00eda estancia segundo relata no tomo III o recompilador das s\u00faas obras completas para a Casa editorial Perlado, P\u00e1ez y C.\u00aa, Sucesores de Hernando (Madrid, 1910).\nNo 1876 o seu protector, Modesto Fern\u00e1ndez, convoca un certame po\u00e9tico en Ourense. Curros inicialmente n\u00e9gase a participar, pois as bases impo\u00f1\u00edan presentar textos de car\u00e1cter costumista, tem\u00e1tica que se opo\u00f1\u00eda aos seus gustos e aos seus ideais. Con todo, finalmente accede a participar e obt\u00e9n a vitoria cos poemas \u00abUnha boda en Einib\u00f3\u00bb, \u00abO Gueiteiro\u00bb e \u00abA Virxe do Cristal\u00bb, vitoria que o determinou como poeta galego. Curros establ\u00e9cese en Ourense e traballa na Intervenci\u00f3n da Administraci\u00f3n Econ\u00f3mica (Facenda). Colabora no xornal \"El Trabajo\".\n\"Aires d'a mi\u00f1a terra\".\nEn 1880 publicou \"Aires d'a mi\u00f1a terra\". Neste libro de poemas manifesta o seu anticlericalismo, ao considerar que a Igrexa non se achega \u00f3s pobres e necesitados, sen\u00f3n que s\u00f3 defende castes e privilexios. Nesta obra publica o poema \"Mirand\u2019\u00f3 chau\" no que, entre outros, escribe o celebre verso \"S\u2019eu fixen tal mundo, que o demo me leve\". A reacci\u00f3n eclesi\u00e1stica non se fixo esperar, e o 28 de agosto dese mesmo ano o bispo de Ourense, Ces\u00e1reo Rodrigo, condena e reproba o libro por conter \"\"proposiciones her\u00e9ticas, blasfemas, escandalosas\"\u201d. Proh\u00edbese aos fieis a lectura e posesi\u00f3n do libro e rem\u00e1tase excomungando a Curros. Simultaneamente, o bispo de Ourense denuncia o libro diante das autoridades xudiciais. O xulgado de Ourense procesouno por delito contra o libre exercicio dos cultos e ordenou o secuestro dos exemplares en poder do editor e a destruci\u00f3n dos moldes de copia. Curros foi condenado polo xu\u00edz Manuel Mella Montenegro a dous anos, catro meses e un d\u00eda de cadea, e mais ao pago dunha multa de 250 pesetas. Finalmente, foi absolto na Audiencia da Coru\u00f1a en segunda instancia grazas \u00e1 defensa do seu avogado, Luciano Puga Blanco. O celanov\u00e9s adicaralle un poema, \"A Luciano Puga\", que se incluir\u00e1 nunha posterior edici\u00f3n de Aires d'a mi\u00f1a terra\nCesado no seu posto de traballo na Delegaci\u00f3n de Facenda en Ourense, regresa a Madrid en 1883 e ingresa na redacci\u00f3n de \"El Porvenir\", xornal republicano. En 1887 accedeu ao posto de redactor xefe de \"El Pa\u00eds\". Xa en agosto de 1888 apareceu \"O divino sainete\", obra que pasou desapercibida para a cr\u00edtica galega por medo, xa que afondaba no ton anticlerical de Aires d'a mi\u00f1a terra. Por\u00e9n, si foi comentada por Valent\u00edn Lamas Carvajal n'O Tio Marcos d'a Portela. Tam\u00e9n en Madrid tivo moi boa acollida, e mesmo se chegou a comparar naquel momento a Curros co Arcipreste de Hita e mesmo con Fran\u00e7ois-Marie Arouet ou con Ab\u00edlio Manuel Guerra Junqueiro.\nCurros na emigraci\u00f3n.\nEn 1894 decide emigrar cara a Am\u00e9rica. Acollido con entusiasmo \u00e1 s\u00faa chegada, na Habana dirixe un xornal, \"La Tierra Gallega\". Cando se suspendeu a publicaci\u00f3n deste, ingresou na redacci\u00f3n de \"El diario de las Familias\" e despois na do \"Diario de la Marina\". Dende este \u00faltimo apoia o autonomismo cubano, o que lle causou problemas coas autoridades e acabou indispo\u00f1\u00e9ndose coa maior\u00eda dos seus paisanos. En 1904 viaxa \u00e1 Coru\u00f1a, onde foi agasallado polo rexionalismo galego. Inicia xunto con Manuel Murgu\u00eda a Asociaci\u00f3n Iniciadora y Protectora de la Academia Gallega, base da futura Real Academia Galega, da que ser\u00e1 nomeado presidente ao ano seguinte. De volta na Habana, retoma as s\u00faas actividades no \"Diario de la Marina\".\nCurros Enr\u00edquez, xa moi enfermo, ingresou no hospital do Centro Asturiano ao negarse a facelo no do Centro Galego e al\u00ed morreu o 7 de marzo de 1908. Os seus restos mortais foron embarcados para Galicia, onde chegaron o 31 de marzo \u00e1 cidade da Coru\u00f1a. A capela ardente ficou instalada nos baixos da Casa do Concello. Foi enterrado no Cemiterio de San Amaro, non sen pol\u00e9mica entre quen quer\u00edan unha cerimonia relixiosa e quen quer\u00edan un enterro civil. Segundo as cr\u00f3nicas da \u00e9poca, unhas corenta mil persoas ateigaron as r\u00faas da Coru\u00f1a o 2 de abril de 1908 para acompa\u00f1aren o cortexo f\u00fanebre nunha expresi\u00f3n multitudinaria de afecto popular sen antecedentes na historia de Galicia.\nObras.\nGalaxia publicou en 2022 \"O maio\" (ISBN 978-84-9151-792-4), \u00e1lbum ilustrado por Blanca Mill\u00e1n sobre o poema de Curros.\nHai tam\u00e9n unha antolox\u00eda da s\u00faa obra en ruso.\nReco\u00f1ecementos.\nM\u00e1is de cincuenta concellos de Galicia te\u00f1en unha r\u00faa co nome de Manuel Curros Enr\u00edquez. Tam\u00e9n hai diversos centros educativos repartidos por toda a xeograf\u00eda do pa\u00eds bautizados na honra ao poeta celanov\u00e9s."}
{"id": "3880", "revid": "6436856", "url": "https://gl.wikipedia.org/wiki?curid=3880", "title": "Grelo", "text": "O grelo \u00e9 un sin\u00f3nimo de xermolo que se aplica en moitas partes de Galicia exclusivamente ao gromo do nabo (\"Brassica rapa\"). Por\u00e9n, \u00e1s veces \u00e9 tratada coma \" Brassica rapa subsp. rapa\", \"Brassica rapa ruvo\", \"Brassica rapa rapifera\", \"Brassica ruvo\", ou \"Brassica campestris ruvo\".\nA aparencia \u00e9 a dun gromo m\u00e1is ou menos groso do que saen algunhas follas e, no extremo, as flores.\nEmpr\u00e9gase para preparar o caldo galego e outros pratos t\u00edpicos, como o lac\u00f3n con grelos.\nO grelo \u00e9 comest\u00edbel mentres est\u00e1 tenro. Cando abrocha a flor, o grelo endur\u00e9cese e xa non \u00e9 pos\u00edbel o seu consumo, pois non amolece por moito que se coza.\nUn bo sistema para saber se o grelo \u00e9 mol ou non consiste en darlle un corte transversal no seu extremo. Se o centro est\u00e1 moi branco (branco neve) o grelo xa non \u00e9 comest\u00edbel a causa da s\u00faa dureza.\nHai que denotar a diferenza do grelo e as nabizas: estas \u00faltimas son as primeiras follas, tenras, que produce o nabo.\nNo mes de xaneiro de 2008, a Real Academia Galega aceptou o termo greleiro como \"Persoa ou entidade que se dedica ao cultivo dos grelos ou que negocia con eles\", despois de que o grupo Gadisa o propuxese.\nPropiedades.\nAdemais de posu\u00edr un alto contido en vitaminas, os grelos axudan a previr o cancro. Esta propiedade foi descuberta pola Misi\u00f3n Biol\u00f3xica de Galicia, centro dependente do Consello Superior de Investigaci\u00f3ns Cient\u00edficas (CSIC). O causante desta son os glucosinolatos os mesmos causantes do sabor acedo caracter\u00edstico da verdura.\nEntre as vitaminas destaca o seu alto contido en calcio, facendo do grelo unha alternativa ao leite para os al\u00e9rxicos \u00e1 lactosa e recomendables para persoas que padezan de osteoporose.\nCando se somete ao grelo \u00e1s altas temperaturas da cocci\u00f3n, parte dos nutrientes p\u00e9rdense de xeito irremediable mentres que outra parte fican no alimento e na auga onde se cocen, polo que \u00e9 recomendable comelos co seu caldo para aproveitar as\u00ed os glucosinolatos preventores do cancro. Outros xeitos de conservar as s\u00faas propiedades son a s\u00faa cocci\u00f3n ao vapor ou pasalos na prancha.\nGrelos de Galicia.\nO 8 de xaneiro de 2010 aprobouse o regulamento da Indicaci\u00f3n Xeogr\u00e1fica Protexida \"Grelos de Galicia\" . Recolle d\u00faas variedades ou ecotipos, de Santiago e de Lugo.\nProduci\u00f3n en Galicia.\nSegundo os datos da Conseller\u00eda de Medio Rural, cada ano, ap\u00e1\u00f1anse en Galicia arredor de 100.000 toneladas de grelos. Calc\u00falase que en Galicia existen unhas 6.500 hect\u00e1reas dedicadas ao cultivo deste vexetal para o consumo humano, polo que a superficie total \u00e9 superior a esta cifra ao haber outras plantaci\u00f3ns nas que a colleita empr\u00e9gase como complemento na alimentaci\u00f3n do gando.\nNo ano 2004, segundo as Contas Econ\u00f3micas da Agricultura, o grelo destinado ao consumo humano supuxo o 15% das produci\u00f3ns hort\u00edcolas de toda a comunidade. Isto sup\u00f3n o 40% dos 16,7 mill\u00f3ns de euros que acada a venda de grelo galego cada ano. A temporada do grelo \u00e9 de outubro a febreiro.\nA produci\u00f3n actual de grelos non s\u00f3 se comercializa en fresco, hai empresas que ofrecen os grelos en conserva, conxelados e deshidratados."}
{"id": "3882", "revid": "23204", "url": "https://gl.wikipedia.org/wiki?curid=3882", "title": "Afganist\u00e1n", "text": "Afganist\u00e1n (en paxto e dari \u0627\u0641\u063a\u0627\u0646\u0633\u062a\u0627\u0646, \"Af\u0121\u0101nist\u0101n\"), oficialmente co\u00f1ecido como Emirato Isl\u00e1mico de Afganist\u00e1n, \u00e9 un pa\u00eds localizado en Asia Central. Ten unha poboaci\u00f3n de arredor de 31 mill\u00f3ns de habitantes, sendo o pa\u00eds 42 m\u00e1is poboado do mundo. Limita con Ir\u00e1n \u00f3 oeste, con Paquist\u00e1n \u00f3 sur e \u00f3 leste, con Turkmenist\u00e1n, Uzbekist\u00e1n e Taxiquist\u00e1n no norte e coa Rep\u00fablica Popular da China no extremo m\u00e1is oriental do pa\u00eds. O seu territorio abrangue 652.000 km\u00b2, convert\u00e9ndose no pa\u00eds n\u00famero 41 meirande do mundo.\nA presenza humana en Afganist\u00e1n data do Paleol\u00edtico medio, e a localizaci\u00f3n estrat\u00e9xica na Ruta da seda conectouno con culturas de Oriente Medio, Asia Central e Asia Meridional. \u00d3 longo da historia, foi o fogar de diferentes pobos e foi escenario de moitas campa\u00f1as militares, como as de Alexandre o Grande, os \u00e1rabes musulm\u00e1ns, Xenxis Kan e as potencias occidentais na era moderna. Tam\u00e9n foi o berce do Imperio Shinwari, o Imperio Cuxano, o Imperio Heftalita, o Imperio Sam\u00e1nida, o Imperio Gazn\u00e1vida, o Imperio G\u00farida, a Dinast\u00eda Khilji, o Imperio mogol, e a Dinast\u00eda Murrani.\nA historia pol\u00edtica do estado moderno de Afganist\u00e1n comezou coas dinast\u00edas Hotaki e Durrani no s\u00e9culo XVIII. No final do s\u00e9culo XIX, Afganist\u00e1n converteuse nun estado colch\u00f3n do \"Gran Xogo\" entre a India Brit\u00e1nica e o Imperio Ruso. Despois da Guerra Anglo-Afg\u00e1 de 1919, o Rei Amanullah e Mohammed Zahir Shah tentaron modernizar o pa\u00eds. Unha serie de golpes de estado en 1973, 1978 e 1979 foron seguidos pola invasi\u00f3n sovi\u00e9tica de Afganist\u00e1n e as guerras civ\u00eds que devastaron o pa\u00eds. A guerra entre o goberno e os talib\u00e1ns chegou ao seu cl\u00edmax coa ofensiva talib\u00e1 de 2021 que resultou na ca\u00edda da capital, Cabul e o reco\u00f1ecemento de facto, mais non de iure, pola comunidade internacional do Emirato Isl\u00e1mico de Afganist\u00e1n .\nEtimolox\u00eda.\nA palabra \"Afganist\u00e1n\" (en ) trad\u00facese literalmente como a terra dos afg\u00e1ns. A orixe do nome c\u00f3brese de certo misterio, pero o seu uso moderno deriva da palabra afg\u00e1n. Os pastus parece que comezaron a usar a palabra para referirse \u00f3 seu pobo despois da s\u00faa islamizaci\u00f3n. Segundo W.K. Frazier Tyler, M.C. Gillet e varios outros especialistas, a palabra afg\u00e1n apareceu primeiro no libro do ano 982, \"Hudud-al-Alam\". A \u00faltima parte da palabra ten a s\u00faa orixe na palabra persa -st\u00e1n (pa\u00eds ou terra). A palabra inglesa, \"Afghanland\", que apareceu en varios tratados entre o Reino Unido e a dinast\u00eda Qajar de Persia foi adoptada polos afg\u00e1n e converteuse en Afganist\u00e1n.\nHistoria.\nNa antig\u00fcidade, Ariana, o territorio do actual Afganist\u00e1n, formou parte do Imperio persa aquem\u00e9nida, do reino helen\u00edstico de Bactriana e do Imperio Cuxano. Despois o pa\u00eds converteuse ao budismo coma relixi\u00f3n, convert\u00e9ndose ao islam m\u00e1is tarde coa chegada dos \u00e1rabes.\nAo longo dos s\u00e9culos IX e X a zona occidental do pa\u00eds, integrante da rexi\u00f3n hist\u00f3rica de Ghoras\u00e1n, formou parte dunha Persia cada vez m\u00e1is independente dos califas de Bagdad, baixo as dinast\u00edas Tahir\u00ed, Saffar\u00ed e Saman\u00ed. \u00c9 a \u00e9poca do esplendor Isl\u00e1mico na econom\u00eda e na cultura, que en toda a Persia Hist\u00f3rica, dende Bagdad ata Samarcanda, dar\u00e1 lugar a numerosas capitais pr\u00f3speras e moi poboadas polas que transcorr\u00eda a Ruta da Seda, as\u00ed coma a numerosas figuras coma Avicena e Algazel en filosof\u00eda, Al-Razi e Al-Naf\u00eds en medicina, Al-Khwarizmi e Al-Birun\u00ed en matem\u00e1ticas, Omar Khayyam e Firdusi en literatura, Al-Jazari en enxe\u00f1er\u00eda etc., a\u00ednda que case todos eles dedic\u00e1banse a m\u00faltiples disciplinas, cunha erudici\u00f3n extraordinaria. No ano 977 Seb\u00fck Tegin, un vasalo dos Saman\u00eds, estableceuse como gobernador na rexi\u00f3n, dando orixe \u00e1 dinast\u00eda Gaznau\u00ed, e o seu sucesor Mamud independizouse e estableceu un grande imperio con base en Gazna, estend\u00e9ndose por Ghoras\u00e1n, Afganist\u00e1n e o noroeste da India, realizando m\u00e1is de 50 expedici\u00f3ns de conquista e saqueo sobre esta \u00faltima, e dando orixe a un per\u00edodo de grande esplendor econ\u00f3mico e cultural na capital Gazna. Posteriormente, coa chegada dos turcos selx\u00facidas, prod\u00facese a perda do Ghoras\u00e1n. No s\u00e9culo XII a dinast\u00eda dos Gaznau\u00eds \u00e9 substitu\u00edda pola dos Gur\u00eds e a principios do s\u00e9culo XIII pola dos X\u00e1s de Coresmia.\nA partir do ano 1220 comeza a etapa das invasi\u00f3ns mongois, que arrasan numerosas cidades esnaquizando poboaci\u00f3n e a econom\u00eda da rexi\u00f3n, tralo que se produce unha crecente nomadizaci\u00f3n da Persia hist\u00f3rica, inclu\u00edndo Afganist\u00e1n. Coma consecuencia de ditas invasi\u00f3ns, establ\u00e9cese nestas terras o dominio dos mongois de Chagatai. A finais do s\u00e9culo XIV Tamerl\u00e1n conquista o pa\u00eds, exercendo un dominio que se vai prolongar precariamente ata mediados do s\u00e9culo seguinte, con continuas loitas entre os seus sucesores.\nO establecemento do actual estado do Afganist\u00e1n prod\u00facese en 1747.\nA partir de 1837 comeza a influencia brit\u00e1nica no Afganist\u00e1n. O 19 de agosto de 1919, durante a Guerra Anglo-Afg\u00e1, o pa\u00eds obtivo a s\u00faa independencia do Reino Unido.\nEn 1973 un golpe de estado derribou a monarqu\u00eda e proclamou a rep\u00fablica. Cinco anos m\u00e1is tarde instalouse un goberno comunista, pero a actividade da guerrilla isl\u00e1mica provocou a intervenci\u00f3n Sovi\u00e9tica rematando esta en 1989 grazas a influencias externas. Logo reiniciouse a guerra civil e en 1996 os talib\u00e1n entraron en Cabul e impuxeron unha r\u00e9xime baseada na xaria. En 2001 tras os atentados do 11 de setembro nos Estados Unidos, unha coalici\u00f3n internacional derrubou o r\u00e9xime talib\u00e1n.\nEn decembro de 2001, o Consello de Seguridade das Naci\u00f3ns Unidas autorizou a creaci\u00f3n dunha forza composta por tropas da Organizaci\u00f3n do Tratado do Atl\u00e1ntico Norte (OTAN), que asistiu ao goberno do Presidente Hamid Karzai a establecer a direcci\u00f3n de autoridade da naci\u00f3n. Karzai foi substitu\u00eddo por Ashraf Ghani logo das elecci\u00f3ns de 2014. \nNin os esforzos da OTAN, nin as t\u00edmidas acci\u00f3ns do goberno de Karzai, conseguiron estabilizar o pa\u00eds, que se atopa inmerso dende o comezo da invasi\u00f3n por parte da coalici\u00f3n liderada polos Estados Unidos nunha situaci\u00f3n de guerra constante cos talib\u00e1ns. Con todo, Estados Unidos e os talib\u00e1ns conseguiron un acordo de paz en 2020, logo do cal Estados Unidos e a OTAN fixaron en 14 meses o prazo para retirada de Afganist\u00e1n. A retirada definitiva dos soldados dos Estados Unidos foi adiada polo presidente Joe Biden ata o 11 de setembro de 2021, fac\u00e9ndoa coincidir co vix\u00e9simo aniversario do 11S. Con todo, no ver\u00e1n de 2021, os talib\u00e1ns protagonizaron un r\u00e1pido avance tomando en poucas semanas a maior\u00eda das provincias de Afganist\u00e1n. Finalmente o 15 de agosto, cando os insurrectos estaban \u00e1s portas de Cabul, Ghani abandonou o pa\u00eds e os talib\u00e1ns ocuparon a capital proclamando a fin da guerra. A toma do poder causou unha fonda preocupaci\u00f3n na comunidade internacional polo respecto do novo goberno cara aos dereitos humanos, especialmente das mulleres. Nos seus primeiros anuncios, os talib\u00e1ns afirmaron que se respectar\u00edan os dereitos das mulleres \"dentro da lei isl\u00e1mica\", unha amnist\u00eda para os que traballaron para os pa\u00edses estranxeiros e para administraci\u00f3n afg\u00e1, e o compromiso de non protexer a Al Qaida ou outros grupos terroristas. Mais estas declaraci\u00f3ns foron acollidas con escepticismo pola comunidade internacional.\nXeograf\u00eda.\nAfganist\u00e1n \u00e9 un pa\u00eds monta\u00f1oso con chairas no norte e no suroeste. Noshaq, con 7485 metros, \u00e9 o punto m\u00e1is alto do pa\u00eds. A meirande parte do pa\u00eds \u00e9 seca e a auga \u00e9 un recurso escaso. Afganist\u00e1n ten un clima continental, con ver\u00e1ns quentes e invernos fr\u00edos.\nAs principal cidade \u00e9 Cabul, a capital. Outras cidades importantes son Herat, Jalalabad, Mazar-e Sharif e Kandahar.\nDemograf\u00eda.\nNo 2012, a poboaci\u00f3n de Afganist\u00e1n era de 31\u00a0108\u00a0077, inclu\u00edndo os 2,7 mill\u00f3ns de refuxiados que a\u00ednda viven en Paquist\u00e1n e Ir\u00e1n. En 1979, a poboaci\u00f3n era de 15,5 mill\u00f3ns. A \u00fanica cidade con m\u00e1is dun mill\u00f3n de habitantes \u00e9 a capital, Cabul. Outras cidades importantes do pa\u00eds son, en orde de poboaci\u00f3n, Kandahar, Herat, Mazar-i-Sharif, Jalalabad, Lashkar Gah, Taloqan, Khost, Sheberghan e Ghazni. As \u00e1reas urbanas tiveron unha r\u00e1pida evoluci\u00f3n despois do retorno de 5 mill\u00f3ns de expatriados. Segundo o Population Reference Bureau, est\u00edmase que a poboaci\u00f3n de Afganist\u00e1n chegar\u00e1 \u00f3s 82 mill\u00f3ns no 2050.\nGrupos \u00e9tnicos.\nAfganist\u00e1n ten unha sociedade multi\u00e9tnica, e a s\u00faa situaci\u00f3n estrat\u00e9xica contribu\u00edu de modo significativo \u00e1 diversidade. A poboaci\u00f3n afg\u00e1 div\u00eddese en varias etnias, a falta dun censo que recolla dos datos de cada unha das etnias a composici\u00f3n aproximada da poboaci\u00f3n \u00e9 a seguinte (segundo CIA World FactBook):\nPaxtos 42%, taxicos 27%, hazaras 9%, uzbekos 9%, aimaks 4%, turcom\u00e1ns 3%, baluchis 2%\nOutros:\nHai \u00e1rabes nas provincias de Kunduz, Takhar e Baghlan; un pequeno grupo de kirguiz no Pamir; wakhis que viven en remotas aldeas da monta\u00f1a taxica; farsiwans que viven nas provincias fronteirizas con Ir\u00e1n; nuristan\u00eds na fronteira con Paquist\u00e1n; brahuis no suroeste des\u00e9rtico; qizilbash esparexidos nos centros urbanos.\nLinguas.\nAs linguas oficiais en todo o pa\u00eds son de facto o paxto e o dari, e a antiga constituci\u00f3n de 2004 reco\u00f1ec\u00eda como linguas cooficiais nos territorios onde sexan maioritarias \u00f3 uzbeko, turcom\u00e1n, baluch\u00ed, paxa\u00ed, as linguas nuristan\u00eds, as linguas do Pamir e as outras linguas habituais, coma por exemplo: o wanech\u00ed, o parach\u00ed, o ormur\u00ed etc.\nO dari \u00e9 a norma escrita que deriva dende hai s\u00e9culos do parsi e que se fala no Afganist\u00e1n aproximadamente polo 50% ou 60% da poboaci\u00f3n. O aimaq e o hazaragu\u00ed \u00e1s veces c\u00f3ntanse como linguas independentes, outras como variedades do dari, na realidade son derivaci\u00f3ns do dari, algunhas veces m\u00e1is pr\u00f3ximo ao propio dari e outras ao taxico que incorporan elementos t\u00farquicos e mongoloides.\nO paxto \u00e9 a lingua habitual dun 35% da poboaci\u00f3n e ten o rango de lingua oficial desde 1936. A maior\u00eda dos falantes est\u00e1n no sur e no leste do pa\u00eds.\nOutras linguas: \u00e1rabe, acer\u00ed, brahu\u00ed, cazaco, darwazi, gawar-bati, grangali, gujari, jakati, karakalpak, kirguiz, malakhel, mogholi, ormuri, parachi, parya, savi, shumashti, tirahi, uigur, wotapuri-katarqalai\nRelixi\u00f3n.\nA relixi\u00f3n oficial e maioritaria \u00e9 o islam: 80% dos afg\u00e1ns son sunnitas e o 19% son xi\u00edtas e no pa\u00eds hai aproximadamente 48.000 mesquitas. O hindu\u00edsmo foi a relixi\u00f3n maioritaria da maior parte do que hoxe \u00e9 Afganist\u00e1n ata polo menos o s\u00e9culo X, coa chegada dos talib\u00e1n boa parte dos aproximadamente 70.000 hind\u00fas marcharon \u00f3 exilio, actualmente hai 43 templos hind\u00fas que comparten coa minor\u00eda sikh, arredor de 4.500. Hai poucos cristi\u00e1ns do pa\u00eds: unha misi\u00f3n sui iuris da Igrexa cat\u00f3lica para atender as necesidades dos estranxeiros cat\u00f3licos en Cabul, actualmente non hai ning\u00fan templo protestante aberto \u00f3 publico, pero si existiu un entre 1970 e 1973 e algunhas fontes falan de 3.000 cristi\u00e1ns no pa\u00eds, pero \u00e9 dif\u00edcil sabelo pola prohibici\u00f3n legal de deixar o islam. Antigamente hab\u00eda unha numerosa minor\u00eda xud\u00eda, 5.000 en 1948, pero hoxe tan s\u00f3 queda 1 xudeu que atende o \u00fanico templo que queda no pa\u00eds.\nDivisi\u00f3n administrativa.\nAfganist\u00e1n est\u00e1 formada por 34 provincias, ou \"velayat\", que \u00e1 s\u00faa vez se dividen en distritos:\nEconom\u00eda.\nAfganist\u00e1n \u00e9 un pa\u00eds extremadamente pobre e un dos menos desenvolvidos do mundo. Dous terzos da poboaci\u00f3n vive en menos que 2 US$ \u00f3 d\u00eda. A econom\u00eda sufriu grandemente a causa do malestar pol\u00edtico e militar recente desde a invasi\u00f3n sovi\u00e9tica de 1979-80 e os conflitos que vi\u00f1eron, mentres que a seca severa de 1998-2001 agravou as dificultades debido \u00e1 alta dependencia da agricultura, pois a maior parte da poboaci\u00f3n (61%) traballa no sector agr\u00edcola cultivando cereais, \u00e1rbores froiteiras, froitos secos e algod\u00f3n. A maior\u00eda da agricultura real\u00edzase nas chairas do norte, preto das fronteiras con Turcomenist\u00e1n, Uzbekist\u00e1n e Taxiquist\u00e1n. Tam\u00e9n hai importantes raba\u00f1os de ovellas, as\u00ed como artesan\u00eda de alfombras. Pos\u00fae importantes reservas de gas natural pouco explotadas e unha industria (t\u00e9xtil, alimentos) recente e pouco desenvolvida.\nComunicaci\u00f3ns.\nAfganist\u00e1n ten tan so 24.6\u00a0km. de v\u00edas f\u00e9rreas. As estradas, 21.000\u00a0km, s\u00f3 13.3 de v\u00edas r\u00e1pidas, est\u00e1n en reconstruci\u00f3n e a\u00ednda existen en moitas delas perigo polos campos de minas nas s\u00faas proximidades. Alg\u00fans r\u00edos como o Amu Daria ou o Panj son navegables. No pa\u00eds hai 44 aer\u00f3dromos pero a maior\u00eda a\u00ednda est\u00e1n danados pola guerra cos talib\u00e1n. O Aeroporto Internacional de Cabul est\u00e1 a 16\u00a0km da capital, e nel operan Ariana Afghan Airlines, Kam Air, Azerbaijan Airlines, Mahan Air, Pakistan International e Qatar Airways.\nEducaci\u00f3n.\nO 64% da poboaci\u00f3n \u00e9 analfabeta, e entre as mulleres o \u00edndice chega ata o 79%. No pa\u00eds hai unhas 3.000 escolas, pero boa parte delas est\u00e1n nunha situaci\u00f3n lamentable despois de d\u00e9cadas de guerras e conflitos. Os profesores son 27.000 que dan clases a 3\u00a0900\u00a0000 de alumnos en primaria e 300.000 en secundaria.\nNa Universidade de Cabul est\u00e1n matriculados 7.000 estudantes e existen outras catro universidades en Cabul, entre elas a Universidade Americana de Afganist\u00e1n que d\u00e1 as clases en ingl\u00e9s. No resto das provincias hai outras 10 universidades.\nCultura.\nMoitos edificios hist\u00f3ricos do pa\u00eds dan\u00e1ronse nas guerras recentes. Os talib\u00e1ns destru\u00edron as famosas estatuas de Buda da provincia de Bamiy\u00e1n por velas como s\u00edmbolos doutra relixi\u00f3n. Logo da guerra, moitos obxectos de arte e vestixios arqueol\u00f3xicos revend\u00e9ronse en Occidente. O buzkashi \u00e9 o deporte nacional. Antes da suba \u00f3 poder dos talib\u00e1ns, a cidade de Cabul era o fogar de moitos m\u00fasicos que tocaban nos dous estilos da m\u00fasica afg\u00e1, a tradicional e a moderna, especialmente durante a celebraci\u00f3n de Nauroz.\nDeporte.\nA selecci\u00f3n de f\u00fatbol de Afganist\u00e1n compite internacionalmente dende 1941. O equipo xoga os seus partidos como local no Estadios de Ghazi en Cabul, e est\u00e1 regulado pola Federaci\u00f3n Afg\u00e1 de F\u00fatbol. O equipo nunca competiu ou se clasificou para a Copa do Mundo de F\u00fatbol, pero ga\u00f1ou un trofeo internacional no Campionato da SAFF.\nO cr\u00edcket, un deporte de recente introduci\u00f3n no pa\u00eds, ten unha gran popularidade debido aos \u00e9xitos da selecci\u00f3n de cr\u00edcket de Afganist\u00e1n.\nOutros deportes populares son o baloncesto, o voleibol, o taekwondo e o culturismo. O buzkashi \u00e9 o deporte tradicional, practicado polos afg\u00e1ns do norte. \u00c9 semellante \u00f3 polo, xogado por homes a cabalos en dous equipos. O lebrel afg\u00e1n (unha raza de can) orixinouse en Afganist\u00e1n e foi orixinalmente usado na caza.\nAfganist\u00e1n e Galicia.\nO 21 de febreiro de 2007 a militar friolesa Idoia Rodr\u00edguez Buj\u00e1n falec\u00eda nun atentado contra as forzas internacionais que ocupan parte do territorio afg\u00e1n. A soldado conduc\u00eda unha ambulancia blindada nun convoi de apoio \u00e1s tropas italianas. No veh\u00edculo viaxaban tres militares m\u00e1is, dos que dous, entre eles o noi\u00e9s Xurxo La\u00ed\u00f1o del R\u00edo, resultaron feridos.\nO 8 de novembro de 2008 o militar vigu\u00e9s Rub\u00e9n Alonso R\u00edos falec\u00eda nun atentado suicida a uns 80\u00a0km ao sur de Herat. No ataque, realizado cunha furgoneta bomba, tam\u00e9n quedaron feridos entre outros os galegos Enrique Dopico Rodr\u00edguez (de Betanzos), Jos\u00e9 Antonio Cures Garc\u00eda, e mais Gonzalo Migu\u00e9lez Di\u00e9guez (de Agolada)."}
{"id": "3884", "revid": "89787", "url": "https://gl.wikipedia.org/wiki?curid=3884", "title": "Aldea", "text": "Unha aldea ou lugar \u00e9 unha divisi\u00f3n xeogr\u00e1fica correspondente a unha unidade de poboaci\u00f3n. As aldeas integran a parroquia e estas o concello, e est\u00e1n constitu\u00eddas polos barrios ou lugares.\nCita de Castelao sobre as aldeas en \"Sempre en Galiza\":\nDemograficamente, Galicia caracter\u00edzase pola s\u00faa alta taxa de dispersi\u00f3n demogr\u00e1fica, o que, xunto a un elevado n\u00famero de poboaci\u00f3ns, fai que un 50% das entidades de poboaci\u00f3n de Espa\u00f1a se atopen en Galicia, ocupando s\u00f3 o 5,8% da superficie total. As\u00ed, calc\u00falase que en Galicia existen un mill\u00f3n de top\u00f3nimos e microtop\u00f3nimos a maior\u00eda destes ligados a aldeas e lugares espallados por toda a xeograf\u00eda do pa\u00eds. Outros expertos elevan este n\u00famero ata uns tres mill\u00f3ns, \u00e9 dicir, Galicia conta con m\u00e1is top\u00f3nimos que habitantes.\nNas \u00faltimas d\u00e9cadas Galicia v\u00e9n sufrindo unha sangr\u00eda de poboaci\u00f3n rural que marcha cara as cidades, quedando a mi\u00fado as aldeas do rural baleiras. Segundo o Instituto Galego de Estat\u00edstica (IGE), no ano 2007 o pa\u00eds ti\u00f1a 1.261 lugares abandonados (sen un s\u00f3 habitante censado); no ano 2006 eran 1.183; en 2000 apenas superaban o millar. Ademais hai uns 1.700 lugares que s\u00f3 contan con un a tres veci\u00f1os."}
{"id": "3885", "revid": "23204", "url": "https://gl.wikipedia.org/wiki?curid=3885", "title": "J\u00f6rmungandr", "text": "Na mitolox\u00eda n\u00f3rdica, J\u00f6rmungandr \u00e9 unha gran serpe filla do deus Loki e a xigante Angur. Era irm\u00e1 do lobo Fenrir e da deusa Hela. Os \u00c6sir comprenderon que J\u00f6rmungandr ser\u00eda moi perigosa para a humanidade as\u00ed que foi guindada nas augas que rodean Midgar. A serpe creceu tanto que era capaz de rodear a Terra e agarrar a s\u00faa propia cola (ver Ur\u00f3boros). Durante o Ragnar\u00f6k morrer\u00e1 a mans de Thor, non sen antes envelenar \u00f3 deus do trono que morrer\u00e1 instantes despois."}
{"id": "3886", "revid": "23204", "url": "https://gl.wikipedia.org/wiki?curid=3886", "title": "Hela", "text": "Hela ou Hel era, na mitolox\u00eda n\u00f3rdica, a deusa da morte. Filla de Loki e a xigante Angur, habitaba no lugar do seu mesmo nome (\"Hel\" ou \"Helheim\" \u00e9 o reino da morte), onde \u00edan aqueles que morr\u00edan por asasinato, enfermidade ou vellez."}
{"id": "3887", "revid": "111586", "url": "https://gl.wikipedia.org/wiki?curid=3887", "title": "Loki", "text": "Loki en island\u00e9s e Loke nas linguas escandinavas continentais (sueco, noruegu\u00e9s e dan\u00e9s) e en variantes xerm\u00e1nicas Lohho \u00e9 un deus da mitolox\u00eda n\u00f3rdica. \u00c9 o deus das bromas e o engano, un ser mal\u00e9volo e traizoeiro, crese que iniciar\u00eda o Ragnar\u00f6k e ademais \u00e9 considerado covarde, ego\u00edsta e luxurioso. \nEntrou en Asgard, o fogar dos deuses, ao conseguir facerse irm\u00e1n de sangue de Od\u00edn a trav\u00e9s dun pacto no que compartiron o sangue a\u00ednda que era descendente de xigantes.\nLoki foi pai de bestas como o lobo Fenrir e a serpe J\u00f6rmungandr, e chegou a estar pre\u00f1ado tras comer un coraz\u00f3n de muller e del naceu Sleipnir, o cabalo de Od\u00edn. \nParalelismos e hom\u00f3logos de Loki.\nLoki ten paralelismos en deuses e personaxes de diversas culturas. En certos aspectos, pode ser comparado con Lugh do pante\u00f3n celta, asociados con habilidades m\u00faltiples e o desaf\u00edo \u00e1s normas e categor\u00edas establecidas polos deuses.\nTam\u00e9n pode atoparse un paralelo con Hermes, na mitolox\u00eda grega, pola s\u00faa capacidade para enganar aos deuses e a s\u00faa natureza astuta. A historia de Loki pode ser comparada tam\u00e9n co mito de Prometeo: ambas figuras son castigadas por desafiar aos deuses e sometidas a un castigo eterno. Alg\u00fans fontes tam\u00e9n vinculan a Loki con Saturno/Cronus, particularmente na era viquinga, onde a s\u00faa representaci\u00f3n coma Saeter poder\u00eda ser un intento de sincretismo ou \"interpretatio\" romana.\nNa mitolox\u00eda polinesia, o semideus M\u0101ui \u00e9 tam\u00e9n un semideus tramposo que, a pesar de causar problemas aos deuses, frecuentemente o fai co obxectivo de beneficiar aos humanos.\nNa cultura popular.\nLiteratura, anime e BD.\nLoki aparece en animes e mangas como \"Kenichi\", \"Matantei Loki Ragnarok\", \"Boku Girl\", \"High School DxD Born\" e \"Saint Seiya.\"\nLoki \u00e9 un personaxe na obra de Neil Gaiman The Sandman e en \"American Gods\" un criminal chamado \u00abLow Key Lyesmith\u00bb rev\u00e9lase logo como Loki.\nA novela curta \"Loki: Historia de un cambiante\", de Manuel Escutia trata da vida de Loki segundo distintas versi\u00f3ns da mitolox\u00eda.\nAparece na banda dese\u00f1ada \"Thor\" de Marvel Comics. \nAudiovisuais.\n\u00c9 interpretado por Tom Hiddleston nos filmes de Marvel \"Thor\" (2011), (2013), (2017), (2018) e (2019), na serie de Disney +, Loki (2021 e 2023) e na serie animada What If...? (2021).\nNa serie de TV \"Supernatural\", o arcanxo Gabriel descende \u00e1 terra e toma a forma de Loki ante o resto de deuses pag\u00e1ns.\nNa serie \"Stargate\", un cient\u00edfico de la raza alien\u00edgena \"asgard\" chamado Loki era o respons\u00e1bel de abduci\u00f3ns de seres humanos para estudalos.\nO filme \"The Mask\" trata sobre unha m\u00e1scara que en realidade \u00e9 o deus Loki desterrado por Od\u00edn de Asgard e convertido en m\u00e1scara, facendo que o que a po\u00f1a adquira poderes sobrenaturais. Aparece tam\u00e9n no filme \"Sh\u016bmatsu no Valkyrie.\" \nXogos.\n\u00c9 un personaxe dos videoxogos \"Smite\", \"Persona 5,\" , \"Warframe e\" \"God of War,\" e aparece nos xogos de cartas da franqu\u00eda \"Yu-Gi-Oh!\"\nVulcanismo e astronom\u00eda.\nExiste un xigante de lume denominado Logi; debido \u00e1 similitude na pronuncia, moitas veces \u00e9 confundido con el e as\u00f3ciase co lume. Richard Wagner presentou a Loki baixo o nome xermanizado de Loge na \u00f3pera \"Das Rheingold\" (\"O ouro do Rin\").\nEn Escandinavia, a estrela Sirius era chamada \"Lokabrenna\", algo as\u00ed como \u00aba tea de Loki\u00bb.\nNa l\u00faa \u00cdo, o sat\u00e9lite m\u00e1is pr\u00f3ximo a X\u00fapiter est\u00e1 o volc\u00e1n Loki, o m\u00e1is activo do Sistema solar.\nO volc\u00e1n Laki est\u00e1 situado no sur de Islandia, perto do can\u00f3n de Eldgj\u00e1 e a vila de Kirkjub\u00e6jarklaustur. A\u00ednda que en alg\u00fans contextos, Laki e Loki foron confundidos ou asociados pola s\u00faa similitude fon\u00e9tica e sem\u00e1ntica, na realidade non est\u00e1 verificado que estean etimoloxicamente conectados. \"Laki\" en island\u00e9s pode provir de \"fenda\", ou, pola s\u00faa forma, dos est\u00f3magos de ruminantes."}
{"id": "3888", "revid": "23204", "url": "https://gl.wikipedia.org/wiki?curid=3888", "title": "Angur", "text": "Angur, tam\u00e9n chamada Angurboda \u00e9 unha xigante da mitolox\u00eda n\u00f3rdica que, xunto \u00f3 deus Loki, foi nai do lobo Fenrir, a serpe J\u00f6rmungandr e a deusa da morte Hela."}
{"id": "3889", "revid": "56817", "url": "https://gl.wikipedia.org/wiki?curid=3889", "title": "\u00deviti", "text": "Na mitolox\u00eda n\u00f3rdica, \u00deviti \u00e9 unha gran pedra do fondo da terra \u00e1 que foi encadeado Fenrir para evitar que ameazase a existencia dos habitantes de Asgard."}
{"id": "3894", "revid": "98629", "url": "https://gl.wikipedia.org/wiki?curid=3894", "title": "Paraguai", "text": "Paraguai (en ), oficialmente a Rep\u00fablica de Paraguai (en ; en ) \u00e9 un pa\u00eds do centro da Am\u00e9rica do Sur, limitado \u00f3 norte e oeste por Bolivia, \u00f3 norte e leste polo Brasil e \u00f3 sur e oeste pola Arxentina. A s\u00faa capital \u00e9 a cidade de Asunci\u00f3n. O Paraguai \u00e9 un dos dous pa\u00edses da Am\u00e9rica do Sur que non pos\u00fae unha sa\u00edda para o mar, sendo o outro Bolivia. Por mor da s\u00faa localizaci\u00f3n central en Am\u00e9rica do Sur, tam\u00e9n \u00e9 co\u00f1ecido como o \"Coraz\u00f3n de Suram\u00e9rica\".\nHistoria.\nOs primeiros colonos espa\u00f1ois chegaron a Paraguai no comezo do s\u00e9culo XVI. A cidade de Asunci\u00f3n, fundada o 15 de agosto de 1537, logo se tornou o centro dunha provincia nas colonias espa\u00f1olas na Am\u00e9rica do Sur.\nO 15 de maio de 1811, Paraguai declarou a s\u00faa independencia. Cun r\u00e1pido crecemento econ\u00f3mico e militar nos anos que proseguiron \u00e1 independencia, Paraguai tornouse un pa\u00eds auto-suficiente, e unha potencia rexional no continente.\nA Guerra da Tripla Alianza, entre 1865 a 1870, composta pola Arxentina, o Brasil e o Uruguai, apoiados economicamente polo Reino Unido. Esta guerra foi motivada principalmente pola ambici\u00f3n paraguaia dunha sa\u00edda para o mar, que no final acabou custando non soamente todo o crecemento ent\u00f3n alcanzado, sen\u00f3n tam\u00e9n a morte de dous terzos da poboaci\u00f3n do sexo masculino e perda de territorios, en gran parte, para a Arxentina. A econom\u00eda paraguaia ficar\u00eda estancada os seguintes 50 anos.\nTropas bolivianas invadiron Paraguai en 1932, desencadeando a Guerra do Chaco, (1932-1935), e culminando con vitoria paraguaia e a anexi\u00f3n do Chaco ao pa\u00eds.\nDesde 1989, cando o r\u00e9xime militar de m\u00e1is de 35 anos de Alfredo Stroessner rematou, o Paraguai foi gobernado por presidentes electos democraticamente. Os maiores desaf\u00edos de Paraguai desde ent\u00f3n foron a crecente inestabilidade pol\u00edtica e a corrupci\u00f3n en alza.\nPol\u00edtica.\nEn 1992, foi publicada oficialmente unha nova constituci\u00f3n, en vigor ata hoxe, que substitu\u00edu a antiga constituci\u00f3n de 1967. De acordo coa actual constituci\u00f3n paraguaia, o sistema de goberno \u00e9 a democracia representativa. O poder executivo \u00e9 exercido polo Presidente e polo vice-presidente, que son escollidos polo pobo a trav\u00e9s de voto directo, para un mandato de cinco anos consecutivos, sen dereito \u00e1 reelecci\u00f3n, isto \u00e9, o xefe de Estado e de goberno non debe ser electo d\u00faas veces, e gobernan baixo asesor\u00eda do Consello de Ministros. O presidente participa da aprobaci\u00f3n da lexislaci\u00f3n e ordena a s\u00faa publicaci\u00f3n, podendo negar leis orixinadas no lexislativo.\nO poder lexislativo \u00e9 bicameral, formado polas d\u00faas casas do Congreso, ou sexa, pola C\u00e1mara dos Deputados, de 80 membros, e polo Senado, de 45 membros, escollidos en ambos os casos para un mandato de cinco anos, por voto popular. O voto \u00e9 imposto por lei para todos os electores a partir dos 18 anos.\nA Corte Suprema de Xustiza \u00e9 a instancia m\u00e1xima do poder xudiciario, composta de nove membros nomeados polo presidente, e ten o poder de declarar a inconstitucionalidade de leis.\nO principais partidos pol\u00edticos son o Colorado (Asociaci\u00f3n Nacional Republicana), o Liberal Radical Aut\u00e9ntico e Encuentro Nacional. O Paraguai est\u00e1 dividido en 18 departamentos inclu\u00edndose a capital, Asunci\u00f3n. Cada departamento ten como xefe de goberno un gobernador electo.\nSubdivisi\u00f3ns.\nO Paraguai est\u00e1 dividido en 17 departamentos. Cada departamento div\u00eddese en distritos. Os distritos subdiv\u00eddense en partidos e os partidos en compa\u00f1\u00edas. Asunci\u00f3n, a capital, forma un distrito federal.\nXeograf\u00eda.\nO r\u00edo Paraguai divide Paraguai en d\u00faas rexi\u00f3ns: ao oeste a rexi\u00f3n Occidental ou Chaco e ao leste a rexi\u00f3n Oriental.\nA Rexi\u00f3n Oriental abrangue o 39% do territorio total e pos\u00fae o 97,3% da poboaci\u00f3n. Ten m\u00e1is de 800 r\u00edos e regatos e o 95% das s\u00faas terras son cultivables. Nesta rexi\u00f3n est\u00e1n as principais instituci\u00f3ns da Rep\u00fablica e os patrimonios hist\u00f3ricos e culturais m\u00e1is importantes. Ten 14 Departamentos. Nesta rexi\u00f3n a temperatura media anual \u00e9 de 24\u00a0\u00b0C. O punto m\u00e1is alto \u00e9 o cerro Tres Kand\u00fa con 842 m. Est\u00e1 moi afectada pola deforestaci\u00f3n, xa que en 1945 o 55% da s\u00faa superficie encontr\u00e1base cuberta por bosques, e no 2004, s\u00f3 o 6% se atopaba cuberto por bosques.\nA Rexi\u00f3n Occidental ou Chaco ten o 61% do territorio da Rep\u00fablica e pos\u00fae pouco m\u00e1is do 2% da poboaci\u00f3n total. O seu territorio est\u00e1 formado por un fondo mari\u00f1o que emerxeu na era cuaternaria. Esta rexi\u00f3n pos\u00fae terras secas e arxilosas, poboada de extensas matogueiras e palmares, esteros, lagos e regatos. Ten tres Departamentos e a s\u00faa produci\u00f3n econ\u00f3mica bas\u00e9ase nos cultivos e a gander\u00eda. A s\u00faa temperatura media anual \u00e9 de 31\u00a0\u00b0C. O punto m\u00e1is alto do Chaco \u00e9 o Cerro Le\u00f3n con 604 m. Segundo datos da SEAM, Secretar\u00eda do Medio Ambiente de Paraguai, o 65% desta rexi\u00f3n at\u00f3pase cuberta por bosques.\nDemograf\u00eda.\nA maior\u00eda da poboaci\u00f3n de Paraguai \u00e9 de mestizos de colonizadores hisp\u00e1nicos con nativos. Hai poboaci\u00f3n branca de orixe predominantemente espa\u00f1ola. Ata hoxe a maior parte da poboaci\u00f3n fala o guaran\u00ed, ademais da lingua espa\u00f1ola."}
{"id": "3895", "revid": "101", "url": "https://gl.wikipedia.org/wiki?curid=3895", "title": "Hel", "text": ""}
{"id": "3898", "revid": "23204", "url": "https://gl.wikipedia.org/wiki?curid=3898", "title": "Hait\u00ed", "text": "A Rep\u00fablica de Hait\u00ed (en crioulo haitiano\": Repiblik Dayti;\" en franc\u00e9s: \"R\u00e9publique d\u2019Ha\u00efti\") \u00e9 un pa\u00eds do Caribe, na parte occidental da illa A Espa\u00f1ola, limitando, xa que logo, con Rep\u00fablica Dominicana polo leste; ao norte ten o Oc\u00e9ano Atl\u00e1ntico e ao sur e ao oeste ten o Mar Caribe. O seu territorio comprende igualmente a illa La Gon\u00e2ve, a illa da Tartaruga, o arquip\u00e9lago das illas Cayemites e a Illa da Vaca, as\u00ed como outros diversos illotes. A inhabitada illa de La Navasse \u00e9 reclamada por Hait\u00ed ante a administraci\u00f3n dos Estados Unidos. A s\u00faa \u00e1rea total \u00e9 de 27.750\u00a0km cadrados, albergando unha poboaci\u00f3n de 10\u00a0033\u00a0000 habitantes (2009). A s\u00faa capital e cidade m\u00e1is importante \u00e9 Porto Pr\u00edncipe.\nHait\u00ed \u00e9 unha antiga colonia francesa, foi o primeiro pa\u00eds en Latinoam\u00e9rica en declarar a s\u00faa independencia e o segundo do continente, despois dos Estados Unidos. Accedeu \u00e1 independencia tras un proceso revolucionario de car\u00e1cter abolicionista iniciado en 1791 que desembocou nunha prolongada loita armada contra Francia, a potencia colonizadora desde finais do s\u00e9culo XVII. Este proceso converteu a Hait\u00ed, cuxa base \u00e9tnica da poboaci\u00f3n ten nun 95% a s\u00faa orixe en habitantes da \u00c1frica subsahariana, no escenario do primeiro caso na Historia de escravos que se emancipan deste xeito. Este episodio \u00e9 especificamente lembrado polas Naci\u00f3ns Unidas mediante a Resoluci\u00f3n 29/C40, que constit\u00fae o \"D\u00eda internacional do recordo da trata negra e da s\u00faa abolici\u00f3n\" o 23 de agosto, e a instituci\u00f3n da medalla Toussaint Louverture, en homenaxe a un dos l\u00edderes pol\u00edticos haitianos.\nHait\u00ed est\u00e1 constitu\u00eddo en forma de rep\u00fablica semipresidencialista segundo a Constituci\u00f3n aprobada en 1987, pero cuxa vixencia ficou suspendida dende aquela en varias ocasi\u00f3ns pola violencia, particularmente tralo golpe de estado militar de 1991 e a crise de 2004, onde intervi\u00f1eron as Naci\u00f3ns Unidas mediante o destacamento da Misi\u00f3n de Estabilizaci\u00f3n das Naci\u00f3ns Unidas en Hait\u00ed (MINUSTAH). Tras un proceso electoral tutelado pola comunidade internacional en 2006, o Xefe do Estado, escolleito por sufraxio universal, \u00e9 Ren\u00e9 Pr\u00e9val mentres que a Asemblea Nacional de Hait\u00ed designou no 2009 a Jean-Max Bellerive como primeiro ministro.\nA econom\u00eda de Hait\u00ed xerou no 2009 un PIB nominal de 6.908 mill\u00f3ns de d\u00f3lares e unha renda per c\u00e1pita de 772 d\u00f3lares, sendo a m\u00e1is pobre de todo o continente americano e unha das m\u00e1is desfavorecidas do mundo. Segundo \"The World Factbook\", o 80% da s\u00faa poboaci\u00f3n vive na miseria e dous terzos da xente dependente do sector da agricultura e pesca, tradicionalmente organizado en pequenas explotaci\u00f3ns de subsistencia. Houbo unha intensiva e descontrolada deforestaci\u00f3n que minguou a superficie arborada de Hait\u00ed do 60% en 1923 a menos do 2% en 2006. As devastadoras tormentas tropicais que sofre afectan \u00e1s escasas infraestruturas de comunicaci\u00f3ns que ten, aumentando m\u00e1is as\u00ed a s\u00faa inestabilidade. O sector industrial m\u00e1is relevante \u00e9 o t\u00e9xtil, que representa m\u00e1is do 75% do volume de exportaci\u00f3ns, principalmente para os Estados Unidos, e o 90% do PIB. Hait\u00ed est\u00e1 inclu\u00eddo no programa do Fondo Monetario Internacional e do Banco Mundial como \"pa\u00eds en v\u00edas de desenvolvemento altamente endebedado\" (Highly-Indebted Poor Country, HIPC).\nHistoria.\nA illa de Hait\u00ed foi descuberta o 5 de decembro de 1492 por Cristovo Col\u00f3n e fai parte das chamadas Antillas Maiores. Antes do descubrimento espa\u00f1ol, estaba habitada polas culturas arauacos, caribes e ta\u00ednos; a s\u00faa poboaci\u00f3n estimada ent\u00f3n era duns 300.000 habitantes.\nEn 1804, Jean Jacques Dessalines proclamou a independencia de Hait\u00ed e erixiuse emperador. En 1822, as tropas haitianas invadiron a parte oriental da illa d'A Espa\u00f1ola (Rep\u00fablica Dominicana), que non recobrou a s\u00faa independencia ata 1844. A grande inestabilidade pol\u00edtica do pa\u00eds serviu aos Estados Unidos como pretexto para invadilo e exercer as\u00ed un control absoluto ata 1934.\nOs sucesos seguintes reflectiron a pugna entre as autoridades mulatas e as masas populares afrodescendientes.\nEn 1957 foi elixido como Presidente de Hait\u00ed Fran\u00e7ois Duvalier, co\u00f1ecido popularmente como \"Papa Doc\", quen gobernou ditatorialmente coa axuda militar e financeira dos Estados Unidos, e ata en 1964 f\u00edxose proclamar presidente vitalicio. O seu fillo Jean-Claude Duvalier (\"Baby Doc\") sucedeuno en 1971. En xaneiro de 1986 unha insurrecci\u00f3n popular obrigouno a se exiliar, e o ex\u00e9rcito tomou o poder e formou un Consello Nacional de Goberno, presidido polo xeneral Henri Namphy.\nEn xaneiro de 1988 foi presidente Leslie Fran\u00e7ois Manigat, deposto en xullo do mesmo ano por Namphy. Derrocado \u00e1 s\u00faa vez por Prosper Avril. Tras unha presidencia de provisional de Ertha Pascal Trouillot, deposta por un golpe de estado, foi presidente electo a partir de febreiro de 1991 Jean-Bertrand Aristide.\nJean Bertrand Aristide \u00e9 tam\u00e9n deposto por un golpe de estado no ano 2004. De a\u00ed rexurdiron violentos episodios que culminaron na ocupaci\u00f3n de Hait\u00ed por parte dos \"Cascos Azuis\" da ONU. No 2006, Ren\u00e9 Pr\u00e9val resulta electo presidente do pa\u00eds. A cronolox\u00eda da historia haitiana \u00e9, pois, como segue:\nGoberno e pol\u00edtica.\nHait\u00ed \u00e9 unha rep\u00fablica presidencialista cun presidente elixido popularmente e unha Asemblea Nacional. De todos os xeitos, alg\u00fans soste\u00f1en que \u00e9 manexado por un goberno autoritario na pr\u00e1ctica.\nA constituci\u00f3n foi introducida en 1987 e est\u00e1 baseada nas constituci\u00f3ns dos Estados Unidos e de Francia. Logo de ser suspendida por alg\u00fans anos, foi reinstaurada por completo en 1994. \nO 29 de febreiro de 2004, un golpe de estado encuberto, promovido polos Estados Unidos culminou na renuncia do presidente Jean-Bertrand Aristide. No 2006 foi reelixido \"democraticamente\" o antigo aliado de Aristide, Ren\u00e9 Pr\u00e9val.\nOrganizaci\u00f3n pol\u00edtico-administrativa.\nHait\u00ed est\u00e1 dividido en 10 departamentos (subdivisi\u00f3ns): \nXeograf\u00eda.\nHait\u00ed ocupa a terceira parte occidental da illa de A Espa\u00f1ola e incl\u00fae algunhas illas e cayos pequenos pr\u00f3ximos como Gronave e A Tartaruga. A superficie total alcanza os 27.750\u00a0km\u00b2.\nA parte de Hait\u00ed correspondente \u00e1 illa de A Espa\u00f1ola est\u00e1 constitu\u00edda principalmente por monta\u00f1as escarpadas con pequenas planicies e vales costeiros.\nA cidade m\u00e1is grande \u00e9 a capital Porto Pr\u00edncipe con 2 mill\u00f3ns de habitantes, seguido por Cabo Haitiano, con 600.000.\nO clima de Hait\u00ed \u00e9 tropical. A estaci\u00f3n m\u00e1is chuviosa est\u00e9ndese de abril a xu\u00f1o e de outubro a novembro e con frecuencia, o pa\u00eds \u00e9 azoutado por tormentas tropicais e cicl\u00f3ns. O 18 de setembro de 2004, o furac\u00e1n Jeanne alcanzou Hait\u00ed. Unha semana despois, o balance non definitivo era de m\u00e1is de 1160 persoas mortas e outras 1250 desaparecidas. Os efectos desta tormenta agravou as xa dif\u00edciles condici\u00f3ns de vida do pa\u00eds xa que deixou 170.000 persoas sen alimentos nin auga.\nEconom\u00eda.\nHait\u00ed \u00e9 a econom\u00eda menos desenvolvida para un pa\u00eds do hemisferio occidental. Indicadores sociais e econ\u00f3micos colocan a Hait\u00ed en postos descendentes detr\u00e1s doutros pa\u00edses en v\u00edas en desenvolvemento de baixos ingresos (particularmente no hemisferio) desde os anos 80. Hait\u00ed est\u00e1 na posici\u00f3n 150 de 177 pa\u00edses no \u00cdndice de Desenvolvemento Humano da ONU.\nAproximadamente un 70% da poboaci\u00f3n vive na pobreza. Cerca do 70% dos haitianos depende da agricultura, que consiste principalmente de agricultura de subsistencia a pequena escala e emprega preto das d\u00faas terceiras partes da poboaci\u00f3n economicamente activa. O pa\u00eds tivo moi poucos postos novos de traballo desde que o Presidente Ren\u00e9 Pr\u00e9val tomou posesi\u00f3n en febreiro de 2006, a\u00ednda que a econom\u00eda informal est\u00e1 en crecemento. O fracaso no intento de lograr acordos con patrocinadores internacionais impediron que Hait\u00ed obte\u00f1a asistencia para un orzamento e programas de desenvolvemento.\nDemograf\u00eda.\nNo ano 2006, Hait\u00ed ti\u00f1a unha poboaci\u00f3n de 8\u00a0300\u00a0000 habitantes. O 97.5% \u00e9 negra e o restante 2.5% \u00e9 branca (europeos ou descendentes). A\u00ednda que Hait\u00ed promedia preto de 270 persoas por quil\u00f3metro cadrado, a s\u00faa poboaci\u00f3n est\u00e1 concentrada m\u00e1is fortemente nas zonas urbanas, planicies costeiras e vales.\nO franc\u00e9s \u00e9 un dos dous idiomas oficiais, pero \u00e9 falado por s\u00f3 o 10% da poboaci\u00f3n. Case todos os haitianos falan \"Krey\u00f2l\" (crioulo haitiano), o outro idioma oficial do pa\u00eds. O ingl\u00e9s \u00e9 falado entre os mozos e no sector comercial. O espa\u00f1ol \u00e9 falado principalmente na zonas lim\u00edtrofes \u00e1 Rep\u00fablica Dominicana.\nO catolicismo romano \u00e9 a relixi\u00f3n estatal, a cal \u00e9 profesada pola maior\u00eda. Alg\u00fans se converteron ao protestantismo. Moitos haitianos practican tam\u00e9n as tradici\u00f3ns vod\u00fa, sen ning\u00fan conflito coa s\u00faa fe cristi\u00e1.\nA esperanza de vida \u00e9 de 53 anos. A media de fillos por muller \u00e9 de 4.94 (a taxa m\u00e1is alta de Am\u00e9rica). S\u00f3 o 53% da poboaci\u00f3n esta alfabetizada. Calc\u00falase que o 5.6% da poboaci\u00f3n esta infectada co virus de HIV (SIDA). A s\u00faa relixi\u00f3n \u00e9 cat\u00f3lica e protestantes.\nDeportes.\n Hait\u00ed nos Xogos Ol\u00edmpicos \nFestas.\n1\u00ba de xaneiro - D\u00eda da Independencia"}
{"id": "3903", "revid": "43749", "url": "https://gl.wikipedia.org/wiki?curid=3903", "title": "Estados Unidos", "text": ""}
{"id": "3906", "revid": "1131", "url": "https://gl.wikipedia.org/wiki?curid=3906", "title": "R\u00edo Pequeno, r\u00edo Grande", "text": "O r\u00edo Pequeno \u00e9 un r\u00edo da provincia de Lugo. \u00c9 un afluente do r\u00edo Grande.\nNace no lugar de Cereixido (A Devesa). Transcorre enteiramente polo concello de Ribadeo, a trav\u00e9s das parroquias de Covelas e Ove, desembocando no R\u00edo Grande nas proximidades do lugar de Reme (coordenadas ).\nA s\u00faa corrente ten movido varios mu\u00ed\u00f1os dos que s\u00f3 queda funcionando (a\u00ednda que sen actividade) o 'mu\u00ed\u00f1o do Carboeiro'. A esta altura recibe \u00f3 Rego da Rata, e todo o percorrido ata onde desemboca preto da R\u00eda de Ribadeo ten varias ru\u00ednas doutros mu\u00ed\u00f1os nun contorno pasad\u00edo e fermoso."}
{"id": "3909", "revid": "89787", "url": "https://gl.wikipedia.org/wiki?curid=3909", "title": "Heavy metal", "text": "O heavy metal () \u00e9 un x\u00e9nero musical derivado do rock a finais dos anos 1960 e comezos dos 1970, principalmente nos Estados Unidos de Am\u00e9rica e no Reino Unido. Partindo do blues e o rock psicod\u00e9lico, os grupos pioneiros do heavy metal desenvolveron un son m\u00e1is marcado e profundo caracterizado por unha distorsi\u00f3n amplificada, solos de guitarra e ritmos enerx\u00e9ticos. As letras e actuaci\u00f3ns dos grupos de heavy metal adoitan asociarse coa masculinidade e agresividade.\nOs primeiros grupos considerados dentro do heavy metal, como Led Zeppelin, Black Sabbath e Deep Purple, atraeron grandes audiencias malia ser criticados habitualmente nos medios de comunicaci\u00f3n, e a mediados dos anos 1970 Judas Priest supuxo un est\u00edmulo na evoluci\u00f3n do x\u00e9nero ao descartar gran parte da influencia do blues. Outros grupos como Mot\u00f6rhead introduciron caracter\u00edsticas do punk rock incrementando a \u00e9nfase na velocidade e a finais da d\u00e9cada de 1970 os grupos da Nova Onda do Heavy Metal Brit\u00e1nico como Iron Maiden e Saxon continuaron con esta evoluci\u00f3n.\nNa d\u00e9cada de 1980 o glam metal tivo grande \u00e9xito comercial con grupos como M\u00f6tley Cr\u00fce e Poison, mentres que nos \u00e1mbitos \"underground\" comezaron a desenvolverse unha serie de estilos m\u00e1is agresivos. O thrash metal f\u00edxose popular grazas a grupos como Metallica, Megadeth, Slayer e Anthrax, a\u00ednda que outros subx\u00e9neros m\u00e1is extremos como o death metal e o black metal seguiron unha evoluci\u00f3n m\u00e1is separada das correntes principais. Dende mediados dos anos 1990 comezaron a popularizarse diversos subx\u00e9neros que expandiron a definici\u00f3n do x\u00e9nero. Alg\u00fans destes son o groove metal (exemplificados no grupo Pantera), influenciado polo metal extremo e o hardcore punk, e o nu metal (con grupos como Slipknot, Korn ou Linkin Park), que adoita incorporar elementos do grunge e do hip hop.\nCaracter\u00edsticas.\nO heavy metal caracter\u00edzase tradicionalmente por fortes sons de guitarra distorsionados, ritmos en\u00e9rxicos, densos sons de baixo e bater\u00eda, e voces vigorosas. Os diversos subx\u00e9neros modifican estas caracter\u00edsticas de diversas formas, d\u00e1ndolle \u00e9nfase, alterando ou omitindo unha ou m\u00e1is delas. A composici\u00f3n t\u00edpica dos grupos deste x\u00e9nero adoitan inclu\u00edr bater\u00eda, baixo, guitarra r\u00edtmica, guitarra solista e un vocalista. Os instrumentos de teclado tam\u00e9n se empregan en ocasi\u00f3ns acompa\u00f1ando ao resto de instrumentos.\nA guitarra el\u00e9ctrica, usada xunto a amplificadores de son, foi o elemento principal na historia do heavy metal. O son caracter\u00edstico deste x\u00e9nero prov\u00e9n principalmente do uso combinado de altos volumes e da distorsi\u00f3n dos sons producidos. Os solos de guitarra son caracter\u00edsticos no heavy metal, o que axudou a destacar a importancia deste instrumento dentro do x\u00e9nero. A maior\u00eda de canci\u00f3ns de heavy metal tradicional conte\u00f1en como m\u00ednimo un solo de guitarra, considerado moitas veces como un medio de expresi\u00f3n de virtuosismo musical. Unha excepci\u00f3n notable a isto d\u00e1se no subx\u00e9nero do nu metal, onde os grupos tenden a omitir este tipo de solos. O son crebado das guitarras r\u00edtmicas no heavy metal cons\u00e9guese mediante a t\u00e9cnica denominada \"palm mute\", que permite crear un son m\u00e1is preciso que resalta os tons baixos.\nO papel protagonista da guitarra el\u00e9ctrica no heavy metal adoita colidir co papel tradicional de l\u00edder de grupo do vocalista. A soci\u00f3loga Deena Weinstein cualificouno como unha \"tensi\u00f3n musical na que \u00e1mbolos dous contenden polo dominio cunha rivalidade amistosa\". Tam\u00e9n afirmou que o heavy metal \"require a subordinaci\u00f3n da voz baixo o son conxunto do grupo\", e que \"reflectindo as ra\u00edces do x\u00e9nero na contracultura dos anos 1960, require unha demostraci\u00f3n expl\u00edcita de emoci\u00f3n no canto como sinal de autenticidade\". Neste mesmo senso o cr\u00edtico musical Simon Frith afirmou que o ton da voz dos cantantes de heavy metal \u00e9 m\u00e1is importante que as letras das canci\u00f3ns en si mesmas.\nO baixo ten un rol prominente no son do heavy metal xa que a s\u00faa interacci\u00f3n co son das guitarras \u00e9 un elemento central do x\u00e9nero, sendo o instrumento que fornece os sons m\u00e1is baixos caracter\u00edsticos do x\u00e9nero. Por isto consid\u00e9rase que xoga un papel m\u00e1is importante no heavy metal que noutros x\u00e9neros como pode ser o rock. As li\u00f1as do baixo no heavy metal poden presentar unha ampla variedade en canto a s\u00faa complexidade, dende manter un ton de pedal baixo ata execuci\u00f3ns complexas de \"riffs\" e \"licks\" xunto \u00e1s guitarras r\u00edtmica e principal. Alg\u00fans grupos empregan o baixo como un instrumento principal, enfoque popularizado polo uso e solos de baixo de Cliff Burton de Metallica a comezos dos anos 1980.\nA base da bater\u00eda no heavy metal cons\u00e9guese creando un ritmo constante e ruidoso, no que os medios te\u00f1en alcumado \"unha serie perfecta de velocidade, poder e precisi\u00f3n\". Polo xeral consid\u00e9rase que a bater\u00eda no heavy metal require unha cantidade considerable de resistencia, sendo factores chave a velocidade, coordinaci\u00f3n e destreza na execuci\u00f3n. Unha t\u00e9cnica caracter\u00edstica do heavy metal no tocante \u00e1 bater\u00eda e \"afogar o prato\", que consiste en golpear un prato para inmediatamente despois agarralo coa man, o que produce un son caracter\u00edstico. A configuraci\u00f3n da bater\u00eda \u00e9 polo xeral m\u00e1is grande e con m\u00e1is elementos que nas empregadas noutros x\u00e9neros musicais, e moitos dos subx\u00e9neros como o black metal ou o death metal empregan amplamente ritmos con dobre bombo e \"blast beats\".\nNas actuaci\u00f3ns ao vivo adoita ser habitual o alto volume de son e consid\u00e9rase unha parte importante destas. O psic\u00f3logo Jeffrey Arnett referiuse aos concertos de heavy metal como \"o equivalente sensorial a unha guerra.\" Seguindo os pasos de artistas e grupos como Jimi Hendrix, Cream e The Who, os grupos pioneiros do heavy metal como Blue Cheer comezaron a empregar volumes m\u00e1is altos nas s\u00faas actuaci\u00f3ns. Unha cr\u00edtica dun concerto de Mot\u00f6rhead de 1977 destacou que \"o volume excesivo tivera moito que ver no impacto causado polo grupo\". Weinstein argumentou que da mesma forma que a melod\u00eda \u00e9 o elemento principal da m\u00fasica pop e o ritmo \u00e9 o enfoque principal da m\u00fasica house, o forte son, timbre e volume son os elementos chave do heavy metal, afirmando que o alto volume est\u00e1 dese\u00f1ado para \"arrastrar ao o\u00ednte cara dentro do son e dar unha inxecci\u00f3n de vitalidade xuvenil\".\nEn relaci\u00f3n ao x\u00e9nero dos compo\u00f1entes dos grupos de heavy metal, a consideraci\u00f3n xeral existente ata mediados dos anos 1980 era que practicamente t\u00f3dolos m\u00fasicos de heavy metal eran homes ag\u00e1s en contadas excepci\u00f3ns, como por exemplo o grupo Girlschool. Por\u00e9n, nas d\u00e9cadas de 2000 e 2010 as compo\u00f1entes femininas nestes grupos fix\u00e9ronse m\u00e1is habituais, particularmente no papel de vocalistas, e adoitan ter unha boa consideraci\u00f3n nos medios especializados.\nLinguaxe musical.\nRitmo e tempo.\nO ritmo nas canci\u00f3ns de heavy metal \u00e9 enf\u00e1tico, con acentuaci\u00f3ns deliberadas. Segundo Weinstein, a variada selecci\u00f3n de efectos de son dispo\u00f1ibles na bater\u00eda permite que \"o padr\u00f3n r\u00edtmico acade complexidade dentro da s\u00faa transmisi\u00f3n e insistencia\". En moitos dos temas o ritmo caracter\u00edzase por empregar figuras r\u00edtmicas curtas de d\u00faas ou tres notas, xeralmente formadas por corcheas e semicorcheas, as que se lles aplica un \"staccato\" mediante a t\u00e9cnica \"palm mute\" nas guitarras r\u00edtmicas.\nAs celas r\u00edtmicas curtas, bruscas e desconectadas \u00fanense a outras frases musicais de estrutura distintiva e habitualmente err\u00e1tica. Estas frases empr\u00e9ganse para crear un acompa\u00f1amento r\u00edtmico e figuras mel\u00f3dicas denominadas \"riffs\", que axudan a establecer ganchos tem\u00e1ticos. Os temas de heavy metal tam\u00e9n usan figuras m\u00e1is longas como as redondas nas baladas de tempo m\u00e1is lento. Os tempos nos comezos do heavy metal tend\u00edan a ser lentos e pesados, a\u00ednda que cara ao final dos anos 1970 os grupos adoitaban empregar unha gran variedade de tempos. Na d\u00e9cada dos 2000 o rango de tempos utilizados no heavy metal acadaron unha variedade que \u00eda dende os lentos das baladas de 60 pulsos por minuto ata os extremadamente r\u00e1pidos de tipo \"blast beat\" de ata 350 pulsos por minuto.\nEstruturas harm\u00f3nicas.\nUn dos trazos caracter\u00edsticos do x\u00e9nero son os acordes chamados \"power chord\", que se executan nun s\u00f3 intervalo, xeralmente unha quinta perfecta. Ao tocar estes acordes nas cordas m\u00e1is baixas a volumes altos e con distorsi\u00f3n, cr\u00e9anse sons adicionais de baixa frecuencia, que producen o efecto caracter\u00edstico deste tipo de acordes. Malia que o intervalo de quinta perfecta \u00e9 a base m\u00e1is com\u00fan, tam\u00e9n poden basearse en intervalos diferentes como a terceira menor, terceira maior, cuarta perfecta, quinta reducida ou sexta menor. A maior\u00eda destes \"power chords\" t\u00f3canse cun arranxo de dedos consistente que pode escorregar facilmente cara a arriba e abaixo polo diapas\u00f3n.\nO x\u00e9nero bas\u00e9ase en \"riffs\" creados con tres caracter\u00edsticas harm\u00f3nicas principais: progresi\u00f3ns de escalas modais, progresi\u00f3ns tritonais e crom\u00e1ticas, e o uso de puntos de pedal. O heavy metal tradicional tende a empregar escalas modais, en particular a escala menor natural e a escala diat\u00f3nica. As relaci\u00f3ns crom\u00e1ticas e tritonais empr\u00e9ganse en varias progresi\u00f3ns de acordes, engadindo caracter\u00edsticas pentat\u00f3nicas e derivadas do blues. As canci\u00f3ns adoitan facer un uso extensivo do punto de pedal como base harm\u00f3nica. As relaci\u00f3ns harm\u00f3nicas no heavy metal consid\u00e9ranse complexas facendo que a an\u00e1lise harm\u00f3nico do x\u00e9nero resulte sofisticado e relativamente m\u00e1is complicado que noutros x\u00e9neros.\nRelaci\u00f3n coa m\u00fasica cl\u00e1sica.\nSegundo o music\u00f3logo Robert Walser, xunto ao blues e o R&amp;B a m\u00fasica cl\u00e1sica tivo unha grande influencia no heavy metal desde os comezos do x\u00e9nero. Walser tam\u00e9n argumentou que moitos dos m\u00fasicos de heavy metal m\u00e1is influentes foron guitarristas con estudos de m\u00fasica cl\u00e1sica, que adaptaron modelos musicais cl\u00e1sicos desencadeando o desenvolvemento dun novo virtuosismo da guitarra e cambios na lingua mel\u00f3dica e harm\u00f3nica do heavy metal.\nNun artigo escrito para \"Grove Music Online\", Walser afirmou que \"os anos 1980 suscitaron a adaptaci\u00f3n xeral de progresi\u00f3ns de acordes e pr\u00e1cticas virtuosas dende modelos europeos do s\u00e9culo XVIII, especialmente Bach e Vivaldi, por parte de guitarristas influentes como Ritchie Blackmore, Marty Friedman, Jason Becker, Uli Jon Roth, Eddie Van Halen, Randy Rhoads e Yngwie Malmsteen\". Kurt Bachmann de Believer tam\u00e9n afirmou que \"De facerse correctamente, o metal e o cl\u00e1sico quedan bastante ben xuntos. A m\u00fasica cl\u00e1sica e o metal son probablemente os dous x\u00e9neros que te\u00f1en m\u00e1is en com\u00fan no tocante a sensaci\u00f3ns, textura e creatividade.\"\nMalia que diversos m\u00fasicos de heavy metal citan compositores cl\u00e1sicos como inspiraci\u00f3n, a m\u00fasica cl\u00e1sica e o heavy metal te\u00f1en as s\u00faas ra\u00edces en tradici\u00f3ns e pr\u00e1cticas culturais diferentes. Segundo os music\u00f3logos Nicolas Cook e Nicola Dibben, \"A an\u00e1lise da m\u00fasica popular tam\u00e9n revela \u00e1s veces a influencia de tradici\u00f3ns art\u00edsticas. Por\u00e9n, ser\u00eda incorrecto afirmar que tradici\u00f3ns como o blues, rock, heavy metal, rap ou a m\u00fasica dance derivan s\u00f3 principalmente de cuesti\u00f3ns art\u00edsticas.\"\nTem\u00e1ticas l\u00edricas.\nSegundo os investigadores David Hatch e Stephen Millward, Black Sabbath e os numerosos grupos de heavy metal que estes inspiraron, concentr\u00e1ronse en l\u00edricas \"de contido escuro e depresivo ata unha extensi\u00f3n ata o de agora sen precedentes en ningunha forma de m\u00fasica popular\". Para esta argumentaci\u00f3n po\u00f1en como exemplo o segundo \u00e1lbum de Black Sabbath, \"Paranoid\", publicado en 1970, que segundo eles incl\u00fae canci\u00f3ns que tratan con traumas persoais xunto a outras que confrontan cuesti\u00f3ns m\u00e1is xerais como a guerra. Derivando das ra\u00edces do blues, o sexo adoita ser outro tema importante, con exemplos que van dende as letras insinuantes de Led Zeppelin ata as referencias m\u00e1is expl\u00edcitas presentes en moitas canci\u00f3ns de grupos de glam metal e nu metal.\nO contido tem\u00e1tico do heavy metal foi historicamente un obxectivo habitual de cr\u00edticas. Segundo o xornalista Jon Pareles, \"O tema principal do heavy metal \u00e9 simple e virtualmente universal. Con gru\u00f1idos, xemidos e l\u00edricas subliterarias celebra unha festa sen l\u00edmites\". A cr\u00edtica musical ten considerado habitualmente as letras do heavy metal coma xuven\u00eds e banais, obxectando en ocasi\u00f3ns que apoian a misoxinia e o ocultismo. Na d\u00e9cada de 1980 a asociaci\u00f3n \"Parents Music Resource Center\" fixo unha petici\u00f3n formal no Congreso dos Estados Unidos para regular a industria da m\u00fasica popular debido ao que o grupo afirmaba que eran letras inaceptables, particularmente aquelas presentes nas canci\u00f3ns de heavy metal. O cr\u00edtico musical Robert Christgau cualificou o heavy metal como \"unha forma expresiva que \u00e1s veces semella que estar\u00e1 connosco mentres os rapaces brancos ordinarios te\u00f1an medo das rapazas, se compadezan a si mesmos e se lles permita enfurecerse contra o mundo ao que nunca vencer\u00e1n\".\nNalg\u00fans pa\u00edses nos que predomina o islamismo o heavy metal ten sido obxecto de denuncia e censura alegando ser unha ameaza para os valores tradicionais. En pa\u00edses como Marrocos, Exipto, L\u00edbano e Malaisia te\u00f1en ocorrido incidentes nos que m\u00fasicos de heavy metal e admiradores destes foron arrestados e encarcerados.\nImaxe e moda.\nPara alg\u00fans artistas e grupos a imaxe visual xoga un gran papel no heavy metal. A maiores do son e as letras, a imaxe dos grupos de heavy metal expr\u00e9sase de forma art\u00edstica nas portadas dos \u00e1lbums, logotipos, postas en escena, roupa e v\u00eddeos musicais.\nO cabelo longo \u00e9 historicamente un dos trazos distintivos na moda do heavy metal. Adoptada orixinalmente dende a cultura hippy, nas d\u00e9cadas de 1980 e 1990 este tipo de cabelo \"simbolizaba o odio, angustia e desencanto dunha xeraci\u00f3n que semellaba non sentirse nunca como na casa\" segundo o xornalista Nader Rahman, quen tam\u00e9n afirmou que o cabelo longo proporcionaba \"o poder necesario para rebelarse contra nada en xeral\".\nO uniforme cl\u00e1sico dos admiradores do heavy metal componse de vaqueiros claros con rachaduras, camiseta negra, botas e cazadoras de coiro ou vaqueiras, e as camisetas adoitan inclu\u00edr logotipos ou representaci\u00f3ns visual dos grupos de heavy metal favoritos da persoa. Tam\u00e9n \u00e9 habitual o uso de elementos como cadeas, caveiras, coiro e cruces. Na d\u00e9cada de 1980 unha diversa serie de fontes, dende o punk e o g\u00f3tico ata os filmes de terror, tiveron tam\u00e9n a s\u00faa influencia na moda do heavy metal. Na mesma \u00e9poca comezou a ser habitual que moitos m\u00fasicos empregasen instrumentos con formas radicais e de cores rechamantes nas s\u00faas actuaci\u00f3ns.\nA moda e estilo persoal foi especialmente importante para os grupos de glam metal desa \u00e9poca. Os m\u00fasicos adoitaban levar o cabelo longo, tinguido e arranxado, maquillaxe, roupa rechamante e axustada e accesorios de xoier\u00eda. A finais dos anos 1980, os grupos xaponeses de heavy metal encadrados dentro do movemento \"visual kei\" encabezados polo grupo X Japan comezaron a darlle \u00e9nfase \u00f3 uso de disfraces elaborados, peiteados complexos e maquillaxe.\nXesticulaci\u00f3n.\nMoitos m\u00fasicos de heavy metal adoitan realizar movementos denominados \"headbanging\" nas actuaci\u00f3ns en directo, que consisten en movementos r\u00edtmicos coa cabeza habitualmente resaltados polo cabelo longo, documentados por primeira vez en actuaci\u00f3ns de Led Zeppelin e Black Sabbath no 1970. O xesto manual dos cornos \u00e9 tam\u00e9n algo t\u00edpico nos concertos. A orixe deste xesto est\u00e1 disputada, con fontes que indican que foi o vocalista Ronnie James Dio quen o fixo popular, mentres que tam\u00e9n existen declaraci\u00f3ns de Gene Simmons do grupo Kiss afirmando que el foi o primeiro en facer o xesto na portada do disco de 1977 \"Love Gun\".\nOs asistentes a concertos de heavy metal non bailan no senso habitual do termo. Os dous movementos principais que substit\u00faen o baile son o \"headbanging\" e os movementos r\u00edtmicos cun brazo erguido en sinal de apreciaci\u00f3n. Tam\u00e9n \u00e9 habitual facer movementos de \"air guitar\", simulando que se est\u00e1 a tocar unha guitarra. Os concertos de x\u00e9neros como o thrash metal ou o metalcore adoitan inclu\u00edr elementos novos non inclu\u00eddos noutros x\u00e9neros anteriores. Estes elementos son o \"moshing\", no que os participantes se apuxan e saltan chocando os uns cos outros, e o \"stage diving\", que consiste en saltar dende o escenario ata as primeiras filas do p\u00fablico asistente. Estas pr\u00e1cticas te\u00f1en a s\u00faa orixe e foron adoptadas do movemento punk.\nSubcultura.\nTense argumentado que o heavy metal sobreviviu a moitos outros x\u00e9neros xurdidos do rock debido principalmente \u00e1 emerxencia dunha subcultura intensa, exclusivista e fortemente masculina. Malia que a base dos afeccionados ao heavy metal \u00e9 na s\u00faa maior\u00eda xove, de raza branca, masculina e de orixe na clase obreira, adoita considerarse como un grupo tolerante con aqueles f\u00f3ra da base demogr\u00e1fica principal que adoptan o seu c\u00f3digo de vestimenta, aparencia e comportamento. A identificaci\u00f3n con esta subcultura ref\u00f3rzase non s\u00f3 polas experiencias compartidas nos concertos e os elementos da moda, sen\u00f3n tam\u00e9n no consumo e participaci\u00f3n en revistas e p\u00e1xinas web especializadas.\nO \u00e1mbito social do heavy metal tense cualificado como unha \"subcultura da alienaci\u00f3n\", cun c\u00f3digo non escrito de autenticidade propio. Este c\u00f3digo ter\u00eda varias esixencias para os m\u00fasicos, que deben amosarse completamente comprometidos coa s\u00faa m\u00fasica e leais aos fans que os apoia, non deben amosar interese nos atractivos das correntes principais e os \u00e9xitos radiof\u00f3nicos, e non \"venderse\" comprometendo a s\u00faa integridade, autenticidade ou principios a cambio de ganancias monetarias. Para os propios fans do x\u00e9nero, o mesmo c\u00f3digo promove a oposici\u00f3n \u00e1 autoridade establecida, e o illamento do resto da sociedade.\nO m\u00fasico e cineasta Rob Zombie afirmou que \"A maior\u00eda dos rapaces que ve\u00f1en \u00f3 meu espect\u00e1culo semellan ser realmente imaxinativos con moita enerx\u00eda creativa coa que non saben que facer\" e que \"o (heavy) metal \u00e9 m\u00fasica allea para alleos\". Alg\u00fans estudos sobre o heavy metal chegaron tam\u00e9n \u00e1 conclusi\u00f3n de que os afeccionados a este x\u00e9nero te\u00f1en a tendencia de clasificar e rexeitar alg\u00fans m\u00fasicos e outros fans como impostores () que pretenden formar parte da subcultura mais carecen de autenticidade e sinceridade.\nEtimolox\u00eda.\nA orixe do termo \"heavy metal\" no contexto musical \u00e9 incerta. Un dos primeiros usos rexistrados do termo na cultura popular estadounidense foi na novela \"The Soft Machine\" de 1962 do escritor William S. Burroughs, continuando o seu uso na s\u00faa seguinte novela de 1964 \"Nova Express\". O termo foi posteriormente empregado por Sandy Pearlman para describir o \u00e1lbum de 1968 \"The Notorious Byrd Brothers\", do grupo The Byrds.\nO historiador Ian Christe describiu o significado do termo da seguinte forma:\"heavy\" \u00e9 un sin\u00f3nimo de \"potente\" ou \"profundo\", e \"metal\" designa un certo tipo de estado de \u00e1nimo, opresivo e pesado como o metal. O primeiro \u00e1lbum de Iron Butterfly, publicado a comezos de 1968, titulouse \"Heavy\", e o primeiro uso rexistrado de \"heavy metal\" na letra dunha canci\u00f3n foi no tema do mesmo ano \"Born to Be Wild\" do grupo Steppenwolf, facendo referencia a unha motocicleta.\nO primeiro uso documentado do termo para describir un tipo de m\u00fasica rock aparece nunha cr\u00edtica de Barry Gifford no n\u00famero da revista \"Rolling Stone\" do 11 de maio de 1968, na que escribiu sobre o \u00e1lbum \"A Long Time Comin\"' do grupo estadounidense Electric Flag: \"Esta \u00e9 a nova m\u00fasica soul, a s\u00edntese do blues branco e o heavy metal rock\". En xaneiro de 1970, Lucian K. Truscott na s\u00faa cr\u00edtica de \"Led Zeppelin II\" para o xornal \"The Village Voice\" describiu o son como \"heavy (pesado)\" comparando o grupo con Blue Cheer e Vanilla Fudge. Outros primeiros usos documentados desta frase poden atoparse en varias cr\u00edticas de Mike Saunders, quen no n\u00famero do 12 de novembro de 1970 de \"Rolling Stone\" describiu o \u00e1lbum hom\u00f3nimo do grupo Humble Pie como \"m\u00e1is da mesma merda heavy metal\".\nNunha cr\u00edtica do \u00e1lbum \"Kingdom Come\" do grupo Sir Lord Baltimore no n\u00famero de maio de 1971 da revista \"Creem\", Saunders escribiu \"Sir Lord Baltimore semella ter feito sen pensar a maior\u00eda dos mellores trucos de libro do heavy metal\". Ao cr\u00edtico Lester Bangs, que escrib\u00eda para esta mesma publicaci\u00f3n, atrib\u00faeselle a popularizaci\u00f3n do termo grazas aos seus ensaios a comezos da d\u00e9cada de 1970 sobre grupos como Led Zeppelin e Black Sabbath. Durante esa d\u00e9cada, o termo \"heavy metal\" empregouse tam\u00e9n por certos sectores cr\u00edticos como unha connotaci\u00f3n negativa. En 1979, John Rockwell do \"New York Times\" describiu o que denominou \"heavy-metal rock\" como \"unha m\u00fasica brutalmente agresiva tocada principalmente para mentes confusas polas drogas\", e noutro artigo definiuno como \"unha exaxeraci\u00f3n groseira dos fundamentos do rock que atrae os adolescentes brancos\".\nBill Ward, bater\u00eda do grupo Black Sabbath, usou o termo \"downer rock\" para describir este estilo musical, termo que se lle aplicar\u00eda \u00e1 s\u00faa banda e a Bloodrock, e que posteriormente a revista \"Classic Rock\" describir\u00eda a cultura relacionada con este termo xirando en torno ao uso de \"Quaaludes\" e a enchente de vi\u00f1o. O uso deste termo ser\u00eda substitu\u00eddo posteriormente polo definitivo de \"heavy metal\".\nOs termos \"heavy metal\" e \"hard rock\" t\u00e9\u00f1ense empregado habitualmente de forma intercambiable, particularmente no tratamento de grupos musicais da d\u00e9cada de 1970, per\u00edodo no que \u00e1mbolos dous termos se consideraban sin\u00f3nimos. Por exemplo, a obra \"Rolling Stone Encyclopedia of Rock &amp; Roll\" de 1983 afirmou do grupo Aerosmith que era \"o principal grupo americano de heavy-metal de mediados dos setenta\".\nHistoria.\nAntecedentes.\nO estilo de guitarra caracter\u00edstico do heavy metal ten as s\u00faas ra\u00edces nos guitarristas de blues de comezos de 1950 como Joe Hill Louis, Willie Johnson e Pat Hare, cun estilo descarnado e agresivo en canci\u00f3ns como \"Cotton Crop Blues\" (1954) de James Cotton, os temas instrumentais de finais da d\u00e9cada de 1950s de Link Wray, en particular \"Rumble\" (1958), o surf rock de comezos dos anos 1960 de Dick Dale, inclu\u00edndo \"Let's Go Trippin'\" (1961) e \"Misirlou\" (1962), e a versi\u00f3n de The Kingsmen do tema \"Louie, Louie\" (1963) que se converteu nun est\u00e1ndar do garage rock.\nPor\u00e9n, consid\u00e9rase que a li\u00f1axe do x\u00e9nero comezou a mediados dos anos 1960, coa influencia do blues americano nos m\u00fasicos de rock brit\u00e1nicos da \u00e9poca. Grupos como The Rolling Stones e The Yardbirds desenvolveron o blues rock ao gravaren versi\u00f3ns de temas cl\u00e1sicos do blues, habitualmente acelerando o tempo nestas versi\u00f3ns. Grazas a estas experimentaci\u00f3ns co son e a m\u00fasica, os grupos da \u00e9poca tanto estadounidenses como brit\u00e1nicos desenvolveron o que posteriormente ser\u00edan as caracter\u00edsticas distintivas do heavy metal, destacando en particular o son distorsionado e de alto volume das guitarras. Tam\u00e9n nesa \u00e9poca o grupo The Kinks contribu\u00edu a popularizar este tipo de sons co seu \u00e9xito de 1964 \"You Really Got Me\".\nOs guitarristas Dave Davies de The Kinks, Pete Townshend de The Who e Jeff Beck de The Yardbirds comezaron tam\u00e9n a experimentar cos sons acoplados. Os bater\u00edas comezaron tam\u00e9n a adoptar un enfoque m\u00e1is complexo e amplificado para igualar os volumes cada vez m\u00e1is altos das guitarras. Os vocalistas tam\u00e9n modificaron a t\u00e9cnica de forma semellante, incrementando a s\u00faa dependencia na amplificaci\u00f3n e a mi\u00fado adaptando tons m\u00e1is estilizados e dram\u00e1ticos. En termos de puro volume, especialmente en actuaci\u00f3ns en directo, o uso extensivo de amplificadores Marshall de The Who consid\u00e9rase transcendental na evoluci\u00f3n destes sons.\nA combinaci\u00f3n do blues rock co rock psicod\u00e9lico formou gran parte da base orixinal para o heavy metal. Un dos grupos m\u00e1is influentes na fusi\u00f3n destes x\u00e9neros foi o tr\u00edo brit\u00e1nico Cream, que acadaron un son caracter\u00edstico nos \"riffs\" un\u00edsonos do guitarrista Eric Clapton e o baixista Jack Bruce, as\u00ed como na bater\u00eda de dobre baixo de Ginger Baker. Os seus dous primeiros \u00e1lbums, \"Fresh Cream\" (1966) e \"Disraeli Gears\" (1967), est\u00e1n considerados como prototipos esenciais dos posteriores estilos. O \u00e1lbum de estrea de The Jimi Hendrix Experience, \"Are You Experienced\" (1967), consid\u00e9rase tam\u00e9n de grande influencia no x\u00e9nero. A t\u00e9cnica de Jimi Hendrix ser\u00eda posteriormente emulada por moitos guitarristas de heavy metal, e o sinxelo con m\u00e1is \u00e9xito deste \u00e1lbum, \"Purple Haze\", identif\u00edcase en ocasi\u00f3ns como o primeiro \u00e9xito do heavy metal.\nA finais dos anos 1960, moitos cantantes de rock psicod\u00e9lico como Arthur Brown comezaron a crear actuaci\u00f3ns teatrais e estrafalarias, incluso en ocasi\u00f3ns macabras, que ser\u00edan outro factor de influencia para moitos grupos posteriores de heavy metal. O grupo Vanilla Fudge, que publicou o seu primeiro \u00e1lbum hom\u00f3nimo en 1967, foi descrito como \"unha das poucas ligaz\u00f3ns norteamericanas entre a psicodelia e o que se converter\u00eda no heavy metal\".\nOrixe.\nExisten desacordos na cr\u00edtica musical sobre quen se pode considerar como o primeiro grupo de heavy metal. A maior\u00eda dos cr\u00edticos norteamericanos tenden a favorecer a Led\u00a0Zeppelin neste senso, mentres que a cr\u00edtica brit\u00e1nica adoita considerar a Black Sabbath como os iniciadores do x\u00e9nero. Outro sector da cr\u00edtica, principalmente norteamericano, ten argumentado tam\u00e9n a favor doutros grupos como Iron Butterfly, Steppenwolf ou Blue Cheer.\nEn 1968 o son que ser\u00eda posteriormente co\u00f1ecido como heavy metal comezou a tomar unha forma definitiva. En xaneiro dese ano o grupo de San Francisco Blue Cheer publicou unha versi\u00f3n do tema de Eddie Cochran \"Summertime Blues\" no seu \u00e1lbum de estrea \"Vincebus Eruptum\", que moitos consideran como a primeira gravaci\u00f3n de heavy metal. Ese mesmo mes Steppenwolf publicou o seu \u00e1lbum de estrea hom\u00f3nimo \"Steppenwolf\", que inclu\u00edu no tema \"Born to Be Wild\" unha das primeiras referencias documentadas do termo \"heavy metal\" nunha letra de canci\u00f3n. En xullo dese ano, Jeff Beck Group publicou o seu primeiro \u00e1lbum, \"Truth\", que segundo a cr\u00edtica musical desa \u00e9poca conti\u00f1a \"os ru\u00eddos m\u00e1is derretidos, espi\u00f1ados e rotundamente divertidos de t\u00f3dolos tempos\". En outubro, The Beatles publicou o seu \"White Album\" coa canci\u00f3n \"Helter Skelter\", que se converteu nun dos temas de son m\u00e1is duro publicado por un grupo tan famoso naquel ent\u00f3n. A \u00f3pera rock \"S.F. Sorrow\" do grupo The Pretty Things, publicada en decembro dese ano, inclu\u00edu o que se consideran canci\u00f3ns \"proto heavy metal\" como \"Old Man Going\" e \"I See You\".\nNeste per\u00edodo contracultural tam\u00e9n destacou o grupo MC5, nos seus comezos parte da escena do garage rock de Detroit, que desenvolveron un estilo distorsionado visto como unha grande influencia no posterior son do heavy metal e a posterior m\u00fasica punk. The Stooges tam\u00e9n comezou a establecerse como unha influencia para estes sons, con temas como \"I Wanna Be Your Dog\" que inclu\u00edron fortes \"riffs\" de guitarra distorsionados. Pink Floyd publicou d\u00faas das s\u00faas canci\u00f3ns m\u00e1is pesadas e ruidosas ata aquela data, \"Ibiza Bar\" e \"The Nile Song\", esta \u00faltima considerada como unha das canci\u00f3ns m\u00e1is duras gravadas por este grupo. O \u00e1lbum de estrea de King Crimson inclu\u00edu o tema \"21st Century Schizoid Man\", considerado dentro do heavy metal por varios cr\u00edticos.\nEn xaneiro de 1969 foi publicado o \u00e1lbum de estrea hom\u00f3nimo de Led Zeppelin, que acadou a posici\u00f3n n\u00famero 10 na lista \"Billboard\". En xullo dese ano, Led Zeppelin e Grand Funk Railroad tocaron no \"Atlanta International Pop Festival\", e ese mesmo mes Leslie West publicou o \u00e1lbum \"Mountain\", con pesados sons de guitarra de blues rock e vivas voces. Xa baixo o nome de Mountain tocar\u00eda en agosto dese ano durante unha hora no festival de Woodstock. O \u00e1lbum de estrea oficial do grupo \"Mountain Climbing\" de (1970), malia ser considerado inicialmente dentro do x\u00e9nero hard rock, acadou a posici\u00f3n n\u00famero 85 da lista \"Top 100 Metal Albums\" compilada por \"Hit Parader\" en 1989, na que tam\u00e9n apareceu o \u00e1lbum de 1971 \"Survival\" do grupo Grand Funk Railroad, na posici\u00f3n n\u00famero 72. Na mesma \u00e9poca, en novembro de 1970, Love Sculpture publicou o \u00e1lbum \"Forms and Feelings\", que inclu\u00edu unha forte e agresiva versi\u00f3n da \"Danza do Sabre\" de Aram Khachaturian.\nLed Zeppelin definiu os aspectos centrais do x\u00e9nero emerxente, co estilo de guitarra altamente distorsionado de Jimmy Page e as voces dram\u00e1ticas do cantante Robert Plant. Outros grupos xa cun son consistentemente m\u00e1is pesado probar\u00edan ser igual de importantes na codificaci\u00f3n do x\u00e9nero. As publicaci\u00f3ns en 1970 dos \u00e1lbums \"Black Sabbath\" e \"Paranoid\" por parte de Black Sabbath, e a de \"In Rock\" por parte de Deep Purple resultaron ser cruciais neste senso.\nBlack Sabbath desenvolveu un son particularmente pesado debido en parte a un accidente sufrido polo guitarrista Tony Iommi antes da fundaci\u00f3n do grupo. Incapaz de tocar con normalidade, Iommi tivo que axustar a s\u00faa guitarra para que lle fose m\u00e1is doado tocala e baseouse en \"power chords\" pola s\u00faa relativa simplicidade en canto \u00e1 posici\u00f3n requirida dos dedos. Deep Purple presentaba flutuaci\u00f3ns entre estilos nos seus primeiros anos, pero en 1969 o vocalista Ian Gillan e o guitarrista Ritchie Blackmore lideraron o grupo cara a un estilo m\u00e1is pr\u00f3ximo ao heavy metal. En 1970 Black Sabbath e Deep Purple acadaron \u00e9xitos nas listas do Reino Unido con \"Paranoid\" e \"Black Night\" respectivamente. Ese mesmo ano outras d\u00faas bandas brit\u00e1nicas publicaron \u00e1lbums de estrea con tinturas de heavy metal: Uriah Heep con \"Very 'Eavy... Very 'Umble\" e UFO con \"UFO 1\". Bloodrock publicou o seu \u00e1lbum de estrea hom\u00f3nimo, cunha colecci\u00f3n de pesados \"riffs\" de guitarra, voces roucas e letras macabras, e Budgie adaptou os novos sons no contexto dos tr\u00edos musicais. As tem\u00e1ticas l\u00edricas de corte ocultista e a imaxiner\u00eda empregada por Black Sabbath e Uriah Heep probaron ser de grande influencia na est\u00e9tica asociada ao x\u00e9nero, con Led Zeppelin contribu\u00edndo a po\u00f1er en primeiro plano este tipo de elementos co seu \u00e1lbum Led Zeppelin IV, publicado en 1971. En Alema\u00f1a, o grupo Scorpions estreouse co \u00e1lbum \"Lonesome Crow\" en 1972. Nese mesmo ano Ritchie Blackmore destacou cos seus solos de guitarra no \u00e1lbum de Deep Purple \"Machine Head\", e posteriormente en 1975 deixar\u00eda o grupo para formar Rainbow. Ao outro lado do Atl\u00e1ntico, o grupo que marcou a tendencia foi Grand Funk Railroad, descrito como o \"grupo americano de heavy metal con m\u00e1is \u00e9xito comercial dende 1970 ata a s\u00faa separaci\u00f3n en 1976, establecendo a f\u00f3rmula do \u00e9xito nos anos setenta: as xiras continuas\". Outros grupos identificados co heavy metal emerxeron nos Estados Unidos, como Blue \u00d6yster Cult (1972), Aerosmith (1973) e Kiss (1974). Todos estes grupos chegaron a unha audiencia cada vez maior grazas a xiras continuas e actuaci\u00f3ns en directo cada vez m\u00e1is elaboradas.\nPosteriormente comezaron a darse as argumentaci\u00f3ns de se estes grupos e outras bandas da \u00e9poca poden cualificarse verdadeiramente dentro do heavy metal ou se en realidade pertencen ao hard rock, e os grupos m\u00e1is pr\u00f3ximos \u00e1s ra\u00edces no blues ou con maior \u00e9nfase na melod\u00eda adoitan ser adscritos a este \u00faltimo grupo. AC/DC e o seu \u00e1lbum de estrea \"High Voltage\" de 1975 \u00e9 un exemplo disto. A enciclopedia de \"Rolling Stone\" do ano 1983 cualificounos como \"O grupo australiano de heavy-metal AC/DC\", mentres que outros historiadores posteriores consideran que \u00e9 unha cualificaci\u00f3n inapropiada, argumentando que o grupo se encadra dentro da m\u00fasica rock. No caso concreto de AC/DC, as diferentes opini\u00f3ns na definici\u00f3n do x\u00e9nero eng\u00e1dense tam\u00e9n \u00e1 distinci\u00f3n persistente entre o estilo musical e a identificaci\u00f3n da s\u00faa grande audiencia, con n\u00fameros m\u00e1is habituais da m\u00fasica rock que do heavy metal.\nEn certos casos existe menos controversia, e tras Black Sabbath o seguinte exemplo principal foi o grupo brit\u00e1nico Judas Priest, que se estreou co \u00e1lbum \"Rocka Rolla\" en 1974. O autor Ian Christe escribiu \"Judas Priest chegou para unificar e amplificar as diversas partes destacadas da paleta sonora do rock. Por primeira vez, o heavy metal converteuse nun verdadeiro x\u00e9nero en si mesmo\"\" Malia que Judas Priest non chegou a ter un \u00e1lbum entre os primeiros 40 postos das listas nos Estados Unidos ata 1980, para moitos historiadores foi o grupo definitivo de heavy metal tras Black Sabbath. O seu uso das guitarras, con tempos r\u00e1pidos e sons m\u00e1is met\u00e1licos e menos relacionados co blues ser\u00eda unha das maiores influencias nos grupos posteriores. Ao mesmo tempo que o heavy metal comezaba a ga\u00f1ar popularidade apareceron as cr\u00edticas ao x\u00e9nero. As obxecci\u00f3ns m\u00e1is habituais destes cr\u00edticos d\u00e9ronse pola adopci\u00f3n por parte do x\u00e9nero do espect\u00e1culo visual e artificios, mais o que percibiron como a principal ofensa foi unha suposta vacuidade na propia m\u00fasica e l\u00edricas empregadas por estes grupos.\nPopularidade.\nO punk rock emerxeu a mediados dos anos 1970 en reacci\u00f3n contra as condici\u00f3ns sociais da \u00e9poca as\u00ed como contra unha m\u00fasica rock que consideraba demasiado indulxente e sobreproducida, inclu\u00edndo o heavy metal. As vendas de discos de heavy metal declinaron de forma considerable a finais desta d\u00e9cada en favor do punk, a m\u00fasica disco e o rock m\u00e1is popular. Os selos principais enfoc\u00e1ronse no punk, e moitos grupos novos de heavy metal inspir\u00e1ronse no son enerx\u00e9tico e agresivo deste movemento e os seus valores \"lo-fi\" e \"DIY\". Os grupos de heavy metal \"underground\" comezaron a publicar copias de discos sen grandes custos de gravaci\u00f3n e de forma independente destinados a audiencias reducidas mais devotas a eles.\nO grupo Mot\u00f6rhead, fundado en 1975, foi a primeira banda importante en abarcar \u00e1mbolos extremos divisorios entre o punk e o heavy metal. A explosi\u00f3n do punk en 1977 t\u00edvose en conta nos medios musicais brit\u00e1nicos, como por exemplo nas publicaci\u00f3ns \"NME\" e \"Sounds\", que bautizaron este novo movemento co nome de \"Nova Onda do Heavy Metal Brit\u00e1nico\". Entre as bandas que se inclu\u00edron dentro desta denominaci\u00f3n destacan Iron Maiden, Saxon e Def Leppard, atribu\u00edndoselles unha revitalizaci\u00f3n do heavy metal. Seguindo o liderado establecido por Judas Priest e Mot\u00f6rhead, comezaron a producir un son m\u00e1is duro, reducindo os elementos de blues e dando \u00e9nfase \u00f3 uso de tempos cada vez m\u00e1is r\u00e1pidos.\nContra 1980 este novo movemento entrou nas correntes principais m\u00e1is populares, grazas a \u00e1lbums de Iron Maiden, Saxon e Mot\u00f6rhead acadando posici\u00f3ns entre os primeiros 10 lugares das listas de vendas brit\u00e1nicas. Dentro do mesmo movemento pero acadando un menor \u00e9xito comercial at\u00f3panse grupos como por exemplo Venom e Diamond Head, que tam\u00e9n resultaron influentes no desenvolvemento do x\u00e9nero. En 1981, Mot\u00f6rhead converteuse no primeiro destes grupos de heavy metal en acadar o primeiro posto das listas do Reino Unido con \"No Sleep 'til Hammersmith\".\nA primeira xeraci\u00f3n de grupos do heavy metal comezou nesta \u00e9poca a perder protagonismo, coa separaci\u00f3n de Deep Purple trala sa\u00edda do grupo de Blackmore en 1975, e a separaci\u00f3n de Led Zeppelin tralo falecemento de John Bonham en 1980. Black Sabbath tivo m\u00faltiples problemas de pelexas internas entre os seus membros e de abuso de substancias estupefacientes, a maiores da competici\u00f3n que comezou a presentar o seu grupo abreconcertos con orixe nos \u00c1nxeles, Van Halen. Eddie Van Halen estableceuse como un dos principais guitarristas da \u00e9poca, e o seu solo no tema instrumental \"Eruption\" do seu \u00e1lbum hom\u00f3nimo de 1978 consid\u00e9rase un fito dentro do x\u00e9nero. O son de Van Halen chegou ata o terreo da m\u00fasica pop cando foi inclu\u00eddo no tema \"Beat It\" de Michael Jackson, que foi n\u00famero 1 nas listas dos Estados Unidos en febreiro de 1983.\nInspirada polo \u00e9xito de Van Halen comezou a desenvolverse unha escena de heavy metal no sur de California a finais dos anos 1970. Con base nos clubs de Sunset Strip nos \u00c1nxeles, grupos como Quiet Riot, Ratt, M\u00f6tley Cr\u00fce e W.A.S.P. tiveron influencias do heavy metal tradicional de comezos da d\u00e9cada. Estes grupos incorporaron a teatralidade do glam metal representada por Alice Cooper e Kiss. Os grupos deste x\u00e9nero adoitan distinguirse visualmente por estilos de cabelo longo e moi traballados, acompa\u00f1ados de vestimentas rechamantes, e as s\u00faas letras adoitan promover o hedonismo e os comportamentos salvaxes, inclu\u00edndo palabras malsoantes e sexuais e o uso de narc\u00f3ticos.\nCo despertar da Nova Onda do Heavy Metal Brit\u00e1nico e o \u00e9xito de Judas Priest \"British Steel\" en 1980, o heavy metal comezou a ter unha maior popularidade a comezos da d\u00e9cada de 1980. Moitos artistas do x\u00e9nero benefici\u00e1ronse da exposici\u00f3n recibida na MTV, que comezou a s\u00faa emisi\u00f3n no ano 1981, e as vendas de discos adoitaban incrementarse considerablemente cando se emit\u00edan os v\u00eddeos musicais destes grupos na cadea televisiva. Os v\u00eddeos de Def Leppard do seu disco \"Pyromania\" de 1983 convert\u00e9ronos en estrelas nos Estados Unidos, e Quiet Riot converteuse no primeiro grupo do pa\u00eds en acadar a primeira posici\u00f3n na lista \"Billboard\" co \u00e1lbum \"Metal Health\" dese mesmo ano. Un dos primeiros eventos fundamentais na crecente popularidade do heavy metal foi o \"US Festival\" de 1983 en California, na que Ozzy Osbourne, Van Halen, Scorpions, M\u00f6tley Cr\u00fce, Judas Priest e outros grupos do x\u00e9nero reuniron as maiores audiencias do evento de tres d\u00edas de duraci\u00f3n.\nEntre 1983 e 1984 o heavy metal pasou de supo\u00f1er un 8% das vendas de discos nos Estados Unidos ata un 20%. Comezaron a publicarse varias revistas especializadas no x\u00e9nero, inclu\u00edndo \"Kerrang!\" en 1981, e \"Metal Hammer\" en 1984. No ano 1985 \"Billboard\" declarou que \"O (heavy) metal ampliou a s\u00faa base de audiencia. A m\u00fasica metal xa non \u00e9 dominio exclusivo dos adolescentes var\u00f3ns. A audiencia do metal agora \u00e9 maior (de idade universitaria), menor (preadolescente) e con m\u00e1is presenza feminina\".\nCara a mediados dos anos 1980 o glam metal converteuse nunha presenza dominante nas listas dos Estados Unidos, na televisi\u00f3n musical e nos circu\u00edtos de concertos. Novos grupos como Warrant, Poison e Cinderella eran atracci\u00f3ns maiores, mentres que outros grupos como M\u00f6tley Cr\u00fce e Ratt continuaron a ser populares. Facendo de ponte estil\u00edstica entre o hard rock e o glam metal, o grupo de Nova Jersey Bon Jovi acadou un grande \u00e9xito co seu terceiro \u00e1lbum, \"Slippery When Wet\", publicado en 1986. A banda sueca de estilo semellante Europe acadou a consideraci\u00f3n de estrela internacional co \u00e1lbum de 1986 \"The Final Countdown\", cando o tema hom\u00f3nimo deste disco acadou o n\u00famero 1 nas listas de \u00e9xitos de 25 pa\u00edses. Xa en 1987, a MTV comezou a emitir un novo programa titulado \"Headbanger's Ball\", adicado exclusivamente a emitir v\u00eddeos musicais de grupos de heavy metal. Por\u00e9n, a audiencia deste x\u00e9nero xa comezara a separarse en \"facci\u00f3ns\", cunha parte \"underground\" favorecendo sons m\u00e1is extremos e desde\u00f1ando o glam metal e outros estilos m\u00e1is populares.\nEn 1988, Jane's Addiction xurdiu da escena de clubs de hard rock dos \u00c1nxeles co seu \u00e1lbum de estrea \"Nothing's Shocking\". Na cr\u00edtica deste \u00e1lbum, \"Rolling Stone\" declarou \"Jane's Addiction \u00e9 o verdadeiro herdeiro de Led Zeppelin\". Este grupo foi un dos primeiros en ser identificado dentro da tendencia do metal alternativo que se popularizar\u00eda na seguinte d\u00e9cada.\nDiversificaci\u00f3n de estilos.\nMoitos subx\u00e9neros do heavy metal desenvolv\u00e9ronse f\u00f3ra da corrente principal comercial durante os anos 1980. Houbo diversos intentos de cartografar o complexo mundo do heavy metal \"underground\", con exemplos notables por parte de AllMusic e de Garry Sharpe-Young, quen publicou unha enciclopedia sobre o heavy metal en m\u00faltiples volumes que separa os subx\u00e9neros en cinco categor\u00edas principais: thrash metal, death metal, black metal, power metal e os subx\u00e9neros relacionados doom metal e gothic metal.\nEn 1990, unha cr\u00edtica publicada na revista \"Rolling Stone\" suxeriu que se deb\u00eda retirar o termo \"heavy metal\" xa que consideraba que o x\u00e9nero era \"ridiculamente vago\", afirmando no artigo que este termo s\u00f3 consegu\u00eda alimentar \"as ideas equivocadas dos fan\u00e1ticos do rock &amp; roll que a\u00ednda asumen que cinco grupos tan distintos entre si como Ratt, Extreme, Anthrax, Danzig e Mother Love Bone soan igual\".\nThrash metal.\nO thrash metal xurdiu a comezos dos anos 1980 baixo a influencia do hardcore punk e a Nova Onda do Heavy Metal Brit\u00e1nico, particularmente con temas de estilo acelerado denominado speed metal. Esta corrente comezou nos Estados Unidos, cunha escena principal localizada na rexi\u00f3n da ba\u00eda de San Francisco. O son desenvolvido polos grupos de thrash metal era m\u00e1is r\u00e1pido e agresivo que o dos grupos anteriores do heavy metal tradicional e do glam metal. Os \"riffs\" de guitarra de rexistros baixos adoitan sobrepo\u00f1erse con partes de \"shredding\", e as letras tratan habitualmente temas de corte nihilista ou de problem\u00e1tica social empregando unha linguaxe visceral e cruenta. O thrash metal foi descrito por alg\u00fans autores coma unha forma de \"m\u00fasica urbana de desgraza\".\nEste x\u00e9nero popularizouse principalmente polos denominados \"Big Four of Thrash\": Metallica, Anthrax, Megadeth e Slayer. Tres grupos alem\u00e1ns, Kreator, Sodom e Destruction xogaron un papel fundamental na recepci\u00f3n deste estilo en Europa, e outros grupos coma Testament e Exodus en San Francisco, Overkill en Nova Jersey, e Sepultura no Brasil tam\u00e9n tiveron un impacto significativo. Malia que o thrash metal comezou coma unha corrente \"underground\" e se mantivo as\u00ed durante case unha d\u00e9cada, os principais grupos deste movemento comezaron a chegar a unha audiencia maior. Metallica acadou un posto entre as primeiras 40 posici\u00f3ns da lista de \u00e1lbums de \"Billboard\" en 1986 con \"Master of Puppets\", que ser\u00eda o primeiro \u00e1lbum de platino deste x\u00e9nero. Dous anos despois, o seu disco \"...And Justice for All\" acadou o n\u00famero 6 desta lista, mentres que Megadeth e Anthrax tam\u00e9n conseguiron estar entre os primeiros 40 postos da lista nos Estados Unidos.\nCun menor \u00e9xito comercial que os outros tres grandes grupos, Slayer publicou o que se considera coma un dos \u00e1lbums definitivos do x\u00e9nero, \"Reign in Blood\" de 1986, acreditado por incorporar timbres de guitarra m\u00e1is pesados e por inclu\u00edr representaci\u00f3ns expl\u00edcitas de morte, sufrimento, violencia e ocultismo na l\u00edrica do x\u00e9nero. Slayer atraeu seguidores pertencentes a grupos \"skinhead\", o que provocou que o grupo fose obxectivo habitual de acusaci\u00f3ns de promoci\u00f3n da violencia e o nazismo. A\u00ednda que Slayer non recibiu tanta difusi\u00f3n nos medios coma outros grupos contempor\u00e1neos seus, a s\u00faa m\u00fasica tivo un papel fundamental no desenvolvemento do metal extremo.\nA comezos dos anos 1990 os \u00e9xitos comerciais do thrash metal redefiniron a corrente principal do heavy metal. O \u00e1lbum hom\u00f3nimo de Metallica de 1991 foi n\u00famero 1 na lista \"Billboard\", e o grupo estableceu unha base internacional de fans. O disco de Megadeth \"Countdown to Extinction\" de 1992 fixo o seu debut no n\u00famero dous da lista, Anthrax e Slayer chegaron a estar entre os 10 primeiros postos, e outros \u00e1lbums de grupos rexionais coma Testament e Sepultura chegaron a estar entre os 100 primeiros postos da lista.\nDeath metal.\nO thrash metal comezou a evolucionar e dividirse en x\u00e9neros m\u00e1is extremos. Segundo a MTV \"A m\u00fasica de Slayer foi directamente responsable do ascenso do death metal\". O movemento death metal tanto en Norteam\u00e9rica coma en Europa adoptou e primou os elementos de blasfemia e diabolismo empregados por grupos coma Slayer. Os grupos norteamericanos Death e Possessed consid\u00e9ranse transcendentais neste estilo. \u00c1mbolos dous grupos est\u00e1n considerados coma a inspiraci\u00f3n do nome deste subx\u00e9nero. A finais dos anos 1980 e comezos da d\u00e9cada de 1990 o death metal comezou a ser notable en Suecia, onde xurdiron novas formas de death metal mel\u00f3dico.\nO death metal utiliza a velocidade e agresividade do thrash metal e o hardcore punk, fusion\u00e1ndoas con l\u00edricas violentas e sat\u00e1nicas. As voces neste x\u00e9nero adoitan ser escuras, inclu\u00edndo voces guturais, gritos agudos, e outras t\u00e9cnicas pouco com\u00fans no canto.&lt;ref name=\"Genre\u2014Death Metal/Black Metal\"&gt;&lt;/ref&gt; Complementando o estilo grave e agresivo das voces at\u00f3pase o uso de guitarras a baixos tons e cunha alta distorsi\u00f3n, e unha percusi\u00f3n extremadamente r\u00e1pida, habitualmente empregando t\u00e9cnicas de dobre bombo e \"blast beats\". Os cambios no tempo e m\u00e9trica e o uso da s\u00edncope son tam\u00e9n t\u00edpicos deste x\u00e9nero.\nO death metal ao igual que o thrash metal polo xeral rexeita as teatralidades dos estilos anteriores, optando por est\u00e9ticas m\u00e1is xerais de vaqueiros e chaquetas de coiro. Por\u00e9n, existen excepci\u00f3ns a isto, coma os grupos Deicide, que levaban unha cruz invertida na cabeza e actuaban vestidos con armaduras, e Morbid Angel que adoptou imaxiner\u00eda neofascista. Estas d\u00faas bandas xunto con Death e Obituary impulsaron a escena death metal en Florida a mediados dos anos 1980. No Reino Unido, o estilo relacionado denominado grindcore, liderado por grupos como Napalm Death e Extreme Noise Terror, tivo unha notable emerxencia con ra\u00edces no movemento anarco-punk.\nBlack metal.\nOs primeiros grupos encadrados no black metal xurdiron en Europa a comezos e mediados dos anos 1980, salientando os brit\u00e1nicos Venom, os daneses Mercyful Fate, os su\u00edzos Hellhammer e Celtic Frost, e os suecos Bathory. A finais da d\u00e9cada de 1980, grupos noruegueses coma Mayhem e Burzum encabezaron unha segunda xeraci\u00f3n neste x\u00e9nero. O black metal var\u00eda considerablemente en estilo e calidade na s\u00faa produci\u00f3n, a\u00ednda que a maior\u00eda de grupos destaca por empregar voces guturais e gritos agudos, guitarras cunha gran distorsi\u00f3n habitualmente tocadas con t\u00e9cnicas coma o \"tr\u00e9molo picking\", unha atmosfera escura e unha produci\u00f3n lo-fi intencional con ru\u00eddos ambientais.\nA tem\u00e1tica sat\u00e1nica \u00e9 com\u00fan no black metal, a\u00ednda que moitos grupos se inspiran no antigo paganismo, promovendo unha volta a valores pre-cristi\u00e1ns. Moitos grupos deste x\u00e9nero tam\u00e9n experimentan con sons doutras formas de heavy metal, folk, m\u00fasica electr\u00f3nica e \"avant-garde\". Segundo describe Gylve Nagell, bater\u00eda de Darkthrone: \"Ti\u00f1a que ver coa produci\u00f3n, a l\u00edrica, a forma na que vest\u00edan e o compromiso de facer cousas feas, cr\u00faas e desalentadoras. Non exist\u00eda un son xen\u00e9rico.\"\nXa en 1990, Mayhem empregaba regularmente pintura corporal cadav\u00e9rica, que moitos outros grupos de black metal adoptaron. Bathory inspirou os movementos do viking metal e do folk metal, e Immortal foi un dos pioneiros no uso dos \"blast beats\". Alg\u00fans dos grupos escandinavos desta escena foron asociados con actos de violencia a comezos da d\u00e9cada de 1990, e os grupos Mayhem e Burzum foron asociados a queimas de igrexas. A cada vez maior publicidade comercial no death metal xerou unha resposta negativa. Comezando en Noruega, gran parte da escena \"underground\" escandinava pasou a apoiar a escena black metal. En palabras do ex-vocalista de Gorgoroth, Kristian Espedal: \"O black Metal non estivo nunca pensado para chegar a unha audiencia... ti\u00f1amos un inimigo com\u00fan que era, por suposto, a cristiandade, o socialismo e todo o que a democracia representa\".\nNo ano 1992 comezaron a aparecer escenas de black metal en \u00e1reas f\u00f3ra de Escandinavia, inclu\u00edndo Alema\u00f1a, Francia e Polonia. En 1993 o asasinato do guitarrista de Mayhem \u00d8ystein Aarseth por parte do m\u00fasico Varg Vikernes desencadeou unha cobertura intensiva dos medios. Ao redor de 1996, cando moitos membros da escena cr\u00edan que o x\u00e9nero estaba estanc\u00e1ndose, varios grupos chaves, inclu\u00edndo Burzum e os finlandeses Beherit, mudaron cara a un estilo \"dark ambient\", mentres que o black metal sinf\u00f3nico comezou a ser explorado polos suecos Tiamat e os su\u00edzos Samael. A finais da d\u00e9cada dos 90 e comezos dos anos 2000, os noruegueses Dimmu Borgir e os brit\u00e1nicos Cradle of Filth achegaron de novo o black metal \u00e1s correntes principais.\nPower metal.\nA finais da d\u00e9cada de 1980 o x\u00e9nero do power metal f\u00edxose realidade en parte coma reacci\u00f3n perante a dureza do death metal e do black metal. Malia ser un estilo relativamente \"underground\" en Norteam\u00e9rica, acadou unha extensa popularidade en Europa, o Xap\u00f3n e Suram\u00e9rica. O power metal enf\u00f3case en melod\u00edas e tem\u00e1ticas \u00e9picas e alentadoras. O prototipo deste son foi establecido a mediados da d\u00e9cada de 1980 polo grupo alem\u00e1n Helloween, que combinou os \"power riffs\", o enfoque mel\u00f3dico e o canto de ton agudo e \"limpo\" de grupos coma Judas Priest e Iron Maiden coa enerx\u00eda e velocidade do thrash metal.\nOs grupos tradicionais de power metal coma os suecos HammerFall, os ingleses DragonForce e os estadounidenses Iced Earth presentan un son claramente enraizado no estilo da Nova Onda do Heavy Metal Brit\u00e1nico. Moitos grupos deste x\u00e9nero coma por exemplo os estadounidenses Kamelot, os fineses Nightwish, Stratovarius e Sonata Arctica e os italianos Rhapsody of Fire caracter\u00edzanse por un son sinf\u00f3nico, chegando a empregar en ocasi\u00f3ns acompa\u00f1amentos de orquestras e cantantes de \u00f3pera. Este x\u00e9nero tam\u00e9n presenta unha gran base de admiradores no Xap\u00f3n e Suram\u00e9rica, destacando grupos coma os brasileiros Angra e os arxentinos Rata Blanca.\nEstreitamente relacionado co power metal at\u00f3pase o metal progresivo, que adoptou a complexa aproximaci\u00f3n \u00e1 composici\u00f3n de grupos coma Rush e King Crimson. Este estilo fixo aparici\u00f3n nos Estados Unidos a comezos da d\u00e9cada de 1980, destacando grupos coma Queensr\u00ffche, Fates Warning e Dream Theater. A mestura de sons do metal progresivo e do power metal tipif\u00edcase no grupo estadounidense Symphony X co seu guitarrista Michael Romeo \u00e1 cabeza.\nDoom metal.\nO movemento doom metal xurdiu a mediados dos anos 1980, con grupos coma os estadounidenses Saint Vitus, The Obsessed e Trouble e os suecos Candlemass. Este x\u00e9nero rexeitou a \u00e9nfase doutros estilos do heavy metal na velocidade, reduc\u00edndoa ata o extremo. As ra\u00edces deste x\u00e9nero at\u00f3panse nas tem\u00e1ticas l\u00edricas e no enfoque musical dos comezos de Black Sabbath, e The Melvins foi un grupo de significativa influencia no doom metal e nunha serie de subx\u00e9neros deste. O doom metal d\u00e1 prioridade \u00f3s tempos melanc\u00f3licos, e presenta un ambiente sepulcral en comparaci\u00f3n con moitas das outras variedades de heavy metal.\nA publicaci\u00f3n en 1991 de \"Forest of Equilibrium\", o \u00e1lbum de estrea do grupo brit\u00e1nico Cathedral, axudou a desatar unha nova onda de doom metal. Nesta mesma \u00e9poca, a fusi\u00f3n de estilos resultante no doom-death por parte de grupos brit\u00e1nicos coma Paradise Lost, My Dying Bride e Anathema deu lugar ao gothic metal europeo, cos seus arranxos caracter\u00edsticos de dous vocalistas, exemplificados polos noruegueses Theatre of Tragedy e Tristania. O grupo estadounidense Type O Negative introduciu unha variante americana neste novo estilo.\nTam\u00e9n nos Estados Unidos xurdiu a finais dos anos 1980 o sludge metal, mesturando caracter\u00edsticas do doom metal e o hardcore, con grupos coma Eyehategod e Crowbar liderando unha prominente escena en Luisiana. A comezos da d\u00e9cada seguinte os tam\u00e9n norteamericanos Kyuss e Sleep, inspirados polas anteriores bandas de doom metal, foron a punta de lanza do stoner metal, mentres que o grupo de Seattle Earth axudou a desenvolver o subx\u00e9nero do drone metal. A finais dos anos 1990 xurdiron novos grupos coma Goatsnake, mesturando os sons do stoner metal co doom metal, e Sunn O))), cruzando as li\u00f1as entre o doom metal, o drone metal, e o \"dark ambient\".\nSubx\u00e9neros e fusi\u00f3ns.\nA era do dominio do heavy metal na corrente principal en Norteam\u00e9rica finalizou a comezos dos anos 1990 coa emerxencia de Nirvana e outros grupos de grunge, sinalando o comezo do \u00e9xito comercial do rock alternativo. Estes grupos de grunge v\u00edronse influenciados polo son do heavy metal, pero rexeitando os excesos musicais e visuais dos grupos m\u00e1is populares deste x\u00e9nero.\nO glam metal perdeu o favor da audiencia non polo \u00e9xito do grunge e pola cada vez maior popularidade dos sons m\u00e1is agresivos tipificados por grupos de thrash metal coma Metallica e o posterior groove metal de Pantera e White Zombie. En 1991 Metallica publicou o seu \u00e1lbum \"Metallica\", tam\u00e9n co\u00f1ecido coma \"The Black Album\", que trasladou o son do grupo lonxe do thrash metal cara a un heavy metal m\u00e1is tradicional, e que ser\u00eda certificado coma 16x Platino pola RIAA. Unhas poucas bandas novas tiveron certo \u00e9xito comercial na primeira metade da d\u00e9cada, con Pantera e o seu \u00e1lbum \"Far Beyond Driven\" chegando ao primeiro posto da lista \"Billboard\" en 1994, mais na percepci\u00f3n da cr\u00edtica \"o heavy metal estaba morto\". Alg\u00fans grupos tentaron adaptarse ao novo panorama musical. Metallica renovou a s\u00faa imaxe: os membros do grupo cortaron o cabelo e en 1996 foron cabezas de cartel no festival de m\u00fasica alternativa Lollapalooza, fundado polo cantante Perry Farrell de Jane's Addiction. Malia que isto provocou unha resposta negativa de moitos dos seus fans, o grupo mant\u00edvose coma un dos de m\u00e1is \u00e9xito mundial coa chegada do novo s\u00e9culo.\nAo igual que Jane's Addiction, moitos dos grupos m\u00e1is populares de comezos dos anos 1990 con ra\u00edces no heavy metal foron cualificados dentro do subx\u00e9nero do metal alternativo. Os grupos da escena grunge de Seattle coma Soundgarden, acreditado por \"facer un lugar para o heavy metal no rock alternativo\", e Alice in Chains atop\u00e1ronse no centro do movemento do metal alternativo. Esta etiqueta aplicouse a un amplo espectro doutros grupos que fusionaron o heavy metal con outros estilos diferentes. Faith No More combinou o seu son de rock alternativo co punk, funk, heavy metal e o hip hop, Primus uniu elementos do funk, punk, thrash metal e m\u00fasica experimental, mentres que Tool mesturou o heavy metal e o rock progresivo. Outros grupos coma Fear Factory, Rammstein, Ministry e Nine Inch Nails comezaron a incorporar o heavy metal na s\u00faa m\u00fasica industrial e viceversa, dando lugar ao metal industrial. Marilyn Manson seguiu un cami\u00f1o semellante a estes \u00faltimos, incorporando tam\u00e9n elementos provocativos seguindo un estilo semellante a Alice Cooper. Polo xeral, os grupos de metal alternativo, a\u00ednda sen representar unha escena cohesiva, presentan unha uni\u00f3n na s\u00faa disposici\u00f3n para experimentar co x\u00e9nero do heavy metal e o seu rexeitamento xeral da est\u00e9tica do glam metal. Estas mesturas de estilos e sons representaron a ollos dos historiadores \"o colorido resultado do heavy metal abr\u00edndose para encarar o mundo exterior\".\nA mediados da d\u00e9cada de 1990 xurdiu unha nova fornada de grupos estadounidenses inspirados polo novo metal alternativo e a mestura de x\u00e9neros. Denominado \"nu metal\", grupos coma Slipknot, Rage Against the Machine, Linkin Park, Limp Bizkit, Papa Roach, P.O.D., Ko\u042fn, Deftones e Disturbed incorporaron elementos que variaban dende o death metal ata o hip hop, en moitas ocasi\u00f3ns inclu\u00edndo DJs e l\u00edricas de rap. O nu metal obtivo un considerable \u00e9xito comercial e de popularidade grazas \u00e1s frecuentes aparici\u00f3ns na MTV e a introduci\u00f3n en 1996 do festival Ozzfest, o que levou aos medios a comezar a falar dun rexurdimento do heavy metal. En 1999 \"Billboard\" informou que s\u00f3 nos Estados Unidos exist\u00edan por aquel ent\u00f3n m\u00e1is de 500 programas especiais de radio adicados ao heavy metal, case tres veces m\u00e1is que dez anos atr\u00e1s. Malia que o nu metal acadou popularidade, os admiradores do heavy metal tradicional polo xeral non acolleron ben este novo estilo, e a comezos dos anos 2000 a popularidade deste movemento comezou a estar en declive.\nEstilos m\u00e1is recentes.\nO metalcore, un h\u00edbrido do metal extremo e o hardcore punk, emerxeu coma unha forza comercial a mediados da d\u00e9cada dos 2000, tras pasar as d\u00faas d\u00e9cadas anteriores sendo na s\u00faa maior\u00eda un fen\u00f3meno \"underground\". Alg\u00fans dos grupos pioneiros deste x\u00e9nero foron Earth Crisis, Converge, Hatebreed e Shai Hulud. No 2004 o metalcore mel\u00f3dico, influenciado polo death metal mel\u00f3dico, conseguiu acadar unha certa popularidade, con discos coma \"The End of Heartache\" de Killswitch Engage e \"The War Within\" de Shadows Fall acadando os postos n\u00famero 21 e 20 respectivamente na lista de \u00e1lbums \"Billboard\".\nEvolucionando a partir do metalcore xurdiu o mathcore, un estilo ritmicamente m\u00e1is complicado e progresivo exemplificado en bandas coma The Dillinger Escape Plan, Converge e Protest the Hero. A caracter\u00edstica particular do mathcore \u00e9 o uso de compases estra\u00f1os, descrito \u00e1s veces coma \"comparable ritmicamente ao free jazz\".\nO heavy metal en xeral mantivo a s\u00faa popularidade na d\u00e9cada dos 2000, particularmente na Europa continental. Escandinavia confirmouse coma un dos territorios con maior n\u00famero de grupos innovadores e de \u00e9xito, mentres que B\u00e9lxica, Pa\u00edses Baixos e principalmente Alema\u00f1a eran os mercados m\u00e1is significativos. Varios destes grupos conseguiron m\u00faltiples \u00e1lbums nos primeiros 20 postos das listas de vendas en Alema\u00f1a entre o 2003 e o 2008, inclu\u00edndo os fineses Children of Bodom, os noruegueses Dimmu Borgir, os alem\u00e1ns Blind Guardian e os suecos HammerFall.\nNa mesma d\u00e9cada xurdiu un novo x\u00e9nero extremo de fusi\u00f3n co\u00f1ecido coma deathcore, que incorpora elementos coma os \"riffs\" do death metal, as pausas do hardcore punk e as voces guturais do metalcore. Alg\u00fans dos grupos destacados deste x\u00e9nero son Whitechapel, Suicide Silence, Despised Icon e Carnifex.\nO termo \"retro-metal\" foi empregado para describir grupos coma os estadounidenses The Sword e High on Fire, os suecos Witchcraft e os australianos Wolfmother. O \u00e1lbum de 2006 \"Age of Winters\" de The Sword presenta unha forte inspiraci\u00f3n nas obras de Black Sabbath e Pentagram, mentres que Witchcraft engadiu elementos do folk rock e o rock psicod\u00e9lico e o disco de estrea hom\u00f3nimo de Wolfmother no 2005 ten claras influencias nos traballos de Deep Purple e Jimmy Page. Mastodon, co seu estilo progresivo/sludge suscitou as afirmaci\u00f3ns sobre un rexurdir da escena heavy metal nos Estados Unidos, denominada por alg\u00fans cr\u00edticos coma a \"Nova Onda do Heavy Metal Americano\".\nXa na d\u00e9cada de 2010 comezou a popularizarse un novo estilo denominado \"djent\", xurdido a partir do metal progresivo est\u00e1ndar, caracteriz\u00e1ndose pola s\u00faa complexidade progresiva, r\u00edtmica e t\u00e9cnica. O djent adoita inclu\u00edr acordes \"palm mute\" fortemente distorsionados, \"riffs\" sincopados e polirritmia xunto a solos de guitarra. Tam\u00e9n \u00e9 caracter\u00edstico deste x\u00e9nero o uso de guitarras de sete, oito e nove cordas. Alg\u00fans dos grupos destacados deste x\u00e9nero son TesseracT e Textures."}
{"id": "3910", "revid": "30350", "url": "https://gl.wikipedia.org/wiki?curid=3910", "title": "-1200", "text": "Outros.\nHistoria ano a ano"}
{"id": "3912", "revid": "98629", "url": "https://gl.wikipedia.org/wiki?curid=3912", "title": "-63", "text": "Outros.\nHistoria ano a ano"}
{"id": "3913", "revid": "98629", "url": "https://gl.wikipedia.org/wiki?curid=3913", "title": "Grecia", "text": "Grecia () ( ou \"\u0395\u03bb\u03bb\u03ac\u03c2\"/\"Ell\u00e1s\"), oficialmente Rep\u00fablica Hel\u00e9nica () () \u00e9 un pa\u00eds do sueste meridional europeo, situado ao sur da Pen\u00ednsula Balc\u00e1nica. Fai fronteira con Albania, Macedonia do Norte e Bulgaria polo norte e con Turqu\u00eda polo leste. O mar Exeo at\u00f3pase no leste e sur da Grecia continental, mentres o mar X\u00f3nico se atopa no leste, a trav\u00e9s do cal ten ligaz\u00f3ns con Italia, e con Albania. Tanto no seu leste coma no seu oeste, Grecia pos\u00fae unha gran cantidade de illas, sendo a maior a Illa de Creta.\nGrecia at\u00f3pase na conxuntura de Europa, Asia e \u00c1frica. A Grecia actual constit\u00faese como herdeira do patrimonio da Grecia antiga, o Imperio Romano o Imperio Bizantino, e o Imperio Otom\u00e1n. As\u00ed mesmo, Grecia \u00e9 o berce da democracia, a filosof\u00eda occidental, os Xogos Ol\u00edmpicos, a literatura occidental e historiograf\u00eda, as ciencias pol\u00edticas, os principios matem\u00e1ticos, e o drama occidental inclu\u00edndo a traxedia e a comedia.\nA Grecia actual \u00e9 un pa\u00eds do primeiro mundo, membro da Uni\u00f3n Europea dende 1981, da Uni\u00f3n econ\u00f3mica e monetaria dende 2001, da OTAN dende 1952, da OCDE dende 1961, e da Axencia Espacial Europea dende 2005. Atenas \u00e9 a s\u00faa capital; Sal\u00f3nica e Patras son, al\u00e9n da capital, as principais cidades do pa\u00eds.\nEtimolox\u00eda.\nO nome hist\u00f3rico de Grecia en grego \u00e9 \u1f19\u03bb\u03bb\u03ac\u03c2, (transcrito como \"El\u00e1s\"). No grego moderno ch\u00e1mase comunmente \u0395\u03bb\u03bb\u03ac\u03b4\u03b1 (transcrito como \"Elada\"). O nome de Grecia en galego prov\u00e9n do termo latino \"graecus\" (\u0393\u03c1\u03b1\u03b9\u03ba\u03bf\u03af), que \u00e9 a forma coa que Arist\u00f3teles se refer\u00eda ao nome do pa\u00eds. Con todo, na realidade o nome est\u00e1 relacionado co da xente de Epiro.\nO outro nome que recibe est\u00e1 relacionado co termo de Alexandre o Grande, \"Hel\u00e9nico\", que prov\u00e9n de Ellada (\u0395\u03bb\u03bb\u03ac\u03b4\u03b1) e que significa \"terra lixeira!, onde o \"h\" inicial v\u00e9n da pronuncia no grego antigo cun son aspirado inicial. Tam\u00e9n se relacionou o pa\u00eds grego con \"helios\" (sol). Con todo, a ra\u00edz de onde se formou o seu nome \u00e9 incerta, e foi durante o Imperio Romano cando comezou a recibir o nome de Grecia.\nEn moitas linguas europeas, como no galego, o nome prov\u00e9n da ra\u00edz \u0393\u03c1\u03b1\u03b9\u03ba\u03cc\u03c2 (\"Graik\u00f3s\") v\u00e9xase o castel\u00e1n e italiano: \"Grecia\", portugu\u00e9s: \"Gr\u00e9cia\", ingl\u00e9s: \"Greece\", franc\u00e9s: \"Gr\u00e8ce\", alem\u00e1n: \"Griechenland\" ou o ruso: \"\u0413\u0440\u0435\u0446\u0438\u044f\". Por outra banda o nome en varios pa\u00edses asi\u00e1ticos, como en turco: \"Yunanistan\", \u00e1rabe: \u064a\u0648\u0646\u0627\u0646, hebreo: \u05d9\u05d5\u05d5\u05df, persa antigo: \"Yaun\u00e2\", pali: \"Yona\" ou indonesio: \"Yunani\", derivan de \u1f38\u03c9\u03bd\u03af\u03b1 (\"ion\u00eda\"), a rexi\u00f3n de Xonia.\nHistoria.\nA antiga Grecia ti\u00f1a l\u00edmites con Iliria e Macedonia ao norte, ao leste co Mar Exeo, ao oeste co Mar X\u00f3nico, e ao sur co Mar Mediterr\u00e1neo. Ti\u00f1a 77.000\u00a0km\u00b2. As s\u00faas monta\u00f1as, co ceo case sempre azul e o seu clima suave fac\u00eda de Grecia un dos m\u00e1is marabillosos pa\u00edses do mundo antigo. Foi nese pequeno pa\u00eds no que a primeira civilizaci\u00f3n europea comezou hai m\u00e1is de dous mil anos. Naquel tempo, Grecia dominaba grandes \u00e1reas das marxes do Mediterr\u00e1neo e do mar Negro. Actualmente, Grecia \u00e9 un \u00fanico pa\u00eds de poder reducido, e un dos menos desenvolvidos de Europa. Atenas \u00e9 a capital e maior cidade do pa\u00eds, con catro mill\u00f3ns de habitantes. En Atenas e noutras partes de Grecia, existen ru\u00ednas de monumentos do pasado glorioso da antiga civilizaci\u00f3n.\nHai milleiros de anos, os gregos estabeleceron tradici\u00f3ns de xustiza e liberdade individual que son as bases da democracia e da econom\u00eda de mercado. A s\u00faa arte, filosof\u00eda e ciencia torn\u00e1ronse fundamentos do pensamento e da cultura occidentais. Os gregos da Antig\u00fcidade cham\u00e1banse a si mesmos helenos (t\u00f3dolos que falaban o grego, mesmo que non vivisen na Grecia Continental, e daban o nome de H\u00e9lade \u00e1 s\u00faa terra. Os que non falaban grego eran chamados b\u00e1rbaros. Nunca chegaron a formar un goberno nacional, por\u00e9n estaban unidos pola mesma cultura, relixi\u00f3n e lingua. \nA Grecia tornouse independente o 14 de setembro de 1829, despois de que o Tratado de Adrian\u00f3polis fose asinado entre Rusia e Turqu\u00eda, o cal puxo fin \u00e1 guerra da independencia.\nDespois de conseguir a independencia do Imperio Otom\u00e1n, e como resultado das Guerras Balc\u00e1nicas, Grecia conseguiu incrementar o seu territorio e poboaci\u00f3n. Os seguintes anos, a loita entre Constantino I de Grecia e o carism\u00e1tico primeiro ministro Eleftherios Venizelos sobre a pol\u00edtica estranxeira antes da primeira guerra mundial dominou a escena pol\u00edtica grega, e dividiu o pa\u00eds en dous grupos enfrontado. Trala fin da Gran Guerra producinse unha loita que enfrontou os helenos cos nacionalistas turcos, liderados por Mustafa Kemal, unha guerra que provocou un intercambio importante de poboaci\u00f3n entre os dous pa\u00edses tras o Tratado de Lausana.\nA inestabilidade e sucesivos golpes de estado marcaron a seguinte era, que foi eclipsada pola tarefa de incorporar m\u00e1is dun mill\u00f3n e medio de refuxiados gregos de Asia Menor dentro da sociedade grega. O 28 de outubro de 1940 a Italia fascista pediu a rendici\u00f3n de Grecia, mais o ditador grego Ioannis Metaxas op\u00faxose e provocou a consecuente Guerra Greco-Italiana, onde Grecia expulsou as forzas italianas en Albania, dando aos aliados da segunda guerra mundial a primeira vitoria sobre as Potencias do Eixe. Posteriormente t\u00edvose que enfrontar as forzas alem\u00e1s durante a Batalla de Grecia. Trala liberaci\u00f3n, Grecia caeu na guerra civil entre as forzas a prol da realeza e as comunistas, o que provocou unha grave crise econ\u00f3mica e graves tensi\u00f3ns sociais entre as dereitas e as esquerdas os seguintes trinta anos.\nOs seguintes vinte anos caracteriz\u00e1ronse pola marxinaci\u00f3n dos esquerdistas dentro a esfera pol\u00edtica e social gregas, pero cun considerable crecemento econ\u00f3mico, grazas en parte ao Plan Marshall. O ano 1965, foi un per\u00edodo de turbulencia pol\u00edtica que trouxo o golpe de estado do 21 de abril de 1967 do R\u00e9xime dos Coroneis, co apoio dos Estados Unidos. En novembro de 1973 o levantamento \u00e1 Universidade Polit\u00e9cnica de Atenas provocou un golpe contrario que instalou a Dimitrios Ioannidis como ditador. O 20 de xullo de 1974, coa invasi\u00f3n turca da illa de Chipre o r\u00e9xime grego colapsouse. O antigo primeiro ministro Konstantinos Karamanlis devolveu de Par\u00eds onde vivira dende o seu exilio en 1963, empezando a era denominada Metapolitefsi. O 14 de agosto de 1974 as forzas gregas abandonasen a estrutura militar da OTAN en protesta pola ocupaci\u00f3n turca do norte de Chipre. En 1975 instaurouse a constituci\u00f3n da rep\u00fablica democr\u00e1tica e aboliuse a monarqu\u00eda por referendo. Andreas Papandreou fundou o Movemento Socialista Panhel\u00e9nico (PASOK), en resposta ao partido Nova Democracia de Konstantinos Karamanlis, xurdindo as d\u00faas forzas pol\u00edticas dominantes da pol\u00edtica grega durante as d\u00e9cadas seguintes. Grecia volveu \u00e1 OTAN en 1980 e converteuse no d\u00e9cimo membro da Uni\u00f3n Europea o 1 de xaneiro de 1981, experimentando dende ent\u00f3n un notable crecemento econ\u00f3mico. O pa\u00eds adoptou o euro en 2001 e organizou de maneira satisfactoria os Xogos Ol\u00edmpicos do ver\u00e1n de 2004 en Atenas.\nPol\u00edtica e goberno.\nGrecia \u00e9 unha rep\u00fablica parlamentaria. O xefe de estado \u00e9 o Presidente da Rep\u00fablica, quen \u00e9 elixido polo Parlamento por un per\u00edodo de cinco anos. A vixente Constituci\u00f3n foi redactada e adoptada polo parlamento heleno no ano 1975, trala ca\u00edda da xunta militar que gobernou o pa\u00eds entre 1967 e 1974. Dende aquela foi revisada d\u00faas veces, a primeira en 1986 e a segunda no ano 2001. A Constituci\u00f3n, constitu\u00edda por 120 artigos, establece a separaci\u00f3n de poderes nos poderes executivo, lexislativo, e xudicial, e garante extensas e espec\u00edficas liberdades e dereitos sociais.\nSegundo a constituci\u00f3n, o poder executivo \u00e9 exercido polo Presidente da Rep\u00fablica e o goberno. A emenda constitucional de 1986 restrinxiu significativamente as obrigaci\u00f3ns e deberes do presidente, sendo o seu papel hoxe en d\u00eda soamente cerimonial. Dende o 13 de marzo de 2020 a presidenta de Grecia \u00e9 Katerina Sakellaropoulou. A posici\u00f3n do Primeiro Ministro, xefe do goberno de Grecia, pertence ao l\u00edder do partido pol\u00edtico que obte\u00f1a a maior confianza do parlamento grego. O Presidente da Rep\u00fablica formalmente elixe o Primeiro Ministro, e, baixo recomendaci\u00f3n, elixe e destit\u00fae os membros do goberno. O Primeiro Ministro exerce vastos poderes pol\u00edticos, aumentados a conta dos do Presidente na emenda de 1986. O Primeiro Ministro de Grecia dende o 8 de xullo de 2019 \u00e9 Kyriakos Mitsotakis.\nO poder lexislativo \u00e9 exercido por 300 membros do Parlamento unicameral. Os estatutos aprobados polo Parlamento son promulgados polo Presidente da Rep\u00fablica. As elecci\u00f3ns parlamentarias te\u00f1en lugar cada catro anos, mais o Presidente da Rep\u00fablica est\u00e1 obrigado a disolve-las cortes no caso de que o goberno o propo\u00f1a en caso de acontecer asunto nacional de extrema importancia. O Presidente est\u00e1 obrigado tam\u00e9n a disolver o Parlamento, no caso de que a oposici\u00f3n sexa quen de levar a cabo unha moci\u00f3n de censura.\nO poder xudicial \u00e9 independente do executivo e do lexislativo \u00e9 abrangue tres Cortes Supremas. O sistema xudicial componse tam\u00e9n de cortes civ\u00eds, encargadas de xulgar casos civ\u00eds e penais e cortes administrativas, encargadas de xulgar disputas entre os civ\u00eds e as autoridades gregas. Dende a restauraci\u00f3n da democracia e ata a d\u00e9cada de 2010, imperou un sistema bipartidista dominado polos partidos Nova Democracia (liberalconservador) e Movemento Socialista Panhel\u00e9nico (socialdem\u00f3crata), at\u00e9 que este \u00faltimo perdeu gran parte do seu apoio nas elecci\u00f3ns de 2012 e nas seguintes, caendo a menos dun 10% dos votos. Paralelamente \u00e1 ca\u00edda do PASOK produciuse a subida da Coalici\u00f3n da Esquerda Radical (SYRIZA), chegando a ser a forza m\u00e1is votada nas elecci\u00f3ns de 2015 e gobernando o pa\u00eds ata 2019 cando Nova Democracia volveu ga\u00f1ar unha maior\u00eda absoluta.\nXeograf\u00eda.\nGrecia consiste nun territorio continental na extremidade sur dos Balc\u00e1ns, na pen\u00ednsula do Peloponeso, separada do continente pola canle de Corinto, e de numerosas illas, inclu\u00edndo Creta, Rodas, Eubea e os arquip\u00e9lagos do Dodecaneso e das C\u00edclades no Mar Exeo, e das Illas X\u00f3nicas no Mar X\u00f3nico. Grecia ten m\u00e1is de 14.880\u00a0km de costas e unha fronteira terrestre de 1.160\u00a0km. A s\u00faa superficie \u00e9 de 132.562\u00a0km\u00b2 inclu\u00edndo augas interiores da cunca do Exeo, illas e illotes.\nPreto do 80% da Grecia \u00e9 territorio monta\u00f1oso ou, polo menos, accidentado. A maior parte do pa\u00eds \u00e9 terra seca e rochosa. S\u00f3 o 28% da terra \u00e9 ar\u00e1bel. A Grecia occidental cont\u00e9n lagos e zonas h\u00famidas. O Pindo, a cadea monta\u00f1osa central, ten unha elevaci\u00f3n media de 2.650 m. O lendario monte Olimpo \u00e9 o punto m\u00e1is alto de Grecia, atinxindo 2.917 m por riba do nivel do mar.\nO clima grego \u00e9 semellante ao portugu\u00e9s, con invernos suaves e h\u00famidos e ver\u00e1ns quentes e secos. As temperaturas s\u00f3 raramente atinxen valores extremos, a\u00ednda que ten nevado nas monta\u00f1as e ata mesmo en Atenas, nalg\u00fans invernos.\nXeogr\u00e1fica e climaticamente o territorio grego \u00e9 moi variado. Contando con 9.000 illas, illotes e afloramentos rochosos, 15.021\u00a0km de costa (m\u00e1is de 16.000\u00a0km de costa inclu\u00edndo os afloramentos rochosos), sendo o segundo de Europa despois de Noruega e d\u00e9cimo do mundo detr\u00e1s dos Estados Unidos en lonxitude costeira. O mar Exeo foi de grande importancia na historia e desenvolvemento da cultura e civilizaci\u00f3n helen\u00edstica.\nDivisi\u00f3ns administrativas.\nAdministrativamente, Grecia constit\u00faese de 13 periferias (provincias) divididas en 51 prefecturas (en grego \"nomoi\", singular \"nomos\"). Existen tam\u00e9n unha \u00e1rea aut\u00f3noma, o Monte Athos (en grego \"Agio Oros\", \"Outeiro sagrado\"), que bordea a periferia da Macedonia central.\nDemograf\u00eda.\nO corpo oficial de estat\u00edsticas de Grecia \u00e9 o Servizo Nacional de Estat\u00edsticas de Grecia (en grego \"\u0395\u03b8\u03bd\u03b9\u03ba\u03ae \u03a3\u03c4\u03b1\u03c4\u03b9\u03c3\u03c4\u03b9\u03ba\u03ae \u03a5\u03c0\u03b7\u03c1\u03b5\u03c3\u03af\u03b1 \u03c4\u03b7\u03c2 \u0395\u03bb\u03bb\u03ac\u03b4\u03bf\u03c2\"). Segundo o corpo de estat\u00edsticas grego, Grecia ti\u00f1a unha poboaci\u00f3n total de 10,964,020 (2001), dos cales 5\u00a0427\u00a0682 eran homes e 5\u00a0536\u00a0338 mulleres. As estat\u00edsticas de 1971, 1981, e 2001 amosan un progresivo envellecemento da poboaci\u00f3n grega. A taxa de natalidade no ano 2003 era de 9,5 por cada 1.000 habitantes (14,5/1.000 no ano 1981). Ao mesmo tempo a taxa de mortalidade subiu do 8,9 por 1.000 habitantes no ano 1981, aos 9,6/1.000 no ano 2003. En 2001, o 16,71% da poboaci\u00f3n ti\u00f1a m\u00e1is de 65 anos, un 68,12% atop\u00e1base entre os 15 e os 64 anos de idade, e un 15,18% ti\u00f1a 14 anos ou menos. En 1971 as cifras eran do 10,92%, 63,72%, e 25,36% respectivamente. A sociedade grega sufriu un gran cambio nas \u00faltimas d\u00e9cadas. Os cocientes de casamentos ve\u00f1en baixando nas \u00faltimas d\u00e9cadas dende o 71 por 1.000 do 81 ata 2002, medrando lixeiramente ata os 61 por 1.000 no 2003 e caendo de novo ata os 51 en 2004. Por outro lado, os cocientes de divorcio ve\u00f1en medrando dende os 191,2 por 1.000 en 1991 aos 239,5 do 2004. \nCidades.\nCase dous terzos dos gregos viven en \u00e1reas urbanas; as d\u00faas grandes \u00e1reas metropolitanas do pa\u00eds son Atenas e Sal\u00f3nica. Na lista de abaixo est\u00e1n as vinte principais cidades gregas, coa poboaci\u00f3n segundo datos oficiais das s\u00faas aglomeraci\u00f3ns urbanas, que pode inclu\u00edr varios concellos.\nMinor\u00edas.\nO grego \u00e9 a lingua maioritaria en todo o territorio heleno, malia existir diversas zonas onde se falan outras linguas ou habitan determinadas minor\u00edas \u00e9tnicas. A \u00fanica minor\u00eda grega que ten un especial reco\u00f1ecemento legal \u00e9 a minor\u00eda musulm\u00e1 (\u039c\u03bf\u03c5\u03c3\u03bf\u03c5\u03bb\u03bc\u03b1\u03bd\u03b9\u03ba\u03ae \u03bc\u03b5\u03b9\u03bf\u03bd\u03cc\u03c4\u03b7\u03c4\u03b1, \"Mousoulmanik\u00ed meion\u00f3tita\") de Tracia, que constit\u00fae o 0.95% da poboaci\u00f3n. Os seus membros son na s\u00faa maior\u00eda de orixe turca, pomak ou b\u00falgaromusulm\u00e1, e xitana. Outras minor\u00edas reco\u00f1ecidas son os armenios (35.000) e os xudeus (5.000).\nExisten tam\u00e9n outros grupos ling\u00fc\u00edsticos, cuxos membros falan ademais do grego outra lingua e se identifican como gregos. Entre estes se atopan os arvanitas, o cales falan unha variante do alban\u00e9s co\u00f1ecido como arvanitika os arromaneses e os meglenorromaneses, cuxas linguas at\u00f3panse estreitamente vencelladas co roman\u00e9s. No norte de Grecia existen grupos de falantes de linguas eslavas, cuxos membros identif\u00edcanse como gregos na s\u00faa maior\u00eda. Os dialectos falados poden clasificarse ling\u00fcisticamente como formas do macedonio (localmente chamado \"Eslavomacedonio\" ou simplemente \"Eslavo\"), ou do b\u00falgaro (distinguido coma \"pomak\" no caso da comunidade musulm\u00e1 de lingua b\u00falgara da rexi\u00f3n de Tracia occidental). A falta dun reco\u00f1ecemento oficial de ningunha minor\u00eda, ag\u00e1s os musulm\u00e1ns de Tracia, constit\u00fae unha fonte de cr\u00edticas de numerosos organismos.\nInmigraci\u00f3n.\nA complexa pol\u00edtica migratoria grega, as distintas pr\u00e1cticas e os diferentes datos recadados, fan que sexa dif\u00edcil establecer o verdadeiro n\u00famero de inmigrantes en Grecia, sendo as estat\u00edsticas actuais causa de especulaci\u00f3n. Un estudo do Observatorio Migratorio do Mediterr\u00e1neo mant\u00e9n que no ano 2001 resid\u00edan no pa\u00eds sen a cidadan\u00eda grega 762.191 persoas, o que constit\u00fae o 7% da poboaci\u00f3n. Deses, 48.560 eran cidad\u00e1ns da UE ou da Asociaci\u00f3n Europea de Libre Comercio (Su\u00edza, Noruega, Islandia e Liechtenstein) e 17,426 chipriotas con status privilexiado. En canto a orixe dos inmigrantes, o 56% son albaneses, seguidos polos b\u00falgaros (5%), xeorxianos (3%) e romaneses (3%). Os estadounidenses, chipriotas, brit\u00e1nicos e alem\u00e1ns representan un 2% cada un. O resto dos 690.000 inmigrantes pertencen a outros grupos \u00e9tnicos.\nA maior\u00eda dos inmigrantes de f\u00f3ra da UE residen no contorno da capital ateniense (uns 132.000 inmigrantes, que constit\u00faen o 17% da poboaci\u00f3n). Sal\u00f3nica \u00e9 a segunda cidade en poboaci\u00f3n estranxeira, cuns 27.000 residentes que constit\u00faen o 7% da poboaci\u00f3n. Deixando estas d\u00faas cidades, as principais zonas con asentamentos estranxeiros son os concellos que rodean a capital. Segundo o mesmo estudo, a poboaci\u00f3n estranxeira (documentada e indocumentada) residente en Grecia poder\u00eda ser maior do 8,5% oficial, chegando ao 10.3% (1,15 mill\u00f3ns de estranxeiros).\nEconom\u00eda.\nA agricultura representa un papel moi importante na econom\u00eda de Grecia. As industrias creadas durante o per\u00edodo posterior \u00e1 primeira guerra mundial foron na s\u00faa maior\u00eda destru\u00eddas durante a segunda guerra mundial e a seguinte guerra civil. Desde ent\u00f3n, o desenvolvemento do sector manufactureiro da econom\u00eda viuse obstaculizado pola falta de combustibles e as dificultades xurdidas co uso da enerx\u00eda hidroel\u00e9ctrica do pa\u00eds. En 1970, no entanto, a contribuci\u00f3n das manufacturas \u00e1 produci\u00f3n nacional anual superou por primeira vez \u00e1 da agricultura. D\u00faas importantes fontes de ingreso para Grecia son a construci\u00f3n naval e o turismo. A extracci\u00f3n de petr\u00f3leo dos campos do norte do mar Exeo foi unha grande axuda para a econom\u00eda a principios da d\u00e9cada de 1980. Grecia pasou a ser membro da Comunidade Econ\u00f3mica Europea (hoxe Uni\u00f3n Europea) en 1981. O orzamento nacional a principios da d\u00e9cada de 1990 calculouse nuns 37,6 miles de mill\u00f3ns de d\u00f3lares de ingresos, e 45,1 miles de mill\u00f3ns de gasto.\nA s\u00faa industria produce principalmente: alimentos e produtos do tabaco, teas e tecidos, produtos qu\u00edmicos, siderurxia, miner\u00eda e refinaci\u00f3n de petr\u00f3leo, mentres que a s\u00faa agricultura se basea na produci\u00f3n de trigo, millo, cebada, remolachas para azucre, olivas, tomates, vi\u00f1o, tabaco, patacas; carne e produtos l\u00e1cteos. A organizaci\u00f3n de sindicatos \u00e9 gremial, as\u00ed pois os membros de cada gremio est\u00e1n afiliados a federaci\u00f3ns nacionais.\nAgricultura e pesca.\nUnha cuarta parte da poboaci\u00f3n activa de Grecia traballa na agricultura, que constit\u00fae o 15% do produto interno bruto (PIB). Pero a s\u00faa produtividade \u00e9 inferior \u00e1 que caber\u00eda esperar deste sector da econom\u00eda. As explotaci\u00f3ns son pequenas, debido ao minifundio creado (3,4 ha de media) como consecuencia da subdivisi\u00f3n hereditaria, o cal dificulta o uso eficaz de equipos mec\u00e1nicos. Ademais, o rendemento \u00e9 baixo por mor da seca e a erosi\u00f3n dos chans neste lugar. O tabaco \u00e9 o cultivo principal e achega preto do 3% dos ingresos por exportaci\u00f3n. A produci\u00f3n anual dos cultivos m\u00e1is importantes (en toneladas) no final da d\u00e9cada de 1980 foi: tabaco, 142.000; trigo, 2,6 mill\u00f3ns; tomates, 1,9 mill\u00f3ns; laranxas, 780.000; millo, 2,1 mill\u00f3ns; remolacha azucreira, 1,9 mill\u00f3ns; uvas, 1,6 mill\u00f3ns; olivas, 1,5 mill\u00f3ns; patacas, 850.000, e algod\u00f3n, 222.000. A facenda gandeira totaliza uns 10,8 mill\u00f3ns de cabezas de gando ovino, 3,5 mill\u00f3ns de caprino, 800.000 cabezas de vac\u00fan, 31 mill\u00f3ns de aves de curral e 2,1 mill\u00f3ns de porcino. O goberno grego tomou medidas para replantar as \u00e1rbores que foron destru\u00eddas durante a segunda guerra mundial. Preto de 2,9 mill\u00f3ns de m\u00b3 de madeira cort\u00e1banse por ano no final da d\u00e9cada de 1980. O 75% proced\u00edan dos bosques de con\u00edferas. A pesca \u00e9 limitada. No final da d\u00e9cada de 1980 a captura anual ascend\u00eda a unhas 135.000 t, a maior parte das cales se consum\u00eda no pa\u00eds. As esponxas son o principal produto mari\u00f1o destinado \u00e1 exportaci\u00f3n.\nOutros sectores.\nA\u00ednda que a miner\u00eda ten escasa importancia para a econom\u00eda grega, expl\u00f3tase unha considerable variedade de recursos minerais. A produci\u00f3n anual (en toneladas) a mediados da d\u00e9cada de 1980 foi: lignito, 35,9 mill\u00f3ns; bauxita, 2,3 mill\u00f3ns; mineral de ferro, 1,3 mill\u00f3ns, e magnesio, 884.400. Tam\u00e9n se extraeron preto de 279.200 m\u00b3 de m\u00e1rmore, ademais de petr\u00f3leo, sal, cromo, prata, zinc, ouro e chumbo. Ao redor dunha quinta parte da poboaci\u00f3n activa traballa neste sector, que produce un 18% do produto interior bruto anual. Os seus principais artigos son os metais b\u00e1sicos e os produtos met\u00e1licos, alimentos, bebidas, tabaco, t\u00e9xtiles e confecci\u00f3n, produtos qu\u00edmicos, cemento e vi\u00f1o. Atenas \u00e9 o centro industrial de Grecia.\nUn 90% da electricidade de Grecia x\u00e9rase en instalaci\u00f3ns termoel\u00e9ctricas de lignito, carb\u00f3n ou derivados do petr\u00f3leo, e o resto en instalaci\u00f3ns hidroel\u00e9ctricas situadas principalmente no r\u00edo Akhel\u00f3\u00f6s, nos montes Pindo. No final da d\u00e9cada de 1980 a capacidade xeradora de enerx\u00eda de Grecia era duns 10,2 mill\u00f3ns de kW, e a s\u00faa produci\u00f3n anual de 30,1 milleiros de mill\u00f3ns. No final da d\u00e9cada de 1980, uns 8,1 mill\u00f3ns de turistas elixiron anualmente Grecia como destino das s\u00faas vacaci\u00f3ns, para visitar as s\u00faas antig\u00fcidades e relaxarse ao sol do mar Mediterr\u00e1neo. As cifras reflicten uns beneficios neste sector de 2.200 mill\u00f3ns de d\u00f3lares ao ano.\nCultura.\nA cultura grega \u00e9, xunto co humanismo, unha das bases da civilizaci\u00f3n occidental. Eles foron os primeiros en desenvolver o modo de pensamento que temos agora, ademais de legar un grandioso patrimonio art\u00edstico e arquitect\u00f3nico. A cultura hel\u00e9nica evolucionou durante miles de anos, cos seus inicios nas civilizaci\u00f3ns minoica e mic\u00e9nica continuando coa notable Grecia cl\u00e1sica, o nacemento da \u00e9poca helen\u00edstica e por medio da influencia do imperio romano e o seu sucesor, o imperio bizantino, na Grecia oriental. O imperio otom\u00e1n tam\u00e9n tivo unha influencia considerable na cultura grega, pero \u00e9 a guerra de independencia grega a que revitaliza Grecia e propicia o nacemento dunha identidade individual dentro da s\u00faa polifac\u00e9tica cultura ao longo da s\u00faa historia.\nFoi ademais na Antiga Grecia, na cidade de Olimpia, onde xurdiron os Xogos Ol\u00edmpicos en homenaxe aos deuses. Os gregos tam\u00e9n desenvolveron unha rica mitolox\u00eda, que \u00e9 referencia para estudos e libros a\u00ednda hoxe en d\u00eda. A filosof\u00eda tam\u00e9n acadou un desenvolvemento sorprendente, principalmente en Atenas no s\u00e9culo V a.C. (per\u00edodo cl\u00e1sico de Grecia), \u00e9poca de fil\u00f3sofos con Plat\u00f3n e S\u00f3crates.\nDe entre os m\u00fasicos gregos con fama internacional destacan Manos Hadjidakis, Mikis Theodorakis ou Evangelos Papathanassiou, co\u00f1ecido popularmente como Vangelis. A busca e a sistematizaci\u00f3n do patrimonio musical popular, que \u00e9 o obxectivo b\u00e1sico de famosos m\u00fasicos e investigadores, ten incentivado a creaci\u00f3n de gran n\u00famero de corais que participan en concursos internacionais.\nEn canto \u00e1s vestimentas de Grecia, son parte dunha historia cultural mixta. Algunhas das caracter\u00edsticas dos traxes folcl\u00f3ricos gregos poden ser achadas nas antigas vestimentas hel\u00e9nicos e bizantinos. De feito, moitos dos elementos dos traxes lit\u00farxicos usados hoxe polos sacerdotes Gregos Ortodoxos est\u00e1n emparentados cos traxes tradicionais da Grecia moderna e te\u00f1en a s\u00faa orixe nas vestimentas do Imperio Bizantino.\nActitudes.\nOs gregos, en xeral, senten un gran vencello co seu pasado, facendo fincap\u00e9 no per\u00edodo cl\u00e1sico da historia grega, dende o helen\u00edstico e o bizantino ata o presente. Ambas, a Grecia cl\u00e1sica e a bizantina, representan para a maior\u00eda dos gregos as precursoras da actual Rep\u00fablica Hel\u00e9nica. Durante o final do s\u00e9culo XIX e comezos do XX as antigas fronteiras do imperio bizantino, ou m\u00e1is en concreto aquelas que ata este per\u00edodo conservaran as poboaci\u00f3ns gregas, chegaron a representar para alg\u00fans un ideal ao alcance do estado contempor\u00e1neo.\nA continuidade cultural e ling\u00fc\u00edstica do pobo grego, no entanto, foi complicada durante a s\u00faa historia polas influencias exteriores, como a do cristianismo sobre a antig\u00fcidade tard\u00eda ou a falta de presi\u00f3n ao final da \u00e9poca bizantina, que son cousas fortemente recalcadas polos gregos de hoxe en d\u00eda sendo como son, unha das naci\u00f3ns m\u00e1is patri\u00f3ticas de Europa segundo Eurostat. C\u00f3mpre destacar que a lingua grega abrangue unha historia de m\u00e1is de 4.000 anos, tendo en consecuencia un enorme impacto noutros idiomas, sobre todo do oeste europeo.\nTrala revoluci\u00f3n de 1821, Grecia pasou por un per\u00edodo de renacemento art\u00edstico e cultural. Os gregos actuais coidan os recordos dos anos de antes da revoluci\u00f3n, aqueles da ocupaci\u00f3n de Grecia polo imperio otom\u00e1n, como os dos \u00abanos de escuridade\u00bb, en que o desenvolvemento cultural quedou completamente detido. A pesar da evidencia pola contra (en particular con respecto \u00e1 literatura cretense), o rexurdimento de Grecia trala formaci\u00f3n da primeira Rep\u00fablica Hel\u00e9nica en 1831 \u00e9 lembrada por unha inmensa maior\u00eda dos gregos como o \"renacemento\" da s\u00faa naci\u00f3n.\nA experiencia da ocupaci\u00f3n, a da \u00e9poca otom\u00e1 e da \u00e9poca moderna, deixou unha marca indeleble na psique grega. No s\u00e9culo XX, o trauma da guerra civil grega durante o que a naci\u00f3n chegou a ser o primeiro teatro de guerra fr\u00eda, inmediatamente trala segunda guerra mundial, a cal conduciu a enormes privaci\u00f3ns coa ocupaci\u00f3n nazi, e a intromisi\u00f3n dos EUA coa creaci\u00f3n do \"R\u00e9xime dos coroneis\", que gobernou brutalmente desde 1967 a 1974; todo iso levou \u00e1 aparici\u00f3n da idea do \"Ethnos Anadelfon\" (Naci\u00f3n sen irm\u00e1ns), recalcando que os gregos s\u00f3 pod\u00edan contar consigo mesmos e os seus compatriotas. Con todo, desde mediados da d\u00e9cada de 1970 cara a adiante e sobre todo trala entrada de Grecia na Uni\u00f3n Europea en 1981, a orientaci\u00f3n de Grecia, e as aspiraci\u00f3ns da maior\u00eda, enfocouse cara \u00e1 corrente principal europea.\nArte.\nA arte e a arquitectura da Grecia antiga tivo unha grande influencia na arte occidental ata o presente. A arte e arquitectura bizantinas tam\u00e9n xogaron un importante papel nos inicios do cristianismo, e queda unha significativa influencia nas naci\u00f3ns cristi\u00e1s ortodoxas de Europa oriental e Eurasia. Ata agora, debido aos estragos da historia, s\u00f3 unha pequena variedade da arte grega antiga sobreviviu, sobre todo escultura e arquitectura e artes menores, inclu\u00edndo o dese\u00f1o de moedas, cer\u00e1mica e o gravado de pedras preciosas. Grecia tam\u00e9n ten, a partir da revoluci\u00f3n, un peso espec\u00edfico na historia da arte contempor\u00e1nea.\nArquitectura.\nOs restos da arquitectura a\u00ednda sobreviven ou est\u00e1n ben documentados actualmente. Os antigos gregos desenvolveron dous estilos primarios (ou \u00abordes cl\u00e1sicas\u00bb). O sobrio e s\u00f3lido d\u00f3rico e o refinado e decorativo x\u00f3nico. Hai que sinalar que o estilo x\u00f3nico evolucionou dentro do estilo corintio.\nA forma rectangular dos antigos templos gregos, rodeados de columnas sostidas por un pedimento triangular, constru\u00eddo de pedra calcaria ou m\u00e1rmore, segue sendo un popular estilo a\u00ednda hoxe en d\u00eda. A\u00ednda que o arco era familiar aos troianos, non estaba amplamente estendido o seu uso, en contraste coas posteriores edificaci\u00f3ns romanas.\nAs obras representativas que sobreviven da arquitectura grega son o Parten\u00f3n e o Erecteion de Atenas, e as estruturas romanas baseadas no modelo grego, coma o Pante\u00f3n de Roma, o cal \u00e9 atribu\u00eddo ao arquitecto grego Apolodoro de Damasco. A arquitectura bizantina foi un xeito de construci\u00f3n com\u00fan dende o ascenso do cristianismo baixo Constantino ata a ca\u00edda do Bizancio en 1453 nas mans dos turcos otom\u00e1ns. Son caracter\u00edsticos a cruz grega, o capitel de estilo bizantino (unha mestura de x\u00f3nico e capiteis corintios) e unha c\u00fapula central rodeada por varias pequenas c\u00fapulas. Grecia experimentou tam\u00e9n o rexurdimento neobizantino trala revoluci\u00f3n grega e bastante insospeitadamente, tam\u00e9n o auxe da arquitectura neocl\u00e1sica nos anos seguintes \u00e1 Revoluci\u00f3n; isto viu a pola en contacto e interacci\u00f3n coa tradicional vila bizantina para producir unha forma espec\u00edfica na Grecia contempor\u00e1nea.\nComo outras capitais contempor\u00e1neas, Atenas, ten parte na arquitectura modernista e posmodernista, m\u00e1is concretamente as \u00faltimas construci\u00f3ns de Santiago Calatrava para as Olimp\u00edadas de Atenas de 2004.\nPintura e escultura.\nEn contraste con outras formas ilustradas, as pinturas conservadas da Grecia antiga son moi escasas. Os pintores gregos traballaban principalmente en paneis de madeira, e as obras finais foron admiradas durante centos de anos logo da s\u00faa creaci\u00f3n. Con todo, estas pinturas desapareceron despois do s\u00e9culo IV cando non foron suficientemente protexidas. Conserv\u00e1ronse as copias romanas de inferior calidade, por exemplo as de Pompeia, achadas nas tumbas dos reis de Macedonia en Verxina ou en Le\u00facade, na antiga Macedonia, como as de Kazanlak na antiga Tracia.\nAs obras conservadas da antiga escultura grega son m\u00e1is com\u00fans, en particular as dos mestres escultores, como Fidias e Prax\u00edteles. Estes artistas e os seus seguidores foron frecuentemente emulados polos romanos. Con todo, os cristi\u00e1ns do s\u00e9culo IV e V viron a destruci\u00f3n dos \u00eddolos pag\u00e1ns como un \"acto de piedade\". Moitas esculturas antigas de m\u00e1rmore foron queimadas con cal na Idade Media, e estatuas de bronce foron fundidas para obter o metal. As estatuas de m\u00e1rmore que escaparon \u00e1 destruci\u00f3n foron esquecidas, ou no caso dos bronces, perdidos no mar.\nNo per\u00edodo bizantino, a arte relixiosa era o tema dominante, con mosaicos e iconas moi traballadas adornando os edificios relixiosos. O artista renacentista, O Greco (Domenikos Theotocopoulos), responde do bizantino e no s\u00e9culo XVI a arte manierista, producindo escultura e pinturas de forma libre, luz e cor que inspirar\u00eda a artistas do s\u00e9culo XX como Pablo Picasso ou Jackson Pollock.\nAdemais, un importante e a mi\u00fado pioneiro papel, foi xogado por artistas das illas X\u00f3nicas no XVIII e a comezos do XIX, que explotaron as conquistas do Renacemento italiano e dos talleres barrocos. Con persistentes esforzos cara a novas direcci\u00f3ns e obxectivos, os artistas gregos afloraron ao mundo durante as primeiras d\u00e9cadas do s\u00e9culo XIX conectando a arte grega coa s\u00faa antiga tradici\u00f3n, as\u00ed como a procura de talleres europeos, sobre todo os da Munich School, con exemplos definitorios da arte contempor\u00e1nea grego do per\u00edodo que incl\u00fae a obra de \"Theodoros Vryzakis\" e \"Nikiphoros Lytras\".\nA comezos do s\u00e9culo XX, Demetrios Galanis, contempor\u00e1neo e amigo de Picasso, conseguiu un amplo reco\u00f1ecemento en Francia e foi membro vitalicio da Academia Francesa, tralo encomio do cr\u00edtico Andr\u00e9 Malraux como un artista capaz \u00abde provocar fortes emoci\u00f3ns como Giotto\u00bb. Xa en pleno s\u00e9culo XX, Nikos Engonopoulos conseguiu reco\u00f1ecemento internacional coas s\u00faas concepci\u00f3ns surrealistas en pintura e poes\u00eda, ao mesmo tempo en que Yannis Spyropoulos destacaba como pintor abstracto, mentres que no final da d\u00e9cada dos 60, Dimitris Mytaras e Yiannis Psychopedis se asociaron co realismo cr\u00edtico europeo.\nGrecia continuou a antiga tradici\u00f3n escult\u00f3rica nas \u00e9pocas modernista e posmodernista, con colaboradores como o fil\u00f3sofo Costas Axelos e o afamado Constantine Andreou, receptor da Lexi\u00f3n de Honra de Francia.\nCer\u00e1mica e moedas.\nA antiga Grecia foi tam\u00e9n reputada pola s\u00faa cer\u00e1mica, que inclu\u00eda tanto formas de vasos de bebida como furnas. A cer\u00e1mica de figuras negras, en cuxas decoraci\u00f3ns aparecen siluetas negras sobre fondo vermello, son moi representativas da temper\u00e1 artesan\u00eda grega. Posteriormente as formas incl\u00faen a cer\u00e1mica de figuras vermellas e a cer\u00e1mica de figuras brancas.\nOs gregos non consideraban o dese\u00f1o da moeda como unha forma principal de arte propiamente dita. No entanto, a durabilidade e a abundancia de moedas que dese\u00f1aron \u00e9 unha das m\u00e1is importantes fontes de co\u00f1ecemento acerca da est\u00e9tica grega. As moedas foron inventadas en Lida durante o s\u00e9culo VII a.C. pero foron os gregos os primeiros que as empregaron amplamente, e quen estableceron un canon do dese\u00f1o monetario que foi seguido dende ent\u00f3n. Esta forma de arte ten unha particular importancia no estudo da \u00e9poca bizantina.\nCine.\nA primeira sala de cine apareceu por primeira vez en Grecia en 1897, e o primeiro teatro foi constru\u00eddo en 1907. A primeira produci\u00f3n \u00e9 de 1914 cando a compa\u00f1\u00eda Asty Filme foi fundada e comezou a producirse longametraxes. \"Golfo\" (\u0393\u03ba\u03cc\u03bb\u03c6\u03c9), unha tradicional historia de amor, foi a primeira longametraxe, a\u00ednda que houbo antes varias produci\u00f3ns menores como os noticiarios. O cine grego tivo unha historia axitada, desde momentos de relativo estancamento ata moi memorables produci\u00f3ns. Desde a d\u00e9cada de 1920 ata o final dos 40 houbo alg\u00fans filmes bastante notables, como \u0388\u03c1\u03c9\u03c2 \u03ba\u03b1\u03b9 \u03ba\u03cd\u03bc\u03b1\u03c4\u03b1 (dirixida en 1928 por D. Gaziadis), e \"Aplauso\" (\u03a7\u03b5\u03b9\u03c1\u03bf\u03ba\u03c1\u03bf\u03c4\u03ae\u03bc\u03b1\u03c4\u03b1) (dirixida en 1944 por G. Tzavelas), e a m\u00e1is importante \u00e9 de 1944, na que Katina Paxinou foi premiada co \u00d3scar para a mellor actriz secundaria por \"Por quen dobran as camp\u00e1s\".\nA idade de ouro do cine grego foi a d\u00e9cada dos anos 50, d\u00e9cada nas que se produciron ata sesenta filmes por ano, cunha pel\u00edcula como \"Ronsel\", dirixida por Michael Cacoyannis, un dos m\u00e1is famosos directores. Notables actores e directores deste per\u00edodo foron Alekos Sakelarios, Nikos Tsiforos, Ellie Lambeti, Dinos Iliopoulos e Irene Papas. Cacoyannis, en particular, que dirixiu nos 60 Alexis Zorbas, chegando a ga\u00f1ar tres premios \u00d3scar. Dende esta \u00e9poca o cine grego estivo relativamente parado. Sen contar con pel\u00edculas como \"Loafing and Camoflage\" (\u039b\u03bf\u03cd\u03c6\u03b1 \u03ba\u03b1\u03b9 \u03a0\u03b1\u03c1\u03b1\u03bb\u03bb\u03b1\u03b3\u03ae), cuxo \u00e9xito popular sacou do punto morto usando a comedia exea. Outros temas pol\u00edticos foron tocados no cine grego, como a inmigraci\u00f3n de Albania aparecendo en 1991 con \u039c\u03b5\u03c4\u03ad\u03c9\u03c1\u03bf \u03b2\u03ae\u03bc\u03b1 \u03c4\u03bf\u03c5 \u03c0\u03b5\u03bb\u03b1\u03c1\u03b3\u03bf\u03cd (en ingl\u00e9s: \"The Suspended Step of the Stork\"), dirixida por Theo Angelopoulos.\nM\u00e1is recentemente, filmes como Politiki kouzina (\"Un toque de pementa\") e a comedia sexual tab\u00fa Safe Sex sinalaron a tendencia crecente da calidade do cine grego. Isto pode estar relacionado, en gran parte, cun inigualable per\u00edodo de prosperidade econ\u00f3mica en Grecia, o cal conduciu a un incremento das produci\u00f3n cultural en todas as artes, tanto f\u00edsica como visual.\nLiteratura.\nGrecia ten unha destacable, rica e forte tradici\u00f3n literaria que abrangue uns 2.800 anos. A \u00e9poca cl\u00e1sica \u00e9 a que m\u00e1is comunmente se relaciona coa literatura grega, que comeza no ano 800 a.C. e mant\u00e9n a s\u00faa influencia durante o per\u00edodo bizantino; no entanto, a influencia do Cristianismo comezou un novo desenvolvemento da palabra escrita. Moitos elementos da antiga tradici\u00f3n milenaria est\u00e1n reflectidos na moderna literatura grega, inclu\u00edndo as obras dos laureados co Premio Nobel de Literatura, Odysseas Elytis e Giorgos Seferis.\nGrecia cl\u00e1sica.\nAs primeiras obras da tradici\u00f3n literaria occidental son os poemas \u00e9picos de Homero e Hes\u00edodo. A primeira poes\u00eda l\u00edrica, a representada por poetas como Safo e P\u00edndaro, foi a responsable da definici\u00f3n do x\u00e9nero l\u00edrico como \u00e9 entendido actualmente na literatura occidental.\nEsopo escribiu as s\u00faas \"F\u00e1bulas\" no s\u00e9culo VI a.C. Estas innovaci\u00f3ns tiveron unha fonda influencia non s\u00f3 nos poetas romanos, como Virxilio no seu poema \u00e9pico da fundaci\u00f3n de Roma, a Eneida, sen\u00f3n que se estendeu a trav\u00e9s de toda Europa.\nNa Grecia cl\u00e1sica establ\u00e9cese o nacemento do teatro tal como o entendemos. Esquilo introduciu as ideas de di\u00e1logo e dramatizando as relaci\u00f3ns dos personaxes e ao facelo, inventou o drama: a s\u00faa \"Orest\u00edada\", trilox\u00eda de obras, \u00e9 considerada a cima da s\u00faa carreira. Outros grandes dramaturgos foron S\u00f3focles e Eur\u00edpides. Arist\u00f3fanes, un escritor de comedias, definiu e desenvolveu o concepto de comedia como forma teatral.\nHerodoto e Tuc\u00eddides son considerados os pioneiros do moderno estudo da historia no campo da procura filos\u00f3fica, literaria, e cient\u00edfica. Polibio foi o primeiro en introducir no seu estudo o concepto de militar.\nA filosof\u00eda introduciu literatura cos di\u00e1logos de Plat\u00f3n, mentres que o seu disc\u00edpulo Arist\u00f3teles, na s\u00faa obra \"Po\u00e9tica\", formulou o primeiro criterio da cr\u00edtica literaria. Ambas as figuras literarias, no contexto das contribuci\u00f3ns da filosof\u00eda grega nas \u00e9pocas cl\u00e1sica e helen\u00edstica, deron nacemento ao concepto de ciencia pol\u00edtica, o estudo da evoluci\u00f3n pol\u00edtica e a cr\u00edtica dos sistemas de goberno.\nGrecia bizantina.\nA expansi\u00f3n do Cristianismo por todo o mundo grecorromano nos s\u00e9culos IV, V e VI, xunto \u00e1 Helenizaci\u00f3n do Imperio Bizantino que se produciu no per\u00edodo, levar\u00eda \u00e1 formaci\u00f3n dunha forma literaria \u00fanica, que combinaba influencias cristi\u00e1s, gregas, romanas e orientais (como as do imperio persa). \u00c1 s\u00faa vez, isto permitiu que se desenvolvese a poes\u00eda cretense, a s\u00e1tira po\u00e9tica no Oriente grego, e o x\u00e9nero hist\u00f3rico, con varios prominentes historiadores como Procopio de Cesarea.\nGrecia moderna.\nA moderna literatura grega naceu a partir da revoluci\u00f3n grega de 1821 e a subseguinte independencia de Grecia en 1831, e como tal, a literatura grega do per\u00edodo est\u00e1 fortemente influ\u00edda por temas revolucionarios, a\u00ednda que o impacto da literatura grega da ilustraci\u00f3n tam\u00e9n pod\u00eda ser destacada, ademais da influencia das canci\u00f3ns e novela acr\u00edticas do imperio bizantino.\nNo s\u00e9culo XX, a tradici\u00f3n literaria grega moderna abrangue a obra de Constantino Cavafis, considerado unha figura clave da poes\u00eda do s\u00e9culo XX, conmovedor Giorgos Seferis (cuxas obras e poemas aspiraron a unir a literatura da antiga e moderna Grecia) e Odysseas Elytis, quen ga\u00f1aron o Premio Nobel de Literatura. Nikos Kazantzakis \u00e9 tam\u00e9n unha gran figura, con obras como \"A \u00faltima tentaci\u00f3n de Cristo\" e \"Cristo recrucificado\" recibindo reco\u00f1ecemento internacional. Vassilis Vassilikos \u00e9 cumpridamente traducido.\nEducaci\u00f3n.\nA educaci\u00f3n en Grecia \u00e9 obrigatoria para todos os nenos entre 6 e 15 anos; \u00e9 dicir, incl\u00fae Primaria (\"Dimotiko\") e o Ensino Secundario Inferior (\"Gymnasio\"). A vida dos estudantes na escola, con todo, pode comezar dende a idade de dous anos e medio (preescolar) en instituci\u00f3ns (p\u00fablicas e privadas) chamadas \"Vrefonipiakoi Paidikoi Stathmi\" (creches). Nalg\u00fans \"Vrefonipiakoi Stathmoi\" hai tam\u00e9n \"Nipiaka Tmimata\" (garder\u00edas) que funcionan como a \"Nipiagogeia\" (xard\u00edn de infancia). Despois de rematar o Gymnasio os estudantes poden continuar co Ensino Secundario Superior (\"Lykeio\").\nO nivel educativo p\u00fablico m\u00e1is alto est\u00e1 dividido entre universidades, \"Grandes Instituci\u00f3ns Educativas\" (\u0391\u03bd\u03ce\u03c4\u03b1\u03c4\u03b1 \u0395\u03ba\u03c0\u03b1\u03b9\u03b4\u03b5\u03c5\u03c4\u03b9\u03ba\u03ac \u0399\u03b4\u03c1\u03cd\u03bc\u03b1\u03c4\u03b1, An\u00f3tata Ekpaideytik\u00e1 Idr\u00fdmata, \"\u0391\u0395\u0399\") e \"Grandes Instituci\u00f3ns de Formaci\u00f3n Tecnol\u00f3xica\" (\u0391\u03bd\u03ce\u03c4\u03b1\u03c4\u03b1 \u03a4\u03b5\u03c7\u03bd\u03bf\u03bb\u03bf\u03b3\u03b9\u03ba\u03ac \u0395\u03ba\u03c0\u03b1\u03b9\u03b4\u03b5\u03c5\u03c4\u03b9\u03ba\u03ac \u0399\u03b4\u03c1\u03cd\u03bc\u03b1\u03c4\u03b1, An\u00f3tata Technologik\u00e1 Ekpaideytik\u00e1 Idr\u00fdmata, \"ATEI\"). Os estudantes son admitidos nestes centros de acordo aos seus resultados dunha proba a nivel nacional xusto despois de rematar o terceiro grao de Lykeio. Ademais disto os estudantes maiores de vente e dous anos poden ser admitidos na Universidade Hel\u00e9nica Aberta mediante unha especie de lotar\u00eda. A Universidade Nacional e Kapodistr\u00edaca de Atenas \u00e9 a universidade m\u00e1is antiga do leste mediterr\u00e1neo.\nDeportes.\nA achega de Grecia aos Xogos Ol\u00edmpicos foi destacada; dende a antig\u00fcidade coa creaci\u00f3n dos orixinais Xogos de Olimpia, ata os modernos onde Atenas foi anfitrioa en d\u00faas ocasi\u00f3ns (1896 e 2004), ademais de ser tradicional participante desde a s\u00faa creaci\u00f3n. Nos \u00faltimos Xogos Ol\u00edmpicos do Ver\u00e1n, Grecia obtivo 6 medallas de ouro, 6 de prata e 4 de bronce para un total de 16. O \u00fanico t\u00edtulo mundial que obtivo Grecia foi en f\u00fatbol, cando no ano 2004 se coroou como Campioa da Eurocopa, ao derrotar a selecci\u00f3n local, Portugal, por 1-0.\nTam\u00e9n destacan os gregos no baloncesto, onde cultivaron varios \u00e9xitos: medalla de ouro no Europeo de 2005 e prata no mundial de Osaka de 2006. No europeo disputado en Espa\u00f1a, foron privados das medallas por desenvolver un xogo est\u00e1tico, na opini\u00f3n dos mestres, a\u00ednda que a s\u00faa perseveranza en coller os rebotes foi eloxiada polos cr\u00edticos. O que m\u00e1is defendeu a actuaci\u00f3n de Grecia no Europeo foi o adestrador ruso Mikhail Lukewisky. Mikhail non \u00e9 un nome calquera para os afeccionados gregos, foi adestrador da selecci\u00f3n Helena durante os anos 1992, 93, 94, 95 e 1996, conseguindo t\u00edtulos como a medalla de bronce nos Xogos Ol\u00edmpicos de Barcelona 92, ou o cuarto posto no Europeo de Budapest. Lukewisky \u00e9 unha lenda viva do baloncesto grego. A nivel de clubs os equipos gregos son dos m\u00e1is punteiros de Europa, destacando o Olympiakos Piraeus, o PAOK Tesal\u00f3nica, o Panathinaikos ou o AEK Atenas."}
{"id": "3918", "revid": "5863", "url": "https://gl.wikipedia.org/wiki?curid=3918", "title": "Benito Xer\u00f3nimo Feijoo", "text": "Frei Benito Xer\u00f3nimo Feijoo e Montenegro, nado en Casdemiro (O Pereiro de Aguiar), o 8 de outubro de 1676 e finado en Oviedo o 26 de setembro de 1764, foi un relixioso bieito, escritor e pensador galego. Xunto co valenciano Gregorio Mayans e os portugueses Ant\u00f3nio Nunes Ribeiro Sanches e o Marqu\u00e9s de Pombal, constit\u00fae a figura m\u00e1is destacada da primeira Ilustraci\u00f3n na Pen\u00ednsula Ib\u00e9rica. \nEst\u00e1 soterrado na igrexa de Santa Mar\u00eda de la Corte (Oviedo). Escribiu unha serie de ensaios baixo o t\u00edtulo de \"Teatro cr\u00edtico universal\" (1726-1764), considerados como a obra cume da Ilustraci\u00f3n en lingua castel\u00e1.\nTraxectoria.\nEra fillo primox\u00e9nito dunha familia fidalga, o seu pai foi Antonio Feijoo Montenegro e Sanjurjo e a s\u00faa nai Mar\u00eda de Puga Sandoval Novoa e Feijoo. Logo de facer os estudos primarios no mosteiro de Santo Estevo de Ribas de Sil, pouco antes de facer os 14 anos ingresou na Orde de San Bieito, polo que tivo que renunciar aos seus dereitos como morgado. Ordenouse como sacerdote no mosteiro de San Xuli\u00e1n de Samos, e estudou Teolox\u00eda na Universidade de Salamanca. Foi profesor durante oito anos no mosteiro de San Salvador de L\u00e9rez, catro anos como pasante e catro como titular. Acadou mediante oposici\u00f3n unha c\u00e1tedra na Universidade de Oviedo. En Oviedo residiu dende 1709, no colexio bieito de San Vicente.\nObra.\nFeijoo est\u00e1 considerado o primeiro ensa\u00edsta da literatura en lingua castel\u00e1, e un dos pioneiros xunto a Gregorio Mayans da considerada Primeira Ilustraci\u00f3n Espa\u00f1ola, desde 1737 at\u00e9 pouco despois da morte de Fernando VI. Amais, est\u00e1 considerado precursor das ideas de frei Mart\u00edn Sarmiento.\nNon publicou as s\u00faas obras at\u00e9 1725, e f\u00edxoo en forma de colecci\u00f3ns de op\u00fasculos pol\u00e9micos que chamou \"discursos\" (de \"discorrer\", disertar libremente). Neste x\u00e9nero int\u00e9granse os oito volumes (118 discursos), m\u00e1is un suplemento adicional do \"Teatro cr\u00edtico universal\" (coa acepci\u00f3n de \"teatro\" como \u00abpanorama\u00bb ou visi\u00f3n xeral de conxunto), publicados entre 1726 e 1739. Doutra banda, est\u00e1n os cinco volumes das \"Cartas eruditas y curiosas\", publicadas entre 1742 e 1760 e compostas por 166 ensaios m\u00e1is curtos. Amais, c\u00f3mpre sumar un tomo extra de \"Adiciones\" publicado en 1783 e a s\u00faa copiosa correspondencia privada.\nNos \"Discursos varios en todo g\u00e9nero de materias para desenga\u00f1o de errores comunes\" trata temas de distintas ciencias e actividades humanas e, polo seu prop\u00f3sito de discorrer acerca das falsas crenzas e as superstici\u00f3ns, entre outros erros difundidos no pobo, cham\u00e1ronlle \"o desenganador das Espa\u00f1as\". Polo seu car\u00e1cter enciclop\u00e9dico, esta obra ins\u00edrese na tradici\u00f3n das miscel\u00e1neas, ao estilo da \"Silva de varia lecci\u00f3n\" de Pero Mex\u00eda (s\u00e9culo XVI).\nA s\u00faa obra espertou curiosidade, pois foi traducida ao franc\u00e9s, ingl\u00e9s, italiano e alem\u00e1n.\nOs seus discursos provocaron rexeitamento entre as comunidades tomista e escol\u00e1stica, con cr\u00edticas de Ignacio de Armesto Osorio, Francisco de Soto Marne, Salvador Jos\u00e9 Ma\u00f1er e Diego de Torres Villarroel entre outros. Por\u00e9n, foi defendido polo doutor Mart\u00edn Mart\u00ednez e os frades Isla e Mart\u00edn Sarmiento, amais do propio rei Fernando VI, que mediante un real decreto de 1750 prohibiu que se lle atacase.\nConsideraci\u00f3ns sobre a igualdade de x\u00e9nero.\nFeijoo defend\u00eda a igualdade do home e da muller e a s\u00faa figura \u00e9 clave na historia dos dereitos da muller na Espa\u00f1a do s\u00e9culo XVIII. O XVI discurso \"Defensa da muller\" publicado no primeiro volume do \"Teatro Cr\u00edtico Universal\" de 1726 est\u00e1 considerado como o primeiro tratado feminista espa\u00f1ol. Mestura os criterios de corte racionalista, propios da primeira xeraci\u00f3n ilustrada \u00e1 que pertence, con outros criterios tradicionais baseados no argumento da autoridade utilizando numerosas referencias eruditas. Cuestiona a opini\u00f3n com\u00fan e a misoxinia da \u00e9poca sobre a inferioridade da muller, defende a igualdade intelectual entre homes e mulleres, a dignidade moral da muller e o seu dereito a acceder ao co\u00f1ecemento cient\u00edfico e \u00e1 alta cultura. \nO texto comeza con estas palabras:\nConsideraci\u00f3ns sobre o galego e portugu\u00e9s.\nAdemais de ser un precursor das ideas de frei Mart\u00edn Sarmiento en canto \u00e1s ideas ilustradas sobre a Ciencia e a Ilustraci\u00f3n, \u00e9 tam\u00e9n, no referido \u00e1s cuesti\u00f3ns filol\u00f3xicas, e un dos precursores do Rexurdimento pola s\u00faa defensa da dignidade da lingua galega. Consideraba o galego e o portugu\u00e9s linguas de seu, non dialectos do castel\u00e1n, con orixe no lat\u00edn, e constitu\u00edndo unha unidade ling\u00fc\u00edstica."}
{"id": "3919", "revid": "197", "url": "https://gl.wikipedia.org/wiki?curid=3919", "title": "Luis Amado Carballo", "text": ""}
{"id": "3922", "revid": "100145", "url": "https://gl.wikipedia.org/wiki?curid=3922", "title": "R\u00edo Belelle", "text": " \nO r\u00edo Belelle \u00e9 un curso fluvial da provincia da Coru\u00f1a, que transcorre polos concellos da Capela, Cabanas, Fene e Neda. D\u00e1 acobillo a distintas zonas de grande riqueza paisax\u00edstica e ecol\u00f3xica. \u00c9 co\u00f1ecido pola s\u00faa fervenza (fervenza do r\u00edo Belelle), e tam\u00e9n pola s\u00faa idoneidade para a pesca da troita.\nA s\u00faa etimolox\u00eda \u00e9 de orixe claramente indoeuropea, podendo vir o nome, tanto do deus celta solar Belenos, facendo referencia \u00e1 claridade das s\u00faas augas, ou tam\u00e9n poder\u00eda vir da palabra latina \"uilla\", que fai referencia a un asentamento agr\u00edcola nos arredores. "}
{"id": "3923", "revid": "1410", "url": "https://gl.wikipedia.org/wiki?curid=3923", "title": "Estonia", "text": "Estonia () (), oficialmente Rep\u00fablica de Estonia () (), \u00e9 un dos tres pa\u00edses b\u00e1lticos. O pa\u00eds at\u00f3pase na Europa do norte e est\u00e1 constitu\u00eddo por unha porci\u00f3n continental e un grande arquip\u00e9lago de illas no mar B\u00e1ltico. Estonia limita polo norte co golfo de Finlandia que o separa da veci\u00f1a Finlandia. Polo leste o pa\u00eds fai fronteira con Rusia, ao sur con Letonia e ao oeste co mar B\u00e1ltico, que o separa de Suecia. Estonia ten unha poboaci\u00f3n de pouco m\u00e1is dun mill\u00f3n trescentos mil habitantes, distribu\u00eddos ao longo de 45 mil quil\u00f3metros cadrados. O pa\u00eds \u00e9 membro da Uni\u00f3n Europea dende o 1 de maio do ano 2004, da OTAN dende o 29 de marzo do 2004 e da Eurozona dende o 1 de xaneiro de 2011.\nOs estonianos son un pobo f\u00ednico etnicamente vencellado aos finlandeses e aos saamis. O pa\u00eds ten ademais vencellos culturais e hist\u00f3ricas cos pa\u00edses n\u00f3rdicos, particularmente con Finlandia, a Suecia e Dinamarca.\nA lingua estoniana fai parte das linguas ugrofinesas grupo que comparte co fin\u00e9s e o h\u00fangaro, a\u00ednda que difire moito deste. Xunto co fin\u00e9s, o h\u00fangaro e o malt\u00e9s, o estoniano forma o grupo de linguas oficiais da Uni\u00f3n Europea que non te\u00f1en orixe indoeuropea.\nDurante s\u00e9culos os estonianos viviron baixo o dominio doutros pobos que ocuparon a s\u00faa terra. A noci\u00f3n de pa\u00eds chegou bastante tarde para os estonianos, apenas na metade do s\u00e9culo XIX, cun forte crecemento cultural unido ao crecemento da poboaci\u00f3n urbana, e \u00e1 industrializaci\u00f3n do pa\u00eds, que favoreceu a uni\u00f3n dos estonianos e ao movemento nacionalista, resultando nun Estado independente, establecido en 1917.\nEtimolox\u00eda.\nO nome actual de \"Estonia\" prov\u00e9n probablemente do historiador romano T\u00e1cito, que no seu libro \"Germania\" (ca. 98 AD) describiu o pobo que moraba na rexi\u00f3n da actual Estonia como os \"Aestii\", un pobo b\u00e1rbaro que era distinto dos outros pobos da rexi\u00f3n. Igualmente, atop\u00e1ronse sagas escandinavas en que se contaban relatos sobre a rexi\u00f3n de Estonia chamada \"Eistland\". No lat\u00edn arcaico e noutras fontes da Antig\u00fcidade, o nome que describ\u00eda as terras estonianas era \"Estia\" ou \"Hestia\". A primeira vez que os estonianos se chamaron as\u00ed foi durante o per\u00edodo de fortalecemento da cultura estoniana durante o xurdimento do sentimento nacionalista durante o s\u00e9culo XIX, d\u00e1ndose en chamar \"habitantes das terras do leste\" ou os \"Eesti\".\nHistoria.\n\"Artigo principal: Historia de Estonia\"\nAntig\u00fcidade.\nOs primeiros asentamentos humanos en Estonia foron posibles fai 11.000 ou 13.000 anos, cando comezaron os desxeos da derradeira glaciaci\u00f3n. O asentamento humano m\u00e1is antigo co\u00f1ecido en Estonia, \u00e9 o asentamento de Pulli, atopado nas beiras do r\u00edo P\u00e4rnu, preto da vila de Sindi, no sur de Estonia. Segundo as probas de carbono, o asentamento foi fundado hai 11.000 anos, no comezo do 9 milenio a.C.\nEn Estonia atop\u00e1ronse probas da existencia de comunidades cazadoras e pescadoras arredor do 6.500 a.C., preto da vila de Kunda, no norte. Aparellos feitos de \u00f3sos e pedras semellantes \u00f3s atopados en Kunda, foron atopados por toda Estonia, ademais de en Letonia, norte de Lituania e sur de Finlandia. A cultura atopada en Kunda pertence \u00e1 Idade de pedra, ou \u00f3 per\u00edodo Mesol\u00edtico.\nA fin da Idade de bronce e o comezo da Idade de ferro caracteriz\u00e1ronse por grandes cambios culturais. O m\u00e1is importante foi a transici\u00f3n para a agricultura. Dende o s\u00e9culo I \u00f3 s\u00e9culo V d.C., a agricultura expandiuse, a poboaci\u00f3n medrou, e os asentamentos espall\u00e1ronse por todo o pa\u00eds. Nesa \u00e9poca a influencia do Imperio Romano chegou ata Estonia, sendo este per\u00edodo co\u00f1ecido como a Idade de ferro romana.\nA segunda metade da Idade de ferro caracterizouse polos enfrontamentos contra as tribos b\u00e1lticas, as cales atacaban dende o sur do pa\u00eds, e dende o mar B\u00e1ltico. Moitas sagas escandinavas fan referencia \u00e1s campa\u00f1as contra Estonia. Os piratas estonianos levaron a cabo ataques semellantes na Idade Viquinga chegando a saquear e queimar a vila sueca de Sigtuna no ano 1187.\nCristianizaci\u00f3n.\nArredor do s\u00e9culo XIII, Estonia atop\u00e1base dividida en 8 condados \u2014 Saaremaa, L\u00e4\u00e4nemaa, R\u00e4vala, Harju, Viru, J\u00e4rva, Sakala, e Ugandi. Despois de levarse a cabo unha serie de consultas entre os diferentes representantes e compo\u00f1entes de varios dos condados, tomaron a decisi\u00f3n de establecer un estado. Ata ese intre, Estonia conservara unha relixi\u00f3n pag\u00e1 centrada arredor dunha deidade chamada Tharapita.\nEstonia foi cristianizada cando os \"Irm\u00e1ns livonianos da espada\" alem\u00e1ns invadiron o sur do pa\u00eds como parte das cruzadas setentrionais en principios do s\u00e9culo XIII. \u00d3 mesmo tempo, Dinamarca tentaba facerse co norte do pa\u00eds. No ano 1227 Estonia atop\u00e1base dividida entre os dous pa\u00edses. A parte norte de Estonia estivo baixo Dinamarca ata 1346. Tal\u00edn (co\u00f1ecida como Reval naquel tempo) recibiu os dereitos de L\u00fcbeck en 1248 e uniuse \u00e1 Liga Hanse\u00e1tica no final do s\u00e9culo XIII. No ano 1343, a xente do norte de Estonia e mais Saaremaa rebel\u00e1ronse contra o dominio xermano na revolta da noite de San Xurxo, rematada en 1344. Entre os anos 1481 e 1558 Estonia foi invadida sen \u00e9xito polos rusos. Despois de 1524, durante a reforma protestante, Estonia converteuse \u00f3 Luteranismo.\nSuecia e Rusia.\nDurante a guerra livoniana en 1561, o norte de Estonia pasou \u00f3 control sueco, mentres que o sur de Estonia pasou \u00f3 control polaco durante a d\u00e9cada de 1580. En 1625, Estonia pasou a estar por completo baixou o dominio sueco. Daquela, Estonia quedou dividida entre as provincias de Estonia no norte, e Livonia situada entre o sur de Estonia e o norte de Letonia, divisi\u00f3n que durou ata comezos do s\u00e9culo XX.\nEn 1631, o rei sueco Gustavo Adolfo forzou a nobreza a respectare o campesi\u00f1ado, a\u00ednda que a servidume seguiu existindo. No ano 1632 establec\u00e9ronse unha imprenta e unha universidade na cidade de Tartu (co\u00f1ecida como Dorpat naquel tempo). Este per\u00edodo \u00e9 co\u00f1ecido na historia estoniana como \"o bo vello tempo sueco.\"\nTrala Gran guerra do norte, o imperio sueco perdeu Estonia, a cal pasou a mans rusas (en 1710 de facto, en 1721 de iure, polo Tratado de Nystad). A\u00ednda que as clases altas e medias permaneceron formadas por Alem\u00e1ns b\u00e1lticos. A guerra devastou \u00e1 poboaci\u00f3n estoniana, quen se recuperou axi\u00f1a. A\u00ednda que os dereitos do campesi\u00f1ado foran debilitados, a servidume foi abolida en 1816 na provincia de Estonia e en 1818 en Livonia.\nIndependencia.\nComo resultado da abolici\u00f3n da servidume e a posibilidade da educaci\u00f3n dos estoniano-falantes, no s\u00e9culo XIX naceu un forte movemento nacionalista. O nacionalismo naceu como un movemento cultural, o cal estableceu unha literatura, teatro e m\u00fasica de seu e a formaci\u00f3n dunha identidade nacional estoniana. Entre os l\u00edderes do movemento estaban Johann Voldemar Jannsen, Jakob Hurt e Carl Robert Jakobson. Alg\u00fans logros significantes foron a publicaci\u00f3n do \u00e9pico nacional, Kalevipoeg, en 1862, e a organizaci\u00f3n do primeiro festival da canci\u00f3n en 1869.\nEn resposta \u00f3 per\u00edodo de Rusificaci\u00f3n iniciado polo Imperio ruso na d\u00e9cada de 1890, o nacionalismo estoniano asumiu tons m\u00e1is pol\u00edticos, con intelectuais que piden primeiro unha maior autonom\u00eda, e m\u00e1is tarde, a independencia do Imperio ruso. Trala Revoluci\u00f3n de outubro, Estonia declarouse as\u00ed mesma rep\u00fablica independente o 24 de febreiro de 1918. Despois de ga\u00f1ar a Guerra de liberaci\u00f3n estoniana contra a Rusia sovi\u00e9tica (o Tratado de Tartu asinouse o 2 de febreiro de 1920), Estonia mantivo a s\u00faa independencia por vinte e dous anos. Inicialmente unha democracia parlamentaria, o parlamento (Riigikogu) disolveuse en 1934, seguido por unha inquietude pol\u00edtica causada pola crise econ\u00f3mica global. Como consecuencia, o pa\u00eds foi gobernado por decreto por Konstantin P\u00e4ts quen se fixo presidente en 1938.\nEstonia baixo a Uni\u00f3n Sovi\u00e9tica.\nEstonia foi ocupada polas tropas sovi\u00e9ticas en xu\u00f1o de 1940, como consecuencia do Pacto Molotov-Ribbentrop feito en agosto de 1939 entre a Alema\u00f1a nazi e a Uni\u00f3n Sovi\u00e9tica. Estonia foi anexionada formalmente pola Uni\u00f3n Sovi\u00e9tica en 1940 como a Rep\u00fablica Socialista Sovi\u00e9tica de Estonia. Durante a anexi\u00f3n moitos dos l\u00edderes intelectuais e pol\u00edticos foron executados ou deportados a lugares afastados da Uni\u00f3n Sovi\u00e9tica. As represi\u00f3ns tam\u00e9n foron levadas a cabo contra a poboaci\u00f3n estoniana. Cando comezou a operaci\u00f3n alem\u00e1 Barbarossa contra a Uni\u00f3n, miles de mozos estonianos foron alistados nas tropas do Ex\u00e9rcito Vermello. Entre 1941 e 1944 o pa\u00eds foi ocupado polo Terceiro Reich. Cando as tropas sovi\u00e9ticas reconquistaron o pa\u00eds polo nordeste, decenas de miles de persoas decidiron fuxir para Finlandia e Suecia ou po\u00f1erse do lado dos alem\u00e1ns. En 1949, como resposta \u00f3 paseni\u00f1o proceso de formaci\u00f3n das granxas colectivas, como estaba prescrito pola ideolox\u00eda sovi\u00e9tica, miles de persoas foron deportadas a Siberia, onde a metade pereceu na construci\u00f3n de campamentos; a outra metade dos sobreviventes non puido volver ata 1960 (varios anos despois da morte de Stalin). Iso e mais as represi\u00f3ns de 1940 e 1941 deron lugar \u00e1 formaci\u00f3n de guerrillas contra o goberno sovi\u00e9tico na d\u00e9cada de 1950, formadas principalmente por veteranos estonianos e alg\u00fans paisanos.\nAdemais das perdas humanas e materiais provocadas pola guerra, miles de estonianos foron asasinados e decenas de miles deportados polas autoridades sovi\u00e9ticas ata a morte de Iosif Stalin en 1953. A dominaci\u00f3n sovi\u00e9tica repercutiu negativamente no crecemento estoniano, sendo case nulo en comparaci\u00f3n \u00f3 das econom\u00edas sueca e finesa.\nOutro efecto debido \u00e1 Uni\u00f3n Sovi\u00e9tica foi a rusificaci\u00f3n de Estonia. Centos de miles de ruso-falantes (a maior\u00eda da Rep\u00fablica Socialista Sovi\u00e9tica de Ucra\u00edna) foron aloxados no pa\u00eds para a s\u00faa militarizaci\u00f3n e desenvolvemento industrial. O nivel de rusificaci\u00f3n do pa\u00eds acadou o seu m\u00e1ximo nivel na d\u00e9cada de 1980, cando os Xogos Ol\u00edmpicos de 1980 de Moscova (a olimp\u00edada da Regata) tiveron lugar na cidade de Tal\u00edn, onde se produciron protestas contra as pol\u00edticas migratorias da Uni\u00f3n.\nVolta \u00e1 independencia.\nDebido \u00e1s dificultades econ\u00f3micas provocadas pola Guerra fr\u00eda, a Uni\u00f3n Sovi\u00e9tica comezou a debilitarse. Esta situaci\u00f3n foi aproveitada en Estonia cre\u00e1ndose un movemento para conseguir un autogoberno. No per\u00edodo 1987-1989, o movemento centr\u00e1base m\u00e1is na independencia econ\u00f3mica da Uni\u00f3n, pero co debilitamento desta o movemento volveuse m\u00e1is e m\u00e1is independentista.\nEn 1989, produciuse unha nova mostra a prol da independencia co chamado Cami\u00f1o b\u00e1ltico, no cal se formou unha cadea humana de m\u00e1is de dous mill\u00f3ns de persoas a trav\u00e9s de Lituania, Letonia e Estonia (tendo Letonia e Lituania semellantes oportunidades de aspiraren \u00e1 independencia como Estonia).\nEstonia volveu a conseguir a s\u00faa independencia o 20 de agosto de 1991, coa Revoluci\u00f3n do canto seguido do colapso da Uni\u00f3n Sovi\u00e9tica. O primeiro pa\u00eds en reco\u00f1ecer a nova independencia de Estonia foi Islandia, seguido de Dinamarca.\nAs derradeiras tropas rusas marcharon o 31 de agosto de 1994. Dende aquela, Estonia uniuse \u00e1 OTAN o 29 de marzo do 2004 e \u00e1 Uni\u00f3n Europea o 1 de maio do 2004.\nPol\u00edtica.\nEstonia \u00e9 unha democracia constitucional, cun presidente electo polo parlamento (elecci\u00f3ns de cinco en cinco anos), que s\u00f3 ten unha c\u00e1mara. O goberno ou poder executivo, est\u00e1 composto polo primeiro ministro, nomeado polo presidente, e por un total de 14 ministros. O goberno nom\u00e9ao o presidente despois de ser aprobado polo parlamento.\nO poder lexislativo pertence ao parlamento, denominado \"Riigikogu\" ou Asemblea do Estado, que ten 101 escanos. \nOs deputados son elixidos por voto popular para mandatos de 4 anos. O supremo tribunal xudicial \u00e9 o Tribunal Nacional, ou \"Riigikohus\", con 17 xu\u00edces, cuxo presidente \u00e9 nomeado vitaliciamente polo parlamento despois de ser nomeado polo presidente da rep\u00fablica.\nEstonia foi o primeiro pa\u00eds do mundo en empregar o voto por internet, sendo empregado por primeira vez nas elecci\u00f3ns parlamentarias entre o 26 e o 28 de febreiro do 2007, nas que 30.275 persoas deron o seu voto v\u00eda internet.\nNo \"Worldwide Press Freedom Index\" do 2007, Reporteiros sen fronteiras situaron a Estonia como o terceiro pa\u00eds do mundo cunha maior liberdade de prensa.\nXeograf\u00eda.\nSituada entre os 57,3\u00ba e os 59,5\u00ba de latitude e os 21,5\u00ba e os 28,1\u00ba de lonxitude, Estonia \u00e9 o pa\u00eds m\u00e1is pequeno e setentrional e dos pa\u00edses b\u00e1lticos. Situado \u00f3 noroeste da gran chaira rusa, est\u00e1 atravesado de norte a sur por outeiros alongados de orixe glacial, a\u00ednda que a s\u00faa altitude media non chega \u00f3s 50m. A s\u00faa altitude m\u00e1xima Suur Munamagi, s\u00f3 mide 318m. Unha cuarta parte do territorio estoniano est\u00e1 cuberto por bosques de bidueiros, pi\u00f1eiros e abetos, o 20% est\u00e1 cuberto de terreos pantanosos, o 5% por lagos artificiais e naturais (a maior\u00eda moi pequenos, mais o maior, o lago Peipsi situado na fronteira con Rusia, ten 3 555\u00a0km\u00b2 de superficie) e o resto por prader\u00edas. Estonia conta con 3.800\u00a0km de costas, nun litoral recortado, cheo de fiordes que alberga 20 portos e 1.524 illas, entre as que destaca Saaremaa (2.714\u00a0km\u00b2) e Hiiumaa.\nO pa\u00eds \u00e9 atravesado por un gran n\u00famero de r\u00edos e regatos que desembocan no mar B\u00e1ltico; estes son curtos e de escasa profundidade, xa que o curso do m\u00e1is longo, o r\u00edo Narva, s\u00f3 e de 77\u00a0km.\nO clima de Estonia \u00e9 continental, sobre todo no interior, a\u00ednda que moderado pola influencia atl\u00e1ntica. Os invernos son longos e moi fr\u00edos e os ver\u00e1ns son curtos, sen temperaturas excesivamente extremas. As precipitaci\u00f3ns, en xeral en forma de neve, non son moi abondosas.\nDivisi\u00f3ns administrativas.\nA Acta de Divisi\u00f3n Administrativa Territorial, adoptada en 1995, dividiu o pa\u00eds en tres niveis: condados, concellos urbanos e concellos rurais. Hoxe en d\u00eda, Estonia est\u00e1 dividida en 15 condados, \u00e1 s\u00faa vez agrupados en concellos (rurais e urbanos). Os concellos son 79, 15 urbanos e 64 rurais.\nCondados.\nEstonia div\u00eddese en 15 condados (en estoniano: pl. \"maakonnad\"; sg. - \"maakond\"). Os condados son gobernados por cadanseu gobernador, designado polo goberno nacional e que representa localmente ao poder. O seu mandato \u00e9 de cinco anos como o presidente, e te\u00f1en como funci\u00f3n b\u00e1sica, facer a conexi\u00f3n entre os departamentos e os concellos do condado co goberno nacional .\nO principal condado da rep\u00fablica b\u00e1ltica e o de Harju, onde se atopa a capital, Tal\u00edn e onde vive o 38,8% da poboaci\u00f3n do pa\u00eds. Outros condados importantes son os de P\u00e4rnu, Ida-Viru e o de Tartu.\nConcellos.\nOs concellos (en estoniano \"omavalitsus\") div\u00eddense en Estonia en rurais e urbanos. Ao longo da historia de Estonia, as divisi\u00f3ns dos concellos sufriron diversas modificaci\u00f3ns. Cando a servidume foi abolida no s\u00e9culo XIX, as colonias rurais foron formadas, tendo unha organizaci\u00f3n de seu, adoptada na Lei de organizaci\u00f3n dos concellos rurais (en estoniano \"vald\"). Os concellos urbanos (en estoniano \"linn\"), div\u00eddense en distritos e cidades. No total existen s\u00f3 15 concellos con dereitos de cidade, fronte \u00e1s 64 vilas rurais (a gran maior\u00eda con menos de tres mil habitantes). Cada concello estoniano conta cunha consello lexislativo, elixido pola poboaci\u00f3n por un per\u00edodo de tres anos. O concello escolle os membros do \u00f3rgano executivo, inclu\u00edndo a testa do executivo municipal, elixido tam\u00e9n por tres anos.\nEconom\u00eda.\nComo membro da Uni\u00f3n Europea, Estonia \u00e9 considerada unha econom\u00eda de rendas altas de acordo co Banco Mundial. A paridade de poder adquisitivo \"per capita\" do pa\u00eds era de $29\u00a0312 en 2016 segundo o Fondo Monetario Internacional. Por mor do seu r\u00e1pido crecemento, Estonia foi descrito a mi\u00fado como o tigre b\u00e1ltico xunto con Lituania e Letonia. O 1 de xaneiro de 2011, Estonia adoptou o euro (en substituci\u00f3n da coroa estoniana) e converteuse no d\u00e9cimo s\u00e9timo estado membro da eurozona. Segundo o Eurostat, Estonia ti\u00f1a a media m\u00e1is baixa de d\u00e9beda dun goberno entre os pa\u00edses da Uni\u00f3n Europea, cun 6,7% no final de 2010. A s\u00faa econom\u00eda caracter\u00edzase por uns orzamentos equilibrados e unha d\u00e9beda p\u00fablica case inexistente, \nimposto sobre a renda fixa, r\u00e9xime de libre comercio, sector bancario comercial competitivo, e-Services innovador e uns servizos m\u00f3biles a\u00ednda mellores.\nEstonia produce arredor do 75% da s\u00faa electricidade consumida. En 2011, preto do 85% dela era xerada polo xisto bituminoso. As fontes alternativas de enerx\u00eda como a madeira, as turbeiras e a biomasa representan arredor do 9% da produci\u00f3n de enerx\u00eda primaria. A enerx\u00eda e\u00f3lica foi o 6% do total de consumo no ano 2009. Estonia importa petr\u00f3leo de Europa occidental e de Rusia. Estonia importa o 100% do seu gas natural dende Rusia. A enerx\u00eda de xisto bituminoso, as telecomunicaci\u00f3ns, os produtos t\u00e9xtiles, os produtos qu\u00edmicos, a banca, os servizos, a comida e a pesca, a explotaci\u00f3n madeireira, a construci\u00f3n de barcos, a electr\u00f3nica e os transportes son sectores clave da s\u00faa econom\u00eda. O porto de Muuga, preto de Tal\u00edn, conta con instalaci\u00f3n modernas para o transporte de mercador\u00edas, con alta capacidade. O seu sistema ferroviario serve de conexi\u00f3n entre o oeste e Rusia, as\u00ed como outros puntos do leste de Europa.\nDemograf\u00eda.\nOs indicadores econ\u00f3micos e sociais de Estonia ve\u00f1en mellorando sensiblemente nos \u00faltimos anos. A taxa de desemprego caeu do 10,3% da poboaci\u00f3n activa no 2002 ao 5,9% no primeiro trimestre de 2007. A esperanza de vida \u00e9 de 67,3 anos para os homes e de 78,14 anos para as mulleres. O nivel de fertilidade era de 1,55 fillos por muller (2006), menor \u00e1 cira de 2,1 fillos por muller necesarios para que non se produza un avellentamento da poboaci\u00f3n. A taxa de mortalidade infantil \u00e9 de 4,4 por cada 1.000 rapaces nados, unha das m\u00e1is baixas da s\u00faa contorna. As taxas de inflaci\u00f3n v\u00e9\u00f1ense mantendo estables ao redor do 4,0%..\nNos \u00faltimos anos v\u00e9nse observando un descenso na poboaci\u00f3n, cifra ao redor do 0,5%, a\u00ednda que non \u00e9 un caso illado na rexi\u00f3n, produc\u00edndose descensos semellantes na maior\u00eda dos pa\u00edses veci\u00f1os. Na actualidade Estonia \u00e9 un dos pa\u00edses cunha poboaci\u00f3n m\u00e1is nova da Europa desenvolvida, a\u00ednda que, de non reverterse este descenso, producirase a medio prazo un avellentamento da poboaci\u00f3n que ter\u00e1 como consecuencia a falta de man de obra.\nO maior grupo \u00e9tnico de Estonia est\u00e1 formado polos estonianos, con case o 70%. A primeira e a segunda xeraci\u00f3n dos emigrantes sovi\u00e9ticos (a maior\u00eda de Rusia) forman o 30% restante. A maior\u00eda dos rusos habitan na capital do pa\u00eds (Tal\u00edn) as\u00ed como nas zonas industriais do nordeste de Estonia (Condado de Ida-Viru). Tam\u00e9n destacan os descendentes dos finlandeses e os suecos, que historicamente habitaron as costas e as illas do noroeste do pa\u00eds, sendo alcumados \"rannarootslased\" (\"Suecos da costa\"). A maior parte dos suecos deixou o pa\u00eds en 1944, escapando da invasi\u00f3n sovi\u00e9tica.\nA lingua oficial do estado \u00e9 o estoniano, unha lingua ugrofinesa achegada \u00f3 fin\u00e9s. O estoniano foi influ\u00eddo historicamente polo alem\u00e1n, e polo sueco. Ademais da lingua oficial, o ruso \u00e9 comprendido pola maior\u00eda dos estonianos entre os trinta e os setenta anos de idade, debido \u00e1 s\u00faa obrigatoriedade durante os tempos da Uni\u00f3n Sovi\u00e9tica. Hoxe en d\u00eda, a maior\u00eda dos estonianos estudan o ingl\u00e9s como segunda lingua, substitu\u00edndo esta \u00f3 ruso nas escolas.\nNo Condado de V\u00f5ru no sur do pa\u00eds, hai m\u00e1is de 70.000 falantes do v\u00f5ro, lingua relacionada co estoniano.\nSegundo a Oficina Estat\u00edstica estoniana, no 2018, a poboaci\u00f3n estoniana estaba composta polos seguintes grupos \u00e9tnicos: estonianos (68,7%), rusos (24,9%), ucra\u00ednos (1,8%), belarusos (0,9%), finlandeses (0,6%). Outros grupos importantes son os t\u00e1rtaros, let\u00f3ns, polacos, xudeus, lituanos, e os alem\u00e1ns.\nRelixi\u00f3n.\nDe acordo coa m\u00e1is recente enquisa de opini\u00f3n p\u00fablica do Eurostat, no 2005 , tan s\u00f3 o 16% dos cidad\u00e1ns estonianos responderon que \"Acreditan que exista un Deus\", mentres que o 54% responderon que \"Acreditan que exista alg\u00fan tipo de esp\u00edrito ou forza vital\" e o 26% que \"Non acreditan que exista calquera tipo de esp\u00edrito, Deus, ou forza vital\". Isto, segundo a enquisa, far\u00eda dos estonianos o pobo menos relixioso de entre os ent\u00f3n 25 membros da Uni\u00f3n Europea. Historicamente, con todo, Estonia foi un baluarte do Luteranismo debido ao seu forte vencello cos pa\u00edses n\u00f3rdicos. Durante o per\u00edodo de rusificaci\u00f3n, moitos estonianos convert\u00e9ronse \u00e1 Igrexa Ortodoxa, a\u00ednda que, trala queda dos czares de 1917 e a lei de liberdade relixiosa de 1920 moitos deixaron a relixi\u00f3n.\nLinguas.\nA lingua oficial do pa\u00eds \u00e9 a estoniana, unha ugrofinesa intimamente vencellada ao fin\u00e9s. O estoniano foi influenciado polo alem\u00e1n e, por medio do fin\u00e9s tam\u00e9n do sueco. O ruso \u00e9, tralo estoniano, a segunda lingua m\u00e1is empregada no pa\u00eds, co\u00f1ecida por moitos estonianos entre os 30 e os 70 anos de idade, xa que durante a era sovi\u00e9tica era obrigatoria nas escolas da rep\u00fablica. As xeraci\u00f3ns novas, por\u00e9n, desenv\u00f3lvense principalmente en ingl\u00e9s como lingua estranxeira. Parte da comunidade rusa residente no pa\u00eds, res\u00edstese a aprende-lo estoniano, malia ser a \u00fanica lingua oficial do pa\u00eds.\nCultura.\nArquitectura.\nEn todos os anos de dominio dos diversos pobos (xerm\u00e1nicos, suecos e rusos), a arquitectura estoniana sufriu diversas influencias. Estas influencias deron lugar a interesantes caracter\u00edsticas na arquitectura estoniana, reflect\u00edndose como exemplo no estilo G\u00f3tico estoniano, nas igrexas medievais, nos detalles renacentistas dos edificios, nos castelos barrocos, nas casas de estilo cl\u00e1sico e nas vilas Art Nouveau.\nComo s\u00edmbolos arquitect\u00f3nicos nacionais destacan a medieval Tal\u00edn, a barroca Narva, P\u00e4rnu, cidade litoral senlleira pola s\u00faa arquitectura dos anos 30 e Tartu, cidade universitaria de estilo cl\u00e1sico.\nTeatro.\nA historia do teatro en Estonia \u00e9 centenaria. Comezou profesionalmente en 1906, da man do director Karl Menning na cidade de Tartu. M\u00e1is adiante, uniuse Tal\u00edn, cidade na cal Theodor Altermann e Paul Pinna comezaron a producir as primeiras obras teatrais da capital. Co tempo xurdiron importantes nomes no teatro estoniano, como Voldemar Panso, Evald Hermak\u00fcla e Priit Pedajas.\nNa s\u00faa curta historia, o teatro mobilizou a moitas persoas grazas \u00e1 s\u00faa accesibilidade. No pa\u00eds existe unha \u00d3pera Nacional, oito Teatros nacionais, tres Teatros municipais e 10 teatros privados, todos eles nas cinco grandes cidades estonianas, al\u00e9n de numerosas escolas de teatro espalladas polo pa\u00eds.\nLiteratura.\nO folclore de Estonia sobreviviu, mediante a transmisi\u00f3n oral, a s\u00e9culos de dominaci\u00f3n estranxeira, abranguendo canci\u00f3ns, escolmas de poemas sobre as estaci\u00f3ns do ano, o traballo dos campesi\u00f1os, a vida familiar, o amor e os mitos. As canci\u00f3ns r\u00fanicas son as que se transmitiron m\u00e1is antigamente, remont\u00e1ndose ao s\u00e9culo I a.C. Os primeiros escritos en lingua estoniana son catecismos; para o cat\u00f3lico Johannes Kievel rem\u00f3ntanse a 1517; e para o luterano a 1535.\nTrala segunda guerra mundial, a literatura estoniana dividiuse en d\u00faas durante case medio s\u00e9culo. Unha serie de escritores importantes pasaron os anos da Guerra en Estonia e fuxiron en 1944 a Alema\u00f1a (Visnapuu) ou Suecia, tanto directamente como a trav\u00e9s de Finlandia (Suits, Under, Gailit, Kangro, M\u00e4lk, Ristikivi). Moitos dos que quedaron atr\u00e1s e non se dobregaron \u00e1 ideolox\u00eda sovi\u00e9tica morreron en Siberia (Talvik e Hugo Raudsepp), ou sufriron unha combinaci\u00f3n de represi\u00f3n, prohibici\u00f3n de publicar e exilio interior (Tuglas, Alver, Masing).\nO primeiro autor do s\u00e9culo XIX, Kristjan Jaak Peterson (1801-1822), foi estudante da universidade de Tartu/Dorpat. Malia ser considerado o pai da poes\u00eda moderna estoniana, nunca viu imprimidos os seus poemas en vida, a\u00ednda que tres poemas seus imprim\u00edronse en alem\u00e1n en 1823. Os poemas foron editados 100 anos logo da s\u00faa morte. Un dos proxectos que Peterson acabou en vida foi a traduci\u00f3n ao alem\u00e1n do \"Mythologia Fennica\" (Mitolox\u00eda de Finlandia) de Kristfrid Ganander, un dicionario de mitolox\u00eda, cuxo orixinal en sueco fora editado en 1789. A traduci\u00f3n do dicionario de Ganander tivo moitos lectores en Estonia e no estranxeiro, convert\u00e9ndose nunha fonte importante de inspiraci\u00f3n e ideolox\u00eda nacional da literatura temper\u00e1 estoniana. \nA s\u00faa influencia espallouse ata comezos do s\u00e9culo XX.\nO impacto de Franz Kafka na literatura estoniana influir\u00eda nas obras de Arvo Valton (1935), coa novela \"Rataste vahel\" (En rodaxe, 1966); Eenn Vetema (1936) e Mate Unt (1943), autor de \"V\u00f6lg\" (A culpa, 1964), publicada no Canad\u00e1 en 1966, \"H\u00fcvasti kollane kass\" (Adeus, gato amarelo, 1963) e o drama \"Phaeton, p\u00e4ikese poeg\" (Faet\u00f3n, fillo do sol, 1968). Menos importantes foron Un Laht (1924) e Ellen Niit (1928). \nA literatura moderna de Estonia comezou a desenvolverse a comezos do s\u00e9culo XIX coa poes\u00eda de Kristjan Jaak Peterson. O poema \u00e9pico nacional \"Fillo de Kalev\", que foi escrito por Friedrich Reinhold Kreutzwald a mediados dese s\u00e9culo inspirado no poema \u00e9pico finland\u00e9s \"kalebala\" recolle contos, lendas e versos cantados . A l\u00edrica experimenta nesta \u00e9poca un auxe con poetas como: Marie Under, Lydia Koidula que publica en 1867 \u201cO reise\u00f1or de Emaj\u00f3gi\u201d; Johannes Barbarus, autor de \u201cO Home e a esfinxe\u201d.\nA comezos do s\u00e9culo XX, os escritores estonianos adoptan modelos franceses e escandinavos. Entre os autores polifac\u00e9ticos figuran: Iuhan Liiv, que publica Obras reunidas en 1904; August Kitzberg, que escribe o drama \u201cO Deus da bolsa\u201d (1915); August Jakobson, o drama \u201cLoita sen li\u00f1a de fronte\u201d (1947); Friedebert Tuglas, os contos \u201cRepartici\u00f3n de terras\u201d (1906).\nNo primeiro per\u00edodo da independencia, o escritor Anton Hansen Tammsaare escribiu en 1926 a obra \u201cVerdade e Xustiza\u201d e \u201cNovo Vanapagan de P\u00f3rgup\u00f3hia\u201d en 1939. Outros novelistas destacados foron Iuhan Madarik, autor do relato \u201cO zapateiro vermello da aldea Mi\u00fciksi\u201d (1925), Oskar Luts, coa s\u00faa novela \u201cNa sombra das follas de ouro\u201d (1933) e Mait Metsanurk, a novela \u201cVento vermello\u201d (1928). En poes\u00eda destacan Iuhan S\u00fctiste que escribe \u201cMar e bosque\u201d (1937); Karl E. S\u00f3\u00f3t, e \u201cA fouce da l\u00faa\u201d (1937); Ana Haava, e o seu \u201cCanto estoniano\u201d (1935); Jean K\u00e1rner, co libro de poes\u00edas \u201cUn home na encrucillada\u201d (1932).\nDurante a etapa sovi\u00e9tica, atopamos aos poetas, Mart Raud, autor de \u201cPontes novas\u201d (1945); Vaarandi, \u201cO so\u00f1ador na s\u00faa fiestra\u201d (1959), e Un Laht, de \u201c\u00a1Contigo, Patria!\u201d (1953). Tam\u00e9n destacan durante este per\u00edodo autores como Johannes Semper, cos poemas \u201cO sol no sumidoiro\u201d (1930); Erni Krusten, coa s\u00faa novela \u201cDiario dun mozo xardineiro\u201d (1941); Aadu Hint, coa novela \u201cBeira ventosa\u201d (1951); Egon Rannet, co drama \u201cO dia\u00f1o no raba\u00f1o\u201d (1949); Ralf Parve (1919), coas poes\u00edas \u201cNo posto de combate\u201d (1950) e Iuhan Smuul, as imaxes po\u00e9ticas \u201cPara que florezan as maceiras\u201d (1951); Hans Leberecht, autor de \u201cLuces de Koordi\u201d (1948), premio nacional de novela; Rudolf Sirge, cun relato de guerra \u201cNa vixilia do novo d\u00eda\u201d (1947); Eduard M\u00e1nnik, coa novela \u201cA loita al\u00f3ngase\u201d (1950).\nEn anos recentes destaca o poeta Jaan Kross quen foi mencionado regularmente como candidato ao Nobel de literatura. \u00c1 s\u00faa volta dos campos de traballo e do exilio interior en Rusia entre 1946 e 1954 como prisioneiro pol\u00edtico, Kross renovou a poes\u00eda estoniana. Kross comezou a escribir prosa a mediados da d\u00e9cada de 1960. Kaplinski converteuse no autor m\u00e1is central e produtivo da poes\u00eda modernista estoniana. Escribiu ensaio, teatro ademais de traducir novelas ao estoniano, as\u00ed mesmo ensinou nas cidades de Vancouver, Calgary, Liubliana, Trieste, Taipei, Estocolmo, Bolonia, Colonia, Londres e Edimburgo, ademais de residir na Universidade de Gales (Aberystwyth)..\nM\u00fasica.\nAs primeiras representaci\u00f3ns de m\u00fasica en Estonia, xurdiron probablemente das tradicionais canci\u00f3ns runo-estonianas, derivadas das canci\u00f3ns de traballo e das baladas \u00e9picas. Co estudo desas canci\u00f3ns comezaron a xurdir diversas manifestaci\u00f3ns populares do folclore estoniano por toda Estonia, duramente reprimidas nos per\u00edodos de invasi\u00f3n rusa. Durante a d\u00e9cada de 60, a Uni\u00f3n Sovi\u00e9tica promoveu nas s\u00faas rep\u00fablicas o fortalecemento do folclore nacional, xurdindo nesta \u00e9poca os grupos de coral V\u00e4rka e Leiko. En 1967, foi lanzado o primeiro LP con m\u00fasica tradicional estoniana, \"Eesti rahvalaule ja pillilugusid\".\nEstonia produciu tam\u00e9n alg\u00fans compositores cl\u00e1sicos, como Artur Kapp (1878-1952), Lepo Sumera (1950-2000), Eduard Tubin (1905-1982), Arvo P\u00e4rt (1935-) e Veljo Tormis (1930-), que deron unha significativa reputaci\u00f3n \u00e1 m\u00fasica cl\u00e1sica estoniana.\nActualmente, a m\u00fasica estoniana \u00e9 tam\u00e9n famosa grazas a alg\u00fans grupos de rock e metal, como Vanilla Ninja, Metsat\u00f6ll e o grupo de m\u00fasica folcl\u00f3rica Laudaukse K\u00e4\u00e4ksutajad.\nDeportes.\nDurante moitos anos, Estonia cedeu os seus atletas a outros pa\u00edses. Primeiro ao Imperio Ruso (1900-1912) e despois \u00e1 Uni\u00f3n Sovi\u00e9tica (1948-1988). Nos Xogos Ol\u00edmpicos de Ver\u00e1n conseguiu 8 medallas de ouro, 7 de prata e 14 de bronce. Nos xogos de inverno, Estonia participou en nove edici\u00f3ns ata o ano 2014, conseguindo 4 medallas de ouro, 2 de prata e outra de bronce.\nO maior atleta ol\u00edmpico de Estonia \u00e9 o esquiador Andrus Veerpalu. Con d\u00faas medallas de ouro e unha de prata, nos xogos de Salt Lake City 2002 e Tur\u00edn 2006.\nNo ciclismo, o m\u00e1is notable \u00e9 Jaan Kirsipuu quen ga\u00f1ou varias etapas do Tour de France. Marko Asmer \u00e9 o l\u00edder actual do campionato de automobilismo brit\u00e1nico de F\u00f3rmula 3, e o favorito ao t\u00edtulo, sendo o primeiro piloto estoniano en pilotar un F\u00f3rmula 1.\nNo f\u00fatbol, Estonia non pos\u00fae ning\u00fan equipo co\u00f1ecido internacionalmente. A s\u00faa selecci\u00f3n xamais se clasificou para unha Copa do Mundo nin a Eurocopa. A s\u00faa mellor campa\u00f1a foi nas Eliminatorias da Euro de 2000, cando conseguiu 3 vitorias, e rematou de terceiro na chave que ti\u00f1a Rep\u00fablica Checa e Escocia. O m\u00e1is co\u00f1ecido futbolista estoniano \u00e9 Valery Karpin, quen formou parte da selecci\u00f3n rusa.\nCultura popular.\nO folclore popular estoniano v\u00e9n de moitos s\u00e9culos antes das primeiras ocupaci\u00f3ns no s\u00e9culo XIII. Os primeiros grandes influenciadores foron os finlandeses, quen grazas \u00e1 s\u00faa proximidade xeogr\u00e1fica como ling\u00fc\u00edstica deixaron a s\u00faa pegada na cultura estoniana. A lingua finesa e a estoniana pertencen \u00e1 mesma familia ling\u00fc\u00edstica, a das linguas ugrofinesas. O primeiro grande impacto estranxeiro no pa\u00eds aconteceu cando os cat\u00f3licos chegaron a Estonia no s\u00e9culo XIII, tentando suprimires a cultura pag\u00e1 en virtude da cristi\u00e1. Este choque cultural deu lugar \u00e1 mestura das culturas.\nDurante o s\u00e9culo XVIII, coa popularizaci\u00f3n e aceptaci\u00f3n da lingua estoniana polo pobo, e no s\u00e9culo XIX co forte sentimento nacionalista que xurdira, a cultura popular asentouse fortemente nos alicerces do pobo estoniano. Moitas canci\u00f3ns antigas foron resucitadas e outras novas inspiradas por estas. Elementos da relixi\u00f3n pag\u00e1 rexurdiron e volv\u00e9ronse a mesturar cos elementos da cultura cristi\u00e1. Antigamente fac\u00edanse sacrificios de animais e persoas para os deuses pag\u00e1ns, para ter boas colleitas de alimentos e unha boa vida. Eses elementos ficaron no pasado, mais hoxe en d\u00eda, as meigas, magos e demos son vistos polos estonianos como portadores do ben e da sorte, ao contrario da visi\u00f3n implantada polos cristi\u00e1ns.\nGastronom\u00eda.\nA gastronom\u00eda de Estonia foi influenciada ao longo dos s\u00e9culos polos seus tradicionais e m\u00e1is poderosos veci\u00f1os:Dinamarca, Alema\u00f1a, Suecia, Polonia e Rusia que chegaron a gobernar todo ou parte do seu territorio.\nA maior parte dos estonianos era de orixe rural antes do \u00faltimo s\u00e9culo e, cando a poboaci\u00f3n pasaba tempadas de fame, esta arranx\u00e1base para elaborares pratos que aproveitasen ao m\u00e1ximo a pouca carne da que dispu\u00f1an. M\u00e1is tarde, cando comezou a urbanizaci\u00f3n e modernizaci\u00f3n do pa\u00eds, debido \u00e1 industrializaci\u00f3n do pa\u00eds, moitos destes pratos deixaron de elaborarse pasando a consumir pratos com\u00fans para todos os europeos.\nMalia a perda de moitas receitas tradicionais nas \u00faltimas d\u00e9cadas, hoxe en d\u00eda, a\u00ednda moitas familias estonianas seguen a preparar estas receitas, existindo moitos restaurantes tradicionais nas que se poden atopar. Entre os pratos tradicionais destacan o \"Marineeritud angerjas\", angu\u00eda mari\u00f1ada, servida fr\u00eda; o \"Keel hernestega\", aperitivo servido fr\u00edo cuxo ingrediente principal \u00e9 a lingua; o \"S\u00fclt\", carne de porco cocida en marmelada e feita en grandes cantidades para ser almacenada en bocois; o \"Verivorst\" (morcilla), embutido recheo principalmente con sangue coagulado e arroz e cor escura. Empr\u00e9gase moito no inverno e, especialmente na noite de Natal. S\u00e9rvese acompa\u00f1ado dunha marmelada vermella de froitos silvestres; o \"Mulgikapsad\", chucrute guisado con carne de porco, servido con patacas cocidas; o \"Silgusoust\", arenque pequeno do mar B\u00e1ltico con touci\u00f1o e crema de leite; o \"Karask\", bola de pan de cebada; e o \"Kali\", bebida fermentada lixeiramente alcoh\u00f3lica e feita de pan preto ou de centeo."}
{"id": "3932", "revid": "132", "url": "https://gl.wikipedia.org/wiki?curid=3932", "title": "Central de discusi\u00f3n", "text": ""}
{"id": "3934", "revid": "605", "url": "https://gl.wikipedia.org/wiki?curid=3934", "title": "Cantares Galegos", "text": ""}
{"id": "3935", "revid": "89787", "url": "https://gl.wikipedia.org/wiki?curid=3935", "title": "Rafael Dieste", "text": "Rafael Francisco Antonio Olegario Dieste Gon\u00e7alves, nado en Rianxo o 29 de xaneiro de 1899 e finado en Santiago de Compostela o 15 de outubro de 1981, foi un escritor republicano galego do exilio, que pertenceu \u00e1 chamada Xeraci\u00f3n de 1925. Cos seus contos e pezas de teatro, entre as que destacan \"A fiestra valdeira\" (1927) e \"Dos arquivos do trasno\" (1926), tentou modernizar o sistema literario galego afast\u00e1ndoo do ruralismo. Atrib\u00faeselle en boa parte a creaci\u00f3n do denominado \"Teatro Nacional Galego\". Dedic\u00f3uselle do D\u00eda das Letras Galegas de 1995.\nTraxectoria.\nPrimeiros anos.\nFoi o \u00faltimo dos sete fillos (seis homes e unha muller) do galego Eladio Dieste Muriel e a uruguaia Olegaria Gon\u00e7alves Silveira, descendente de portugueses establecidos no Brasil. Con quince anos matriculouse na Escola Normal de Santiago de Compostela mais, en 1917, interrompeu os seus estudos para viaxar a M\u00e9xico, onde moraba un irm\u00e1n seu pero non se afac\u00eda e regresou \u00f3 ano seguinte. \nEtapa en galego.\nDe regreso a Rianxo iniciou a s\u00faa relaci\u00f3n coa literatura da man de Manuel Antonio. Ambos os dous entraron en contacto co federalismo e o nacionalismo a trav\u00e9s de Vicente Risco.\nEntre 1921 e 1923, ao rematar os estudos, debeu facer o servizo militar na Guerra de Marrocos, e onde estivo dous anos. Publicou alg\u00fans relatos na revista \"Cuentos Nuevos\" de Santiago de Compostela. De regreso a Galiza, rematou a carreira de xornalismo e colaborou en varios xornais de Vigo, como \"Faro de Vigo\", \"Galicia. Diario de Vigo\" e \"El Pueblo Gallego\". En 1926 recolleu oito relatos xa publicados nestes dous \u00faltimos no libro \"Dos arquivos do trasno\" e, ano ano seguinte, publicou \"A fiestra valdeira\". Ese mesmo ano, 1927, ingresou no Seminario de Estudos Galegos. Mentres, segue a publicar diversos artigos en \"El Pueblo Gallego\", e todos eses textos ser\u00e1n incorporados \u00e1 2\u00aa edici\u00f3n \"Dos arquivos do trasno\" de 1962, e na que se considera a definitiva de 1973.\nEtapa en espa\u00f1ol.\nNos momentos finais da Ditadura de Primo de Rivera e comezos da Rep\u00fablica, Dieste formou parte dunha nova xeraci\u00f3n que se debateu entre a dedicaci\u00f3n \u00e1 causa galega e o desexo dun triunfo persoal m\u00e1is amplo nas letras espa\u00f1olas. Tras unha estancia en Londres, en 1932 trasladouse a Madrid para iniciar a s\u00faa carreira como escritor e incorp\u00f3rase aos movementos literarios espa\u00f1ois e abandona a escrita en galego, \u00e1 cal s\u00f3 retornar\u00e1 de xeito circunstancial.\nFoi animador nas Misi\u00f3ns Pedag\u00f3xicas, e en 1933 encabezou a misi\u00f3n que visitou Galiza. Na provincia de C\u00e1ceres co\u00f1eceu a inspectora de educaci\u00f3n Carmen Mu\u00f1oz Manzano, con quen casou en Santander en 1934. Cunha bolsa de estudos da Junta para Ampliaci\u00f3n de Estudios e Investigaciones Cient\u00edficas viaxou en 1935 por Francia, Italia e B\u00e9lxica para estudar o teatro europeo.\nO Golpe de Estado do 18 de xullo de 1936 sorprendeuno en Madrid, traballando nas Misi\u00f3ns Pedag\u00f3xicas. Durante a Guerra civil espa\u00f1ola de 1936 formou parte da Alianza de Intelectuais Antifascistas promovida polos comunistas e foi un dos responsables da s\u00faa revista literaria, \"El Mono Azul\", colaborou tam\u00e9n na revista \"Nova Galiza,\" e \"El buque rojo.\" Foi nomeado director do Teatro Espa\u00f1ol, formando unha compa\u00f1\u00eda con actores en paro. Seguiu a retirada republicana a Valencia en novembro de 1936, onde participou na fundaci\u00f3n da revista literaria \"Hora de Espa\u00f1a\" e Barcelona a finais de 1937 e recibiu o encargo de Alfonso Daniel Rodr\u00edguez Castelao de dirixir \"Nova Galiza\". En 1939 ingresou no Ex\u00e9rcito do Leste como comisario e participou na elaboraci\u00f3n de \"El Combatiente del Este\". Finalmente exiliouse coa ca\u00edda de Catalu\u00f1a. \nDespois de breves estad\u00edas en Francia, Rotterdam e no Uruguai, estableceuse en Buenos Aires, onde traballou como director literario na Editorial Atl\u00e1ntida. En 1948, viaxou por Europa como comisionado do Museo Nacional de Artes Pl\u00e1sticas de Montevideo, e aceptou un posto de lector de Lingua e Literatura Espa\u00f1olas na Universidade de Cambridge at\u00e9 1952, ao que seguir\u00eda outro lectorado no Instituto Tecnol\u00f3gico y de Estudios Superiores de Monterrei, M\u00e9xico. En 1954 regresou a Buenos Aires e \u00e1 Editorial Atl\u00e1ntida, na que apareceu a versi\u00f3n definitiva de \"A fiestra valdeira\" (1958).\nEn 1961 regresou a Rianxo e, un ano despois, publicou na Editorial Galaxia unha reedici\u00f3n de \"Dos arquivos do trasno\", ampliando o n\u00famero de contos. A mediados desa d\u00e9cada instalouse na Coru\u00f1a e o 18 de abril de 1971 ingresou na Real Academia Galega como membro de n\u00famero co discurso \"A vontade de estilo na fala popular\", respondido por Domingo Garc\u00eda-Sabell. Colaborou en diversas publicaci\u00f3ns e foi requirido para participar en conferencias, homenaxes e mesas redondas. As s\u00faas intervenci\u00f3ns nestes actos p\u00fablicos foron recollidas no libro p\u00f3stumo \"Encontros e vieiros\" (1990). En 1977 asinou o \"Manifesto dos 29\", reclamando o autogoberno para Galiza.\nPoucos meses antes da s\u00faa morte, apareceu o volume \"Antre a terra e o ceo\", que recolle artigos dos anos vinte publicados en \"El Pueblo Gallego\". Foi nomeado membro de honra da Asociaci\u00f3n de Escritoras e Escritores en Lingua Galega en 1981.\nOcasionalmente utilizaba o pseud\u00f3nimo F\u00e9lix Muriel. Este d\u00e1 nome ao instituto de educaci\u00f3n secundaria de Rianxo, o IES F\u00e9lix Muriel."}
{"id": "3937", "revid": "23204", "url": "https://gl.wikipedia.org/wiki?curid=3937", "title": "Florentino L\u00f3pez Cuevillas", "text": "Florentino L\u00f3pez Alonso-Cuevillas, nado en Ourense o 14 de novembro de 1886 e finado na mesma cidade o 30 de xullo de 1958, foi un historiador e escritor galego. En 1968 dedic\u00f3uselle o D\u00eda das Letras Galegas. Est\u00e1 considerado o pai da arqueolox\u00eda cient\u00edfica galega. Pertenceu \u00e1s Irmandades da Fala, a Xeraci\u00f3n N\u00f3s e ao Seminario de Estudos Galegos, compaxinando a actividade desempe\u00f1ada nestas instituci\u00f3ns cunha discreta participaci\u00f3n pol\u00edtica en pro do galeguismo, na \u00e9poca en que se volveu nacionalista trala fase rexionalista.\nPor\u00e9n, o seu labor socio-pol\u00edtico viuse profundamente trastornado trala guerra civil espa\u00f1ola e a chegada do franquismo, se ben continuou a divulgaci\u00f3n da cultura galega a trav\u00e9s da Real Academia Galega, da que foi membro numerario, e do Instituto de Estudios Galegos Padre Sarmiento. Como fixeron o resto de compa\u00f1eiros da s\u00faa xeraci\u00f3n, contribu\u00edu \u00e1 maduraci\u00f3n da prosa galega, pero realmente polo que destacou foi polo seu intenso labor dentro do \u00e1mbito cient\u00edfico. Catapultado pola obra do alem\u00e1n Hugo Obermaier (\"Impresiones de un viaje prehist\u00f3rico por Galicia\"), Cuevillas acometeu a complexa tarefa de desenvolver o campo da arqueolox\u00eda en Galicia co obxectivo de reconstru\u00edr e estudar unha parte do tempo que at\u00e9 aquel momento fora esquecida.\nTraxectoria.\nFoi fillo p\u00f3stumo e \u00fanico de Florentino L\u00f3pez Bard\u00f3n, funcionario da facenda, falecido o 9 de agosto de 1886, e mais Vicenta Alonso-Cuevillas \u00c1lvarez Seara. Ao morrer o pai, a nai marchou a vivir a Ourense, onde naceu Florentino, na r\u00faa do Progreso. No bacharelato tivo de profesores a Marcelo Mac\u00edas Garc\u00eda, Moreno L\u00f3pez e Salvador Padilla. De 1902 a 1906 estudou Farmacia na Universidade de Santiago de Compostela, profesi\u00f3n que nunca exerceu. Durante o transcurso da s\u00faa etapa universitaria, amosou un grande interese pola literatura e \u00f3 mesmo tempo acudiu \u00e1s veladas literarias do Ateneo Le\u00f3n XIII e \u00e1s conferencias realizadas polo alumnado das facultades de Dereito e Medicina. Licenciouse en xu\u00f1o de 1906, e en 1911 marchou a Madrid para recibir clases de Filosof\u00eda e Letras. Na capital de Espa\u00f1a entrou en contacto con Ram\u00f3n Otero Pedrayo, Primitivo Rodr\u00edguez Sanjurjo e Urbano Feijoo Sotomayor Ron. Acudiu \u00e1s reuni\u00f3ns no Ateneo, a representaci\u00f3ns teatrais e \u00e1 \u00f3pera, frecuentando os faladoiros madrile\u00f1os de m\u00e1is fama do momento. Nesa mesma cidade traballou como funcionario de gobernaci\u00f3n volvendo breves temporadas a Galicia, pero o feito de sentirse perdido en Madrid favoreceu o seu regreso a Ourense, traballando como funcionario, primeiro de Gobernaci\u00f3n e despois de Facenda p\u00fablica. Posteriormente casou con Milagros Rodr\u00edguez, coa que tivo tres fillas.\nOs primeiros artigos creados por Cuevillas foron textos pol\u00edticos e de cr\u00edtica literaria publicados no peri\u00f3dico \"El Mi\u00f1o\" (onde tam\u00e9n participaba de forma activa Vicente Risco), despois colaborou en \"La Zarpa\", \"El Diario de Orense\", \"El Pueblo Gallego\", \"Heraldo de Galicia\", \"Misi\u00f3n\", \"Faro de Vigo\", \"La Noche\" e \"La Regi\u00f3n\".\nEn 1917, os integrantes da igrexa teos\u00f3fica Roso de Luna (Rodr\u00edguez Sanjurjo, Vicente Risco e Cuevillas) decidiron fundar a revista \"La Centuria\", na que Cuevillas manifestou unha maior orientaci\u00f3n sociopol\u00edtica. Nese mesmo ano e por influencia de Ant\u00f3n Losada Di\u00e9guez, Cuevillas implicouse co galeguismo. Ingresou nas Irmandades da Fala en 1918, intervindo na fundaci\u00f3n da revista \"N\u00f3s\" en 1920 con Risco e Castelao e outros e do Partido Nazonalista Republic\u00e1n de Ourense en 1931, a trav\u00e9s do cal militou no Partido Galeguista, e foi designado conselleiro da Irmandade Nazonalista Galega.\nEn 1922 publicou o seu primeiro traballo de arqueolox\u00eda en \"N\u00f3s\", \"A mansi\u00f3n Aquis Querquernis\", un estudo sobre a Galicia prerromana. O artigo \"Dos nosos tempos\" (1920, n\u00ba 1 da revista \"N\u00f3s\"), onde explica o significado do Grupo N\u00f3s e a s\u00faa transcencencia para a cultura galega, deu p\u00e9 ao manifesto xeracional do cen\u00e1culo ourens\u00e1n. Cos demais membros da xeraci\u00f3n N\u00f3s, traballou en diversos labores de posta en valor do patrimonio galego:\nDesde ent\u00f3n traballou no estudo da historia e patrimonio arqueol\u00f3xico galego desde a Comisi\u00f3n Provincial de Monumentos hist\u00f3ricos e art\u00edsticos de Ourense. Catapultado pola obra de Hugo Obermaier \"Impresiones de un viaje prehist\u00f3rico por Galicia\" (1923), Cuevillas desenvolveu a arqueolox\u00eda en Galicia co obxecto de reconstru\u00edr e estudar unha parte do tempo que ata aquel momento permanec\u00eda no esquecemento. As s\u00faas investigaci\u00f3ns de campo, as m\u00e1is das veces dirixidas \u00f3 estudo do megalitismo e da cultura castrexa en Galicia, as\u00ed como a sistematizaci\u00f3n da prehistoria galega que realizou, acabaron por coroalo como a figura m\u00e1is importante en Galicia no referente \u00e1 investigaci\u00f3n prehist\u00f3rica. Indirectamente, co seu traballo cient\u00edfico colaborou coa normalizaci\u00f3n da lingua galega.\nIncorporouse ao Seminario de Estudos Galegos ao pouco de crearse, co discurso de ingreso \"A edade do ferro na Galiza\", lido en Santiago de Compostela o d\u00eda 18 de abril de 1924. A RAG publicar\u00eda o traballo en 1968, con limiares de Xoaqu\u00edn Lorenzo e Marino D\u00f3nega. No Seminario foi elixido director da Secci\u00f3n de Prehistoria cando se constitu\u00edu en 1926, cargo no que estivo ata a disoluci\u00f3n do SEG en 1936. Finalizada a guerra civil espa\u00f1ola foi forzado a abandonar a actividade pol\u00edtica e purgar o seu expediente de responsabilidades pol\u00edticas, se ben a partir de 1939 continuou os seus estudos arqueol\u00f3xicos. M\u00e1is tarde deixou de lado o traballo de campo por mor dunha agudizaci\u00f3n do seu reumatismo articular, pasando a adicarse \u00e1 sistematizaci\u00f3n da informaci\u00f3n recollida.\nA proposta de Ram\u00f3n Otero Pedrayo, \u00c1ngel del Castillo L\u00f3pez e Alejandro Barreiro Noya, converteuse en membro numerario da Real Academia Galega, sendo presidente Manuel Cas\u00e1s Fern\u00e1ndez, o 27 de xullo de 1941. O mesmo d\u00eda ingresaron outros dezaoito m\u00e1is polas moitas vacantes producidas pola guerra, lendo Ferm\u00edn Bouza Brey o \u00fanico discurso: \"La mitolog\u00eda del agua en el noroeste hisp\u00e1nico\". En 1944, accedeu ao Instituto de Estudios Galegos Padre Sarmiento, \u00f3 tempo que redactou o tomo da \"Prehistoria\", o terceiro da \"Historia de Galiza\" dirixida por Otero Pedrayo.\nFinou na s\u00faa casa da r\u00faa de Santo Domingo, sendo soterrado no cemiterio de San Francisco de Ourense. No enterro, Ferm\u00edn Bouza-Brey recitou o \"Requiem a Cuevillas\".\nEstudos arqueol\u00f3xicos.\nCuevillas reconstru\u00edu a prehistoria galega dende un cientifismo rigoroso, partindo de cero. A vocaci\u00f3n arqueol\u00f3xica de Cuevillas, increment\u00e1rase asistindo \u00e1s tertulias do Museo da Comisi\u00f3n de Monumentos, quedando reflectida no estudo \"A mansi\u00f3n de Aquis Querquernis\" (1921) que encerraba un vasto labor sobre a romanizaci\u00f3n de Galicia. Logo do descubrimento do sitio arqueol\u00f3xico de Aquis Querquennis, pensando no primeiro momento que era unha mansi\u00f3n romana, levou adiante unha breve campa\u00f1a de escavaci\u00f3n, batendo cun lenzo da muralla, sen reco\u00f1ecela debido \u00f3 seu desastroso estado ao p\u00e9 do r\u00edo Limia.\nRecorreu os montes catalogando calquera informaci\u00f3n, escavando por primeira vez con criterios estratigr\u00e1ficos modernos, buscando paralelos con outras culturas europeas, sen esquecer publicar os resultados en galego, usando a lingua galega por primeira vez como lingua de ciencia.\nO primeiro dos castros que estudou foi o castro de San Cibrao de Las, escav\u00e1ndoo entre 1922 e 1925. Trala fundaci\u00f3n en 1923 do Seminario de Estudos Galegos, L\u00f3pez Cuevillas comezou a colaborar con Ferm\u00edn Bouza Brey. Desta relaci\u00f3n profesional xurdiu o estudo e a escavaci\u00f3n do castro do Neix\u00f3n en 1925, onde Cuevillas atopou os restos dun ar\u00edbalo p\u00fanico procedente das factor\u00edas cartaxinesas do mar Mediterr\u00e1neo, o que pu\u00f1a de manifesto a existencia de relaci\u00f3ns comerciais entre os antigos galegos da idade de ferro e os mercadores mediterr\u00e1neos. En 1929 publicou xunto a Bouza Brey \"Os oestrymnios, os saefes e a ofiolatr\u00eda en Galicia\".\nNo ano 1929, Cuevillas participou xunto co arque\u00f3logo Llu\u00eds Pericot na escavaci\u00f3n do castro de Tro\u00f1a, extra\u00e9ndose do complexo un gran n\u00famero de pezas de artesan\u00eda e moedas de orixe tanto c\u00e9ltico como romano. Ademais, nos traballos iniciais na zona descubr\u00edronse ao redor de trinta construci\u00f3ns circulares, o foso e a muralla defensiva do lado occidental.\nNoutras ocasi\u00f3ns, Cuevillas limitouse unicamente a rexistrar e explorar por riba os castros, sen chegar a escavalos, pero si describindo as s\u00faas defensas e restos visibles a simple vista. Publicaba os resultados na secci\u00f3n \"cat\u00e1logos dos castros de Galicia\" da revista \"N\u00f3s\", xunto a Ben Cho Sey, Otero Pedrayo, Xocas e outros. Entre os castros estudados, estaban o Castromao (Celanova) ou o castro de Cartelle. Foi o primeiro en descartar a relaci\u00f3n entre os meg\u00e1litos e a cultura celta, teor\u00eda procedente do s\u00e9culo XIX e sostida por prestixiosos investigadores ingleses e franceses.\nEn 1953 publicou \"La civilizaci\u00f3n c\u00e9ltica en Galicia\", trazando cos datos de seis poboados castrexos un panorama da cultura castrexa galega dende as perspectivas m\u00e1is diversas, como arquitectura, cultura material ou sociedade. Nese mesmo ano celebrouse en Galicia o III Congreso Nacional de Arqueolog\u00eda, que ti\u00f1a como obxectivo enterrar definitivamente o historicismo galeguista e o celtismo da literatura arqueol\u00f3xica galega.\nObras.\nEscolmas e edici\u00f3ns p\u00f3stumas.\nEdici\u00f3n en Galaxia, 2021, 180 p\u00e1xs. ISBN 978-84-9151-739-9."}
