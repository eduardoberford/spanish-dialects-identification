{"id": "51420", "revid": "336", "url": "https://gl.wikipedia.org/wiki?curid=51420", "title": "Gran barreira de coral", "text": ""}
{"id": "51421", "revid": "72012", "url": "https://gl.wikipedia.org/wiki?curid=51421", "title": "Recife de coral", "text": ""}
{"id": "51422", "revid": "1093", "url": "https://gl.wikipedia.org/wiki?curid=51422", "title": "Medios de comunicaci\u00f3n de masas", "text": ""}
{"id": "51425", "revid": "23204", "url": "https://gl.wikipedia.org/wiki?curid=51425", "title": "Provincia de Xirona", "text": "Xirona (en catal\u00e1n: \"Girona\", pronunciado [\u0292i\u02c8\u027eon\u0259]) \u00e9 unha provincia espa\u00f1ola situada na zona nord\u00e9s de Catalu\u00f1a. Limita coas provincias de Barcelona polo sur e oeste; Lleida polo oeste; con Francia e Andorra polo norte e co mar Mediterr\u00e1neo polo leste.\nUn concello da provincia, Ll\u00edvia, \u00e9 un enclave separado do resto da provincia, estando rodeado por territorio administrativamente franc\u00e9s.\nA provincia contaba con 687.331 habitantes (INE 2006). A s\u00faa capital \u00e9 a cidade de Xirona (en catal\u00e1n \"Girona\"), onde vive algo m\u00e1is da oitava parte da poboaci\u00f3n total.\nComarcas.\nAs comarcas da provincia de Xirona son as seguintes:\nAdemais, tam\u00e9n se incl\u00faen nesta provincia os concellos de Viladrau, Espinelves e Vidr\u00e0, que pertencen \u00e1 comarca de Osona.\nConcellos m\u00e1is poboados.\nOs municipios m\u00e1is populosos son:"}
{"id": "51429", "revid": "98629", "url": "https://gl.wikipedia.org/wiki?curid=51429", "title": "Atl\u00e1ntico Diario", "text": "Atl\u00e1ntico Diario \u00e9 un xornal rexional da \u00e1rea metropolitana de Vigo.\nHistoria.\nEn 1986 un centenar longo de investidores, na s\u00faa maior\u00eda de Vigo, constitu\u00edron a sociedade an\u00f3nima R\u00edas Baixas Comunicaci\u00f3n, presidida polo cirurxi\u00e1n Juan Mosquera Luengo e con Jos\u00e9 Luis Outeiri\u00f1o como conselleiro delegado. Deste proxecto nacer\u00eda \u00f3 ano seguinte \"Atl\u00e1ntico Diario\", un peri\u00f3dico concibido como unha nova alternativa informativa para o sur de Galicia e coa \u00e1rea metropolitana de Vigo como centro de referencia.\nO primeiro n\u00famero editouse o 14 de xu\u00f1o de 1987, froito do traballo de corenta persoas \u00e1s ordes do xornalista Luis Rodr\u00edguez Garc\u00eda. O rotativo present\u00e1base como \u201cdiario independente de Galicia\u201d e proclamaba a liberdade e o pluralismo, a defensa da econom\u00eda libre, Galicia como unha vocaci\u00f3n universal e Vigo como compromiso. O novo xornal entraba na vangarda tecnol\u00f3xica do momento \u00f3 ser o primeiro de Galicia en inclu\u00edr p\u00e1xinas en cor. Impr\u00edmese na rotativa do diario \"La Regi\u00f3n\" en Ourense, a primeira de Espa\u00f1a en introducir diariamente a cor e en incorporar o offset. Con \"Atl\u00e1ntico Diario\" nace o seu primeiro suplemento, \"Motor\", que m\u00e1is adiante cambiou o seu nome por \"Autov\u00eda\".\nA primeira remodelaci\u00f3n tivo lugar en 1989. A cabeceira multicor pasa a ser unicamente azul e cambia toda a maquetaci\u00f3n do peri\u00f3dico, que se fai m\u00e1is gr\u00e1fica. En 1990 comeza a andaina do suplemento \"Vida\", que se centrar\u00e1 na vida social viguesa. En 1991 nace o suplemento \"Universitas\", para o p\u00fablico universitario. En 1994 aparece o suplemento \"Atl\u00e1ntico Azul\", que durante anos ser\u00e1 unha importante referencia para o mundo do mar.\nEn 1993 Jos\u00e9 Luis Outeiri\u00f1o, editor e presidente de \"La Regi\u00f3n\", \u00e9 nomeado presidente de R\u00edas Baixas Comunicaci\u00f3n, e Alfonso S\u00e1nchez Izquierdo conselleiro delegado. En 1996 houbo unha gran renovaci\u00f3n est\u00e9tica e inform\u00e1tica, coa incorporaci\u00f3n do sistema editor Edicomp 4.000 da firma espa\u00f1ola Protec. Cr\u00e9ase o arquivo fotogr\u00e1fico informatizado.\nTam\u00e9n en 1996 aparece o suplemento econ\u00f3mico \"Euro\", en cor salm\u00f3n. En 1999 ponse en marcha o suplemento \"Celtismo\", para a afecci\u00f3n do Real Club Celta de Vigo. No 2000 nacen o suplemento dominical \"La Revista\" e o suplemento \"Xornal Escolar\", dedicado \u00f3 mundo do ensino.\nEn 2001 comeza un redese\u00f1o gradual de Atl\u00e1ntico, que modifica o seu aspecto e reorganiza contidos. Incl\u00faese un editorial diario. O suplemento \"Vida\" acada os 500 n\u00fameros. Atl\u00e1ntico saca por primeira vez unha edici\u00f3n vespertina, con motivo dos acontecementos do 11-S en Estados Unidos.\nEn 2004 ponse en marcha o Foro Atl\u00e1ntico, un marco de debate polo que pasan relevantes personalidades de diversas \u00e1reas tem\u00e1ticas. Todo o peri\u00f3dico empeza a ser arquivado en formato dixital. 2005 Atl\u00e1ntico implanta a s\u00faa p\u00e1xina Web corporativa.\nNo ano 2010 \"Atl\u00e1ntico Diario\" renovou de novo a s\u00faa estrutura e aspecto.\nEquipo humano.\n\"Atl\u00e1ntico Diario\" contaba en 2005 con 81 persoas empregadas, o 52 % das cales eran mulleres."}
{"id": "51430", "revid": "98629", "url": "https://gl.wikipedia.org/wiki?curid=51430", "title": "Gustavo L\u00f3pez", "text": "Gustavo Adri\u00e1n L\u00f3pez Pablo, nado en Valent\u00edn Alsina (Lan\u00fas, provincia de Buenos Aires) o 13 de abril de 1973, \u00e9 un exfutbolista arxentino. Xogaba de centrocampista e foi internacional coa selecci\u00f3n arxentina.\nTraxectoria.\nO director t\u00e9cnico Ricardo Bochini f\u00edxoo debutar en primeira divisi\u00f3n o 1 de decembro de 1991 fronte a Boca Juniors (o partido terminou 1-1). Comezou a s\u00faa carreira con \u00e9xitos e grandes actuaci\u00f3ns, pero co paso do tempo decaeu ata que en 2003 deixou de participar na s\u00faa selecci\u00f3n nacional.\nNos seus comezos no Independente reun\u00eda tres elementos claves para ser adorado pola afecci\u00f3n: grandes calidades t\u00e9cnicas, ter xurdido das divisi\u00f3ns inferiores e ser afeccionado do club. Por iso, no pouco tempo que estivo no club converteuse nun referente hist\u00f3rico. E tam\u00e9n polas grandes alegr\u00edas que proporcionou. Antes de partir para Espa\u00f1a, ga\u00f1ou catro t\u00edtulos co equipo de Avellaneda.\nNo mercado de fichaxes de inverno da temporada 1995/1996 recaeu no Real Zaragoza para xogar na liga espa\u00f1ola. O equipo aragon\u00e9s pagou por el uns 420 mill\u00f3ns de pesetas, polo que se converteu na fichaxe m\u00e1is cara do club ata ese momento. O traspaso estivo a piques de truncarse, xa que a Gustavo L\u00f3pez detect\u00f3uselle alto risco de lesi\u00f3n no xeonllo esquerdo no reco\u00f1ecemento m\u00e9dico. Finalmente, a operaci\u00f3n realizouse \u00f3 aceptar Independente facer unha p\u00f3liza de seguro que cubrise calquera posible lesi\u00f3n irreversible.\nPara a temporada 1999/2000 foi transferido \u00f3 Real Club Celta de Vigo a cambio de 400 mill\u00f3ns de pesetas. Co equipo galego consagrouse como futbolista de gran nivel en Europa, chegando a ser pretendido por outros clubs m\u00e1is poderosos.\nAta a temporada 2006/2007 seguiu como xogador do Real Club Celta de Vigo, sendo un dos capit\u00e1ns e un futbolista moi querido pola afecci\u00f3n. Trala fin da devandita campa\u00f1a, que rematou co descenso do Celta \u00e1 segunda divisi\u00f3n, o club e Gustavo non acadaron un acordo para a renovaci\u00f3n, malia a que o xogador expresara o seu desexo de rematar a s\u00faa carreira deportiva en Vigo.\nTras co\u00f1ecerse que o club descartara toda posibilidade de renovaci\u00f3n do xogador, a afecci\u00f3n mobilizouse e recoll\u00e9ronse arredor de mil sinaturas para presentar \u00e1 directiva do Celta esix\u00edndolle a continuidade de Gustavo no equipo vigu\u00e9s.\nSelecci\u00f3n nacional.\nDebutou coa Selecci\u00f3n de f\u00fatbol da Arxentina contra Iugoslavia (1-0) a finais de 1994. Xogou un total de 37 partidos coa 'albiceleste'.\nAdemais, disputou os Xogos Ol\u00edmpicos de Atlanta 1996, a Copa Am\u00e9rica 1999 e o Mundial 2002."}
{"id": "51431", "revid": "98629", "url": "https://gl.wikipedia.org/wiki?curid=51431", "title": "Alexander Mostovoi", "text": "Aleksandr Vladimirovich Mostovoi (en ruso: \u0410\u043b\u0435\u043a\u0441\u0430\u043d\u0434\u0440 \u0412\u043b\u0430\u0434\u0438\u043c\u0438\u0440\u043e\u0432\u0438\u0447 \u041c\u043e\u0441\u0442\u043e\u0432\u043e\u0439), nado en Lomonosov o 22 de agosto de 1968, \u00e9 un exfutbolista ruso. Xogaba de centrocampista e pasou a maior parte da s\u00faa carreira no Celta de Vigo.\nBiograf\u00eda.\nMilitou no Spartak Moscova, en dous equipos franceses, o Caen e o Estrasburgo, no Benfica de Lisboa e, oito campa\u00f1as, no Celta de Vigo onde rendeu a un nivel excepcional e ga\u00f1ou o alcume de \"O Tsar de Bala\u00eddos\".\nNo seu palmar\u00e9s hai d\u00faas ligas rusas, e unha liga e unha copa lusas. Da s\u00faa \u00e9poca no Celta de Vigo; destaca o seu temperamento e car\u00e1cter ga\u00f1ador, que lle fixo vivir episodios pol\u00e9micos. Al\u00ed, ga\u00f1ou a Copa Intertoto de 2000. \u00c9 considerado o mellor xogador da historia do Celta de Vigo.\nCelta de Vigo.\nFichou polo Celta de Vigo na tempada 1996\u201397 procedente do Estrasburgo. O Celta pagou polo traspaso 325 mill\u00f3ns de pesetas (1\u00a0950\u00a0000 \u20ac aprox.), debutando contra o Real Betis nun partido que ga\u00f1aron os celestes (2\u20130). Militou oito tempadas no Celta, xogando 255 partidos de liga nos que anotou 55 goles. En competici\u00f3ns europeas apareceu nun total de 35 partidos, anotando 12 tantos.\nExpulsi\u00f3n da Selecci\u00f3n.\nNa Eurocopa de f\u00fatbol de 2004 Mostovoi foi expulsado da Selecci\u00f3n de f\u00fatbol de Rusia polo seleccionador ruso Gueorgui Y\u00e1rtsev. Rusia perdera 1-0 contra Espa\u00f1a, \u00e1 conclusi\u00f3n do partido Mostovoi fixo unhas declaraci\u00f3ns nas que criticaba os m\u00e9todos de preparaci\u00f3n do equipo para a Eurocopa.\nFichaxe polo Alav\u00e9s.\nDespois de estar sete meses sen xogar e con 36 anos, en marzo de 2005 Mostovoi asina un contrato con Dmitry Piterman que o vincula co Deportivo Alav\u00e9s ata final de temporada.\nO seu primeiro e \u00fanico partido no Alav\u00e9s foi contra o C\u00e1diz CF no que entrou no minuto 78 e nos doce que restaban m\u00e1is os cinco de prolongaci\u00f3n anotou o \u00fanico gol do equipo no enfrontamento e estivo a piques de marcar o segundo coa testa, unha acci\u00f3n que supor\u00eda o empate (2\u20132). Finalmente, o Alav\u00e9s perdeu ese encontro (1\u20133). O ruso, despois de preto de 30 d\u00edas no equipo, fixo saber \u00f3s responsables do club a s\u00faa intenci\u00f3n de abandonar o equipo alegando problemas nas costas.\nSelecci\u00f3n nacional.\nFoi internacional en 65 ocasiones. Xogando 15 partidos coa Selecci\u00f3n de f\u00fatbol da Uni\u00f3n Sovi\u00e9tica e os outros 50 coa Selecci\u00f3n de f\u00fatbol de Rusia. O seu derradeiro partido coa seleci\u00f3n xogouno na Eurocopa do 2004 no cal perdeu 1-0 contra Espa\u00f1a."}
{"id": "51432", "revid": "1987", "url": "https://gl.wikipedia.org/wiki?curid=51432", "title": "Arquivo Xeral de Simancas", "text": "O Arquivo Xeral de Simancas comezou a funcionar en 1540 como arquivo xeral da Coroa de Castela por orde de Filipe II, instalado no castelo de Simancas na provincia de Valladolid.\nDotado dun dos primeiros regulamentos de arquivos do mundo (1588), funcionou como arquivo corrente da monarqu\u00eda espa\u00f1ola ata 1844 ao se converter en arquivo hist\u00f3rico, para uso de historiadores e investigadores e establecerse o arquivo corrente a Alcal\u00e1 de Henares. Conserva entre 50 e 60 mill\u00f3ns de documentos, o que o converte nun dos principais arquivos hist\u00f3ricos do mundo.\nO Arquivo Xeral de Simancas conta con arquiveiros asignados desde o seu comezo, a familia Ayala desempe\u00f1ou o cargo ininterrompidamente desde Diego de Ayala no s\u00e9culo XVI ata Manuel de la Cruz Ayala y Rosales no comezo do s\u00e9culo XIX. Durante a Guerra de Independencia o castelo serviu como cuartel das tropas francesas e deixou momentaneamente de prestar servizo o arquivo, o estrago para os fondos foi considerable e produciuse tam\u00e9n roubo de documentaci\u00f3n.\nManuel Murgu\u00eda foi o seu director de 1869 a 1870 por\u00e9n o seu enfrontamento co anterior xefe, Francisco D\u00edaz S\u00e1nchez, levar\u00e1 ao seu traslado a Galicia."}
{"id": "51433", "revid": "826", "url": "https://gl.wikipedia.org/wiki?curid=51433", "title": "Arquivo de Simancas", "text": ""}
{"id": "51434", "revid": "826", "url": "https://gl.wikipedia.org/wiki?curid=51434", "title": "Arquivo Xeral de Galicia", "text": ""}
{"id": "51435", "revid": "23204", "url": "https://gl.wikipedia.org/wiki?curid=51435", "title": "Administraci\u00f3n estatal", "text": "En Espa\u00f1a, a Administraci\u00f3n Estatal ou Administraci\u00f3n central \u00e9 unha das tres administraci\u00f3ns territoriais do Estado, que exerce as competencias do artigo 149.1 da Constituci\u00f3n espa\u00f1ola de 1978 sobre todo o Estado Espa\u00f1ol.\nO seu \u00e1mbito territorial \u00e9, por tanto, todo o territorio nacional.\nO seu \u00e1mbito competencial exclusivo ven definido positivamente polo citado artigo 149.1 da constituci\u00f3n:"}
{"id": "51436", "revid": "826", "url": "https://gl.wikipedia.org/wiki?curid=51436", "title": "Academia Galega", "text": ""}
{"id": "51438", "revid": "23204", "url": "https://gl.wikipedia.org/wiki?curid=51438", "title": "El Hierro", "text": "El Hierro \u00e9 unha illa espa\u00f1ola situada no oc\u00e9ano Atl\u00e1ntico, a m\u00e1is meridional do arquip\u00e9lago das Canarias. Pertence \u00e1 provincia de Santa Cruz de Tenerife e a s\u00faa capital \u00e9 Valverde, municipio onde se sit\u00faan o Porto de la Estaca e o Aeroporto de El Hierro. Est\u00e1 formada polos municipios de Valverde, La Frontera e El Pinar de El Hierro.\nO 22 de xaneiro de 2000 a illa foi declarada pola UNESCO como Reserva da Biosfera, reco\u00f1ecemento que tam\u00e9n ostentan as illas de La Palma e Lanzarote. Na actualidade desenv\u00f3lvese un plan impulsado polo Ministerio de Fomento para convertela na primeira illa do mundo en abastecerse totalmente de enerx\u00edas renovables.\nOs primitivos habitantes denomin\u00e1banse bimbaches.\nXeograf\u00eda.\nA illa ten unha superficie de 268,71\u00a0km\u00b2, cunha poboaci\u00f3n de 10.679 habitantes (2017), o que resulta nunha densidade de 39,7 hab./km\u00b2. De orixe volc\u00e1nica, o punto de maior altitude da illa \u00e9 o pico de Malpaso, con 1.501 m sobre o nivel do mar. As coordenadas centrais da illa son 27\u00b0 44' N e 18\u00b0 03' W.\nPunta da Orchilla \u00e9 o punto m\u00e1is occidental de toda Espa\u00f1a; o meridiano que por aqu\u00ed pasa foi escollido por Xerardo Mercator como meridiano de referencia, \u00e9 dicir, como meridiano cero.\nXeolox\u00eda.\nFormaci\u00f3n da illa.\nEl Hierro, como todas as Canarias, \u00e9 unha illa de orixe volc\u00e1nica. C\u00f3idase que ten unha idade xeol\u00f3xica de 1,2 mill\u00f3ns de anos, polo que \u00e9 a illa canaria m\u00e1is nova. Ao contrario do resto das illas, que se encontran nunha terceira fase de creaci\u00f3n, El Hierro segue a manterse na primeira. Cando o magma rompeu o fondo mari\u00f1o, orixinouse unha fenda en forma de \"Y\" pola que comezou a xurdir lava. A fase m\u00e1is activa da formaci\u00f3n da illa v\u00e9nse localizando arredor do 10000 a.C. As erupci\u00f3ns m\u00e1is recentes duraron desde o 4.000 a.C. at\u00e9 o 1000 a.C.. A illa foi collendo a forma de \"Y\" deixada polas fendas no leito mari\u00f1o. As coladas de lava cubriron as zonas costeiras do Sur e do Oeste da illa, mais tam\u00e9n da zona norte. As diferentes erupci\u00f3ns foron expulsando m\u00e1is materiais, que foron acrecentando o tama\u00f1o da illa. En 1793 segundo as cr\u00f3nicas tivo unha serie de fen\u00f3menos s\u00edsmicos na zona de El Verodal ou \"Lomo Negro\" a\u00ednda que en ning\u00fan dos documentos da \u00e9poca se rexistrou erupci\u00f3n ningunha. El Hierro \u00e9 a illa con maior densidade de volc\u00e1ns das Canarias, existindo m\u00e1is de 500 cr\u00e1teres a ceo aberto e mais outros 300 cubertos por coladas de lava m\u00e1is recentes. Actualmente existen 70 covas e tubos volc\u00e1nicos catalogados, destacando a \"Cueva de Don Justo\" con 6 quil\u00f3metros de lonxitude.\nZonas xeol\u00f3xicas.\nAo contrario do resto das illas, o norte de El Hierro pos\u00fae poucos barrancos. Na parte central da illa at\u00f3pase o cume, onde se localizan os picos dos volc\u00e1ns m\u00e1is altos. En xeral p\u00f3dense diferenciar tres rexi\u00f3ns xeogr\u00e1ficas distintas: a meseta ou planalto do noroeste, o val de El Golfo no nordeste e a zona de pendente moderada (El Jul\u00e1n) no suroeste. Existen grandes diferenzas entre unha zona dada a respecto das demais. En primeiro lugar, El Hierro \u00e9 moi monta\u00f1oso tendo en conta a s\u00faa \u00e1rea. A cima m\u00e1is alta \u00e9 o Pico de Malpaso con 1.500 msnm. O 90% da zona costeira presenta cant\u00eds. No centro \u00e9rguese un planalto, risco no que difire do resto as Illas Canarias. \u00c9 precisamente nesta zona onde se practica a agricultura. Chairas costeiras s\u00f3 aparecen na zona do \"Valle del Golfo\".\nA pesar da s\u00faa escasa superficie, El Hierro pos\u00fae distintas zonas de vexetaci\u00f3n, desde campos de lava des\u00e9rticos at\u00e9 bosques de laurisilva, pasando por pi\u00f1eirais, pasteiros e plantaci\u00f3ns de pl\u00e1tanos e anan\u00e1s. No sur da illa \u00e1chase a caverna de Cueva de Don Justo, a maior da illa. Est\u00e1 composta dun sistema de tubos volc\u00e1nicos, formados polo arrefriamento das correntes de lava no exterior. A lava candente do interior do tubo seguiu a flu\u00edr at\u00e9 deixalo baleiro. Existen moitos cr\u00e1teres na illa, que foron utilizados polos bimbaches como refuxios ou lugares para enterramento.\nClima.\nO relevo condiciona o clima de cada zona da illa. Por\u00e9n, \u00e9 a nubosidade o factor que xoga o papel m\u00e1is importante nas variaci\u00f3ns clim\u00e1ticas. Os alisios e a Corrente das Canarias, unha bifurcaci\u00f3n fr\u00eda da Corrente do Golfo, que se separa nos Azores, fan que a illa non sufra un clima \u00e1rido, como v\u00e9n ocorrer no S\u00e1hara que se acha na mesma latitude. A temperatura da auga mantense nos 18\u00a0\u00b0C en inverno e nos 20\u00a0\u00b0C en ver\u00e1n. Isto suaviza as temperaturas costeiras. No ecuador prod\u00facese un ascenso masivo de aire quente, orixinando unha zona de baixas presi\u00f3ns que v\u00e9n a ser ocupada por outra masa de aire, que subministran os alisios. Esas masas de aire quente que ascenden vanse arrefriando paulatinamente, dir\u00edxense a bastante altura en sentido contrario ao dos alisios, e cara \u00e1s latitudes subtropicais, de onde proceden estes. Os alisios transportan nubes cargadas de auga cara as cimas de El Hierro, onde xeran chuvascos. A zona sur da illa, recibe ventos secos e sen nubes polo que a temperatura e a aridez \u00e9 maior nesa parte.\nEn ver\u00e1n, a temperatura da costa setentrional sit\u00faase nos 26\u00a0\u00b0C de media, sendo, por\u00e9n, a media de 30\u00a0\u00b0C no sur. Valverde, que est\u00e1 a 600 msnm, ten unha temperatura media, en ver\u00e1n, de 18\u00a0\u00b0C. En inverno, a temperatura media da costa norte ponse en 20\u00a0\u00b0C mentres que na costa meridional \u00e9 de 21,5\u00a0\u00b0C. En Valverde, por\u00e9n, a media baixa at\u00e9 os 11,5\u00a0\u00b0C. As precipitaci\u00f3ns invernais en Valverde ascenden a 80\u00a0mm mensuais, en tanto que no Sur s\u00f3 atinxen 25\u00a0mm mensuais. En ver\u00e1n apenas chove no sur, mais en Valverde rex\u00edstranse 5\u00a0mm mensuais.\nFlora.\nA pesar de que El Hierro se atopa na zona de influencia dos ventos alisios, a vexetaci\u00f3n non \u00e9 tan frondosa como nas illas veci\u00f1as de La Palma, Tenerife e La Gomera. A raz\u00f3n disto \u00e9 a mocidade da illa, que a\u00ednda est\u00e1 cuberta en gran parte por campos de lava novos. Os bosques que cubr\u00edan a meseta central da illa desapareceron debido \u00e1 talla e \u00e1 erosi\u00f3n do terreo. No entanto, a\u00ednda pervive unha gran cantidade de especies end\u00e9micas. Exemplos diso son os f\u00f3siles vivos, como o drago e os fentos. Restos f\u00f3siles mostran que a variedade de plantas existentes no pasado proced\u00edan da zona mediterr\u00e1nea, onde proliferaban hai un mill\u00f3n de anos. No Mediterr\u00e1neo extingu\u00edronse durante o Per\u00edodo cuaternario, co comezo da \u00faltima glaciaci\u00f3n. Debido \u00e1 diferenza de condici\u00f3ns clim\u00e1ticas estas especies perduraron na zona atl\u00e1ntica. No Hierro, debido ao illamento, algunhas delas transform\u00e1ronse ata dar lugar a endemismos. En total, na illa at\u00f3panse 150 especies end\u00e9micas das Canarias, das cales 11 s\u00f3 se atopan en El Hierro. Tr\u00e1tase de especies de crasul\u00e1ceas, liques, card\u00f3ns e Echium que crecen nas paredes dos cant\u00eds.\nA cota de altitude \u00e9 decisiva para o desenvolvemento da vexetaci\u00f3n. A costa \u00e1rida at\u00f3pase ata os 400 msnm, dos 400 a 800 metros at\u00f3pase a zona semih\u00famida e dos 800 aos 1.500 at\u00f3pase a zona h\u00famida.\nZona \u00e1rida.\nNas costas, as plantas n\u00fatrense principalmente do orballo nocturno, por iso as especies m\u00e1is com\u00fans son as crasul\u00e1ceas, especialmente do x\u00e9nero Aichryson, co\u00f1ecidas como suculentas pola s\u00faa forma de almacenar auga. Outra das plantas caracter\u00edsticas da zona \u00e9 a tabaiba. O mollo da tabaiba doce (Euphorbia balsamifera) era usado polos bimbaches como unha especie de goma de mascar que acougaba a sede. O mollo do card\u00f3n us\u00e1bano como veleno para a pesca. O card\u00f3n p\u00f3dese observar en El Hierro especialmente nos riscos da zona de \"Las Playas\", que tam\u00e9n recibe o nome de \"Los Cardones\". Tam\u00e9n nas zonas costeiras crece outro x\u00e9nero de plantas carnosas resistentes \u00e1 escaseza de auga.\nZona semih\u00fameda.\nNesta zona, que comeza entre os 200 e 400 msnm, habitan colonias de plantas suculentas e outras plantas de folla ancha. Tam\u00e9n crecen cactos e agaves. Os exemplares end\u00e9micos do x\u00e9nero \"Aeonium\" son os \"Aeonium hierrense\" e \"Aeonium valverdense\". Os espec\u00edmes de \u00e1gave que se atopan nesta zona foron introducidos desde Am\u00e9rica, especialmente da zona de M\u00e9xico. Outras especies son a palmeira canaria, a penca, e as sabinas. As poucas sabinas que quedan na actualidade at\u00f3panse deformadas polos fortes ventos que azoutan a zona. Son os restos dun antigo bosque con cubr\u00eda toda a parte central da illa.\nZona h\u00famida.\nNesta zona, que se desenvolve entre os 800 e os 1.500 metros de altitude \u00e9 onde se rexistran as maiores precipitaci\u00f3ns. Os bosques de laurisilva, tam\u00e9n co\u00f1ecidos como \"monteverde\" son a nota caracter\u00edstica da zona. No entanto, a concentraci\u00f3n \u00e9 menor que en La Gomera e La Palma.\nNo interior da illa, ao norte de \"San Andr\u00e9s\", a unha altitude de 1000 metros at\u00f3pase un dos s\u00edmbolos da illa, o Garo\u00e9 ou \"\u00c1rbore Santa\". O Garo\u00e9 era unha \u00e1rbore santa para os bimbaches. O exemplar actual foi plantado en 1957. O orixinal era un exemplar de tileiro que foi derrubado por unha tormenta en 1610. Hai un pequeno centro de informaci\u00f3n tur\u00edstica onde se explica a funci\u00f3n que ti\u00f1a esta \u00e1rbore na sociedade guanche, pois debido \u00e1 condensaci\u00f3n da auga das nubes nas s\u00faas follas prov\u00eda de auga aos bimbaches. O escudo actual da illa mostra ao Garo\u00e9 no centro.\nFauna.\nR\u00e9ptiles.\nOs lagartos son, xunto coas ras os animais m\u00e1is com\u00fans de El Hierro. De entre eles destaca o \"Tarentola boettgerio\" unha especie de geko end\u00e9mico. Os lagartos da illa est\u00e1n emparentados cos do continente africano. A especie m\u00e1is com\u00fan \u00e9 o lagarto pequeno das Canarias, unha especie end\u00e9mica de El Hierro e La Gomera, que alcanza ata 35 cent\u00edmetros de lonxitude. Tam\u00e9n se observan colonias de lisas douradas nas zonas h\u00famidas da illa. Nas Canarias non existe ning\u00fan tipo de serpes. Nas augas costeiras p\u00f3dense observar exemplares de tartarugas mari\u00f1as, especialmente tartarugas mari\u00f1as com\u00fans (\"Caretta caretta\") e tartarugas de coiro (\"Dermochelys coriacea\"). Estes r\u00e9ptiles p\u00f3dense considerar os de maiores proporci\u00f3ns do arquip\u00e9lago.\nLagarto xigante.\nEl Hierro \u00e9 co\u00f1ecido polo Lagarto Xigante, unha especie de lagarto de grandes proporci\u00f3ns que s\u00f3 se atopa nesta illa. S\u00e1bese que na antig\u00fcidade se distribu\u00eda por toda a illa, debido \u00e1 ausencia de depredadores. A chegada dos colonizadores espa\u00f1ois no S\u00e9culo XV supuxo o retroceso desta especie. A creaci\u00f3n de zonas de cultivo e a introduci\u00f3n de gando supuxo unha destruci\u00f3n do h\u00e1bitat destes lagartos. A introduci\u00f3n do gato foi se cabe m\u00e1is desastrosa pois comezaron a cazar lagartos debido \u00e1 facilidade de apresalos. Isto orixinou que a colonia de lagartos xigantes se fose desprazando cara ao norte, ao Val do Golfo e aos Roques de Salmor. Creuse que desapareceran ata que no s\u00e9culo XVIII se descubriu unha colonia neses lugares. Unha investigaci\u00f3n cient\u00edfica de 1889 outorgoulles o nome de \"simonyi\", en honra ao xe\u00f3logo e investigador canario \u00d3scar Simonyi. Os esp\u00e9cimes atopados foron cazados e vendidos a coleccionistas, ata que se chegou a pensar que a especie desaparecera. Na d\u00e9cada dos 70, un pastor de cabras atopou por casualidade alg\u00fans exemplares na zona de \"Fuga de Gorreta\". A eses exemplares d\u00e9uselles o nome taxon\u00f3mico \"Gallotia simonyi machadori\" e creouse un lagartario para a s\u00faa conservaci\u00f3n na zona de \"Guinea\" no municipio de Fronteira. As choivas torrenciais ca\u00eddas en xaneiro de 2007 produciron a morte de moitos dos exemplares do lagartario, atrasando o prazo previsto para sacar a especie da lista de especies ameazadas.\nO lagarto xigante, catalogado como especie protexida desde 1975, alcanza 75\u00a0cm de lonxitude. Pos\u00fae unha cola fina e longa. Alim\u00e9ntase de insectos e plantas. A \u00e9poca de cr\u00eda \u00e9 en maio e un mes m\u00e1is tarde, a femia deposita 12 ovos nun ni\u00f1o, dos que sair\u00e1n as cr\u00edas tras 8 semanas. Non se sabe a expectativa de vida dos lagartos pois ning\u00fan dos exemplares do lagartario superou a idade de 35 anos.\nAves.\nA illa de El Hierro alberga unha importante colonia de aves, tanto aut\u00f3ctonas como introducidas polo ser humano. Entre as especies m\u00e1is com\u00fans destacan os fr\u00edng\u00edlidos, canarios, bubelas, x\u00edlgaros, paporrubios, merlos, paseriformes, rulas, falc\u00f3ns, aguias, pombas, bufos mozos, paspall\u00e1s, perdices, curuxas, cern\u00edcalos, e gaivotas.\nInsectos.\nNa illa existen unhas 5.000 especies de insectos. Os m\u00e1is habituais son as bolboretas, cabali\u00f1os do demo, couzas, xoani\u00f1as, lepid\u00f3pteros, abell\u00f3ns, abellas, avespas, salt\u00f3ns e grilos. Nos anos 50 chegaron pragas de lagostas procedentes de \u00c1frica flotando no mar, a\u00ednda que non supuxeron ning\u00fan impacto ambiental pois foron eliminadas antes de arribar \u00e1 costa.\nHistoria.\nNomes da illa.\nO nome da illa, \"Hierro\", prov\u00e9n da linguaxe aborixe (\"Hero\" ou \"Esero\") pero, durante a conquista, transformouse por similitude coa palabra castel\u00e1.\nNo texto de Plinio o Vello (quen tomou como fonte a Juba II) onde se nomea \u00e1s illas Canarias, aparecen unha serie de nomes. A\u00ednda que non hai nada que indique con seguridade que isto sexa as\u00ed, adoita relacionarse a illa que aparece denominada como \"Capraria\" con El Hierro. En canto ao termo \"Capraria\" o debate vira ao redor de tres teor\u00edas: a primeira que identifica a capraria co gran n\u00famero de cabras presentes na illa; a segunda fala dun erro de transcrici\u00f3n, e dado que na descrici\u00f3n que fai Plinio da illa dise \"poboada de grandes lagartos\", poida que o termo orixinal fose \"Sauraria\"; a terceira fai referencia \u00e1 existencia do etn\u00f3nimo ou nome de tribo norteafricana \"caprarii\", as\u00ed como dos Montes Caprarienses.\nOs antigos habitantes da illa eran os bimbaches.\nAntig\u00fcidade.\nPara o mundo grego e romano cl\u00e1sico, as Illas Canarias eran consideradas como un lugar paradis\u00edaco ao lonxe, as Illas Afortunadas ou o xard\u00edn das Hesp\u00e9rides. \u00c9 moi probable que fosen os fenicios os primeiros en ter contacto coas illas. Existen numerosos mitos e lendas sobre as illas e a s\u00faa orixe. A primeira pista at\u00f3pase na \"Odisea\" do poeta grego Homero. Tam\u00e9n se nomea a esas illas na obra de Hes\u00edodo. No entanto, o estabelecer que esas illas mitol\u00f3xicas son as Canarias non pasa de ser unha opini\u00f3n popular, pois non hai referencias claras que as\u00ed o demostren.\nPrimeiros habitantes.\nA chegada e procedencia dos primeiros habitantes de El Hierro a\u00ednda presenta moitas inc\u00f3gnitas. Diversos autores esgrimen que vi\u00f1eron fuxindo das fames negras do S\u00e1hara, outros fuxindo das persecuci\u00f3ns e outros que foron deportados polos romanos. O \u00fanico que se sabe de certo \u00e9 que canto m\u00e1is ao norte partan cos seus botes, m\u00e1is r\u00e1pido lograr\u00edan conectar coa Corrente das Canarias que os transportar\u00eda \u00e1s illas. Cando chegaron os conquistadores a El Hierro atop\u00e1ronse cunhas tribos na Idade de Pedra illadas do resto do mundo. As diferenzas entre os habitantes de cada illa eran moi notables, pois esqueceran a arte da navegaci\u00f3n e non ti\u00f1an contacto entre elas. A Idade de Pedra mant\u00edvose nas Canarias ata hai uns 500 ou 600 anos. Isto d\u00e9bese a que as illas caeron no esquecemento desde a antig\u00fcidade e non foron redescubertas ata o inicio da Idade Moderna. Como forma xen\u00e9rica denom\u00ednase aos primeiros habitantes das Canarias guanches, a\u00ednda que esta denominaci\u00f3n \u00e9 propia dos habitantes de Tenerife. Os habitantes de El Hierro denom\u00ednanse \"bimbaches\". Expertos en ling\u00fc\u00edstica confirman a tese de que os primeiros habitantes proced\u00edan do norte de \u00c1frica debido \u00e1s similitudes entre os petr\u00f3glifos canarios e os b\u00e9rberes do Magreb e de Libia. Os asentamentos en El Hierro comezaron no s\u00e9culo V antes de Cristo. Crese que tivo que ser moi dif\u00edcil estabelecerse na illa debido aos altos riscos que bordean a s\u00faa costa. Os contactos coas demais illas eran practicamente inexistentes a pesar da existencia dunha lenda que explica que foi unha muller de La Gomera a que ensinou aos bimbaches o uso do lume.\nConquista da illa.\nA conquista da illa produciuse m\u00e1is ben de forma pac\u00edfica, mediante negociaci\u00f3ns, a mans de Jean de Bethencourt. O conquistador normando tivo entre as s\u00faas filas a Augeron, irm\u00e1n do monarca da illa, apresado anos atr\u00e1s e agora mediador entre os aborixes e os conquistadores. A pesar que Jean de Bethencourt prometeu ao monarca respectar a liberdade do seu pobo a cambio da rendici\u00f3n, finalmente non mantivo a s\u00faa palabra e un gran n\u00famero dos seus habitantes foron vendidos como escravos. Asent\u00e1ronse logo franceses e peninsulares (principalmente galegos), xunto aos naturais da illa, estando baixo o mandato do gobernador L\u00e1zaro Bisca\u00ed\u00f1o, quen sufriu un levantamento dos aborixes debido \u00e1 s\u00faa pol\u00edtica de castigo cara a eles.\nVisita de Col\u00f3n.\nNa s\u00faa segunda viaxe a Am\u00e9rica, Cristovo Col\u00f3n fixo escala en La Gomera e en El Hierro. Nesta \u00faltima illa realizou a escala para proverse de alimentos e auga as\u00ed como para esperar ventos mellores. En total, pasou 17 d\u00edas na illa esperando a unha mellora nos alisios que permitise \u00e1 s\u00faa frota de 17 buques avanzar m\u00e1is r\u00e1pido. O 3 de outubro de 1493 partiu desde a \"Ba\u00eda de Naves\" ao \"Novo Mundo\".\nEmigraci\u00f3n.\nOs habitantes da illa tiveron que emigrar en diversas ocasi\u00f3ns por motivos ben distintos. A maior\u00eda fac\u00edao en casos de crise pol\u00edtica, longas secas ou fames negras. Os principais destinos da emigraci\u00f3n foron Cuba, Venezuela e Porto Rico. Ata os anos 1949 e 1950 part\u00edan barcos de vela desde El Hierro ata Am\u00e9rica de forma clandestina. Alg\u00fans dos emigrantes retornaron recentemente coa mellora das condici\u00f3ns econ\u00f3micas e sociais da illa.\nDesterro.\nO s\u00e9culo XIX supuxo que El Hierro, do mesmo xeito que Fuerteventura se volvese interesante para Madrid como lugar de desterro de pol\u00edticos, militares e liberais indesexados. No entanto, que a illa se convertese nunha especie de c\u00e1rcere flotante foi beneficioso para os insulares, pois grazas a iso, chegou desterrado Leandro P\u00e9rez por motivos pol\u00edticos, convert\u00e9ndose no primeiro m\u00e9dico da illa. A poboaci\u00f3n era a encargada de vixiar os desterrados.\nMeridiano Cero.\nDurante varios s\u00e9culos foi referencia do meridiano \"0\" xa que era o extremo m\u00e1is occidental do mundo co\u00f1ecido. O meridiano fixouse na Punta de Orchilla, durante varios s\u00e9culos ata que se trasladou a referencia ao meridiano de Greenwich. Por esta causa tam\u00e9n se co\u00f1ece a illa de El Hierro como a illa do meridiano.\nS\u00e9culo XX.\nEn xullo de 1899 un incendio arrasou o concello de Valverde destru\u00edndo o arquivo que se creou en 1553. Con el destru\u00edronse importantes documentos sobre a historia da illa. Tam\u00e9n nese tempo destapouse unha epidemia de vexigas e unha longa seca seguida de anos moi chuviosos e con inundaci\u00f3ns frecuentes. En 1912 cre\u00e1ronse os concellos de Valverde e Fronteira. Coa creaci\u00f3n dos Cabidos Insulares, a illa adquiriu autogoberno. A primeira guerra mundial non supuxo ning\u00fan cambio especial para a illa. Durante a Segunda Rep\u00fablica (1931-1936) constru\u00eduse o Porto de la Estaca, mellor\u00e1ronse as estradas, as conduci\u00f3ns de auga e constru\u00edronse escolas. A segunda guerra mundial, ao contrario que nas demais illas, tampouco se deixou sentir en El Hierro. En 1948 outra longa seca provocou a emigraci\u00f3n de gran parte da poboaci\u00f3n cara a Venezuela e cara \u00e1 illa de Tenerife.\nLanzadeira espacial civil e radar militar.\nNos anos 90, o Goberno espa\u00f1ol e o Goberno das Canarias planearon instalar na illa unha lanzadeira espacial civil. A ESA, con sede en Madrid planeou lanzar dous sat\u00e9lites de investigaci\u00f3n ao ano, ata completar un total de quince. Por raz\u00f3ns de seguridade deber\u00edase evacuar as poboaci\u00f3ns pr\u00f3ximas. Isto desatou protestas masivas dos habitantes da illa, que prefer\u00edan conservar a natureza da illa intacta. En febreiro de 1997, a maior\u00eda do Parlamento das Canarias rexeitou o proxecto.\nO segundo proxecto, instalar un radar militar no pico de \"Malpaso\" a\u00ednda segue sen resolverse. A situaci\u00f3n xeogr\u00e1fica da illa \u00e9 un aliciente para a s\u00faa instalaci\u00f3n. Desde 1986 suc\u00e9dense as protestas dos herre\u00f1os, ano no cal o Ministerio de Defensa comunicou os seus plans ao concello de Fronteira. En xu\u00f1o de 2005, o Ministro de Defensa, Jos\u00e9 Bono, anunciou que se poder\u00eda tratar dun radar m\u00f3bil que non afectar\u00eda \u00e1 orograf\u00eda da zona. Dos 70 mil metros cadrados orixinais, s\u00f3 far\u00edan falta 3.500 metros, pero ser\u00eda necesaria a construci\u00f3n dunha estrada de acceso ao mesmo. Esta estrada cruzar\u00eda polo cami\u00f1o hist\u00f3rico ao Santuario da nosa Se\u00f1ora dos Reyes, patroa da illa, o que para os herre\u00f1os \u00e9 impensable e inalterable. Por este motivo, a\u00ednda contin\u00faan as protestas, non s\u00f3 na illa sen\u00f3n tam\u00e9n en illas veci\u00f1as como Tenerife onde se atopa unha poboaci\u00f3n de herre\u00f1os.\nActividade volc\u00e1nica en 2011.\nA partir do 19 de xullo de 2011 empezaron a sentirse gran n\u00famero de tremores na illa, o que atraeu a atenci\u00f3n de numerosos especialistas \u00e1 zona. Ao aumentar a intensidade e a frecuencia dos sismos, alertouse \u00e1 poboaci\u00f3n dunha posible erupci\u00f3n. A primeira erupci\u00f3n observada por medios indirectos percibiuse en mar aberto a 5 quil\u00f3metros da illa o d\u00eda 10 de outubro de 2011.\nOrganizaci\u00f3n pol\u00edtico-administrativa.\nEl Hierro, como parte da Comunidade Aut\u00f3noma das Canarias, depende -en funci\u00f3n das distintas competencias atribu\u00eddas- do Goberno de Espa\u00f1a, do Goberno das Canarias e do Cabido Insular de El Hierro.\nDirecci\u00f3n Insular de El Hierro.\nA cargo de Antonio Padr\u00f3n Casa\u00f1es, esta instituci\u00f3n \u00e9 a encargada de representar ao Goberno de Espa\u00f1a na illa e de xestionar todas aquelas competencias que non sexan transferidas ao Goberno das Canarias, ao cabido ou aos municipios. A sede da Direcci\u00f3n Insular at\u00f3pase no municipio de Valverde.\nCabido Insular de El Hierro.\nOs cabidos, formados a partir da Lei de Cabidos de 1912, son as formas gobernativas e administrativas propias das Illas Canarias e cumpren d\u00faas funci\u00f3ns principalmente. Por unha banda, prestan servizos e exercen competencias propias da Comunidade Aut\u00f3noma e por outra, son a entidade local que goberna a illa. Nas elecci\u00f3ns de 2003 sa\u00edu elixido como presidente Tom\u00e1s Padr\u00f3n Hern\u00e1ndez, de Coalici\u00f3n Canaria, 49,66% dos votos, seguida do PSOE cun 20,3%. Coalici\u00f3n Canaria ten no cabido 7 conselleiros, PSOE 3, PP 2 e o Partido Nacionalista Canario 1.\nA sede do cabido est\u00e1 situada na localidade de Valverde.\nMunicipios.\nA illa div\u00eddese en 3 municipios cos seus respectivos concellos, integrados na FECAM, rexidos pola lexislaci\u00f3n b\u00e1sica de r\u00e9xime local e os seus respectivos regulamentos org\u00e1nicos.\nOs municipios, formados por varias poboaci\u00f3ns, son os seguintes: \nArte e cultura.\nFolclore.\nO folclore do Hierro \u00e9 moi similar ao do resto das illas a\u00ednda que presenta unha serie de variaci\u00f3ns como o uso das frautas as\u00ed como de bailes propios da illa. O baile m\u00e1is caracter\u00edstico de El Hierro \u00e9 o que levan a cabo os bailar\u00edns da virxe durante a romar\u00eda da Virxe dos Reis, que leva a imaxe por todos os puntos da illa. Desde o goberno local int\u00e9ntase impulsar o folclore d\u00e1ndose subvenci\u00f3ns \u00e1s agrupaci\u00f3ns. Actualmente en El Hierro existen 6 agrupaci\u00f3ns folcl\u00f3ricas que realizan exhibici\u00f3ns tanto na illa como no resto das Canarias. Estas agrupaci\u00f3ns son:\nFestas.\nA festa m\u00e1is importante de El Hierro \u00e9 a \"Baixada da Virxe dos Reyes\" que se celebra cada catro anos o primeiro s\u00e1bado do mes de xullo. Durante a festa trasl\u00e1dase a patroa da illa desde o seu santuario \u00e1 capital da illa, facendo un percorrido de 44 quil\u00f3metros (cami\u00f1o da Virxe) que atravesa todas as localidades de El Hierro. A imaxe acomp\u00e1\u00f1ana os bailar\u00edns que realizan o tradicional baile da virxe ataviados con traxes brancos e vermellos con gorros de cores rechamantes e usando ch\u00e1caras e pitos (unha especie de frauta). A duraci\u00f3n da festa \u00e9 de aproximadamente un mes. A ela acoden case todos os habitantes da illa ademais duns 4 mil visitantes. Ademais das festas patronais, todos os anos se celebran as seguintes festividades locais:\nArtesan\u00eda.\nA diferenza das demais illas, a artesan\u00eda segue sendo unha das principais fontes de ingresos de El Hierro. A artesan\u00eda est\u00e1 baseada principalmente na herdada dos bimbaches, sendo as principais localidades onde se produce Sabinosa e El Pinar, a\u00ednda que tam\u00e9n -pero en menor medida- Frontera, Valverde, El Mocanal e Guarazoca.\nNa illa s\u00e9guense confeccionando cubrecamas, cobertores, tapices e as tradicionais taleigas usando la ou tiras de tea, que as mulleres herre\u00f1as f\u00edan a man e tecen con teares de madeira. A madeira, tanto de moreira como de pi\u00f1eiro, faias e casti\u00f1eiros util\u00edzase para tallar cuncas e culler\u00f3ns ademais de barricas para o vi\u00f1o, ch\u00e1caras e pinzas para coller tunos. Nas localidades de Valverde, Guarazoca e El Pinar a\u00ednda traballan tres ceramistas que, usando barro da illa e arxila importada crean obras de cer\u00e1mica, especialmente tallas guanches para vender como recordos da illa. Para rematar, a cester\u00eda tam\u00e9n \u00e9 t\u00edpica de El Hierro. Os cesteiros, como se co\u00f1ece a estes artes\u00e1ns, fan cestos de vime, que previamente tivo que ser abrandado durante semanas en auga de mar. Os forxados e bordados son m\u00e1is escasos na illa.\nGastronom\u00eda.\nNa coci\u00f1a herre\u00f1a, como na do resto das Canarias, o peixe ocupa un lugar principal debido \u00e1 riqueza faun\u00edstica das augas que rodean \u00e1 illa. De entre os primeiros pratos destacan a potaxe, o pucheiro e o rancho con papas. O peixe ad\u00f3itase preparar frito, guisado ou \u00e1 prancha, us\u00e1ndose como guarnici\u00f3n as papas engurradas e os mollos vermello e verde. De entre as carnes destacan o coello e o cabrito ou chibo, que \u00e9 como se denomina na illa. As carnes ad\u00f3itanse acompa\u00f1ar de mollo vermello e papas guisadas ou engurradas.\nAs quesadillas, un doce cuxa base principal \u00e9 o queixo, son a sobremesa t\u00edpica m\u00e1is famosa de El Hierro. O queixo prod\u00facese na central queixeira e tanto este como o vi\u00f1o que se produce na cooperativa vin\u00edcola do Golfo, son exportados ao resto do pa\u00eds. O vi\u00f1o s\u00e9guese elaborando en prensas tradicionais, o que lles confire unha elevada gradaci\u00f3n. Para rematar, como no resto das Canarias, o gofio \u00e9 a principal fonte de alimentaci\u00f3n dos herre\u00f1os.\nTransportes.\nAeroporto.\nO aeroporto de El Hierro at\u00f3pase situado no municipio de Valverde. Parte da pista at\u00f3pase en terreo ga\u00f1ado ao mar, debido \u00e1 especial orograf\u00eda da illa. A pista pos\u00fae 1.250 metros de lonxitude e est\u00e1 asfaltada. A trav\u00e9s do Aeroporto de El Hierro p\u00f3dese acceder \u00e1 illa desde La Palma, Tenerife (Tenerife Norte) e Gran Canaria. Binter Canarias \u00e9 a compa\u00f1\u00eda que realiza o servizo. Debido ao pequeno tama\u00f1o da pista, os avi\u00f3ns ch\u00e1rter non poden operar. No ano 2005, 150.981 pasaxeiros usaron o aeroporto de El Hierro.\nPortos.\nAs comunicaci\u00f3ns mar\u00edtimas de El Hierro real\u00edzanse a trav\u00e9s do Porto de La Estaca, no municipio de Valverde. Este peirao foi ampliado recentemente para permitir a escala de buques maiores. Concretamente, o 23 de xu\u00f1o de 2006 foi inaugurado o novo porto. A trav\u00e9s del real\u00edzase o tr\u00e1fico de pasaxeiros e de mercanc\u00edas. Desde principios dos anos 90 hai transbordadores regulares que conectan a illa coas veci\u00f1as. \"Li\u00f1as Armas\" e \"Fred Olsen Express\" realizan os traxectos desde o Porto de la Estaca ao Porto de Los Cristianos en Tenerife. Noutros puntos da illa existen pequenos portos pesqueiros e deportivos, como o porto de La Restinga, onde te\u00f1en a s\u00faa base os pescadores que traballan no Mar das Calmas. Ao porto e ao aeroporto p\u00f3dese acceder facilmente a trav\u00e9s de li\u00f1as regulares de guaguas e de taxis.\nEstradas.\nA rede de estradas at\u00f3pase en boas condici\u00f3ns polo que se pode acceder a todas as poboaci\u00f3ns sen ningunha dificultade. A estrada principal \u00e9 a que une Valverde con Frontera. Mediante un t\u00fanel atrav\u00e9sase o cume, reduc\u00edndose xa que logo a duraci\u00f3n do traxecto. Outra das v\u00edas principais \u00e9 a que accede desde a capital ata o Porto de la Estaca. O resto da illa at\u00f3pase comunicada mediante estradas asfaltadas ou pistas forestais.\nEconom\u00eda.\nA econom\u00eda de El Hierro bas\u00e9ase no sector primario e o terciario. O Cabido de El Hierro \u00e9 o encargado de regular e promocionar os catro alicerces dos que depende a econom\u00eda herre\u00f1a, \u00e9 dicir, a agricultura, a gander\u00eda, a pesca e o turismo.\nAgricultura, gander\u00eda e pesca.\nA cabana gandeira herre\u00f1a est\u00e1 constitu\u00edda por ovellas e cabras, destacando estas \u00faltimas por seren descendentes da especie caprina que criaban os bimbaches. A produci\u00f3n de carne \u00e9, con todo escasa, debido a que a gander\u00eda se desenvolve principalmente para a produci\u00f3n de leite, que se recolle na \"Cooperativa de Gandeiros de Isora\", e que \u00e9 empregada para elaborar queixos que logo se exportar\u00e1n ao resto das illas e \u00e1 pen\u00ednsula.\nOs cultivos de froiteiras est\u00e1n concentrados no val do Golfo, onde se cultivan ananases, papaias, aguacates, pl\u00e1tanos, mangas etc, de cuxa distribuci\u00f3n e comercializaci\u00f3n se encarga a Cooperativa do Campo e a comercializadora Mercahierro. Os figos secos ou \"pasados\" hai s\u00e9culos que son considerados como os mellores das Canarias e danse sobre todo na zona de El Pinar. Cult\u00edvanse outras froitas a\u00ednda que destinadas ao consumo local e que dependen da \u00e9poca. Estas froitas son as ameixas, albaricoques, maz\u00e1s e c\u00edtricos.\nEl Hierro tam\u00e9n produce vi\u00f1o, a trav\u00e9s dunha cooperativa que re\u00fane aos viticultores. Existe unha denominaci\u00f3n de orixe \"El Hierro\". Os vi\u00f1os desta illa destacan pola s\u00faa alta gradaci\u00f3n.\nLa Restinga \u00e9 o principal porto de pescadores da illa, que traballan no Mar das Calmas. As capturas m\u00e1is importantes son as de bonito listado e outros t\u00fanidos ademais da pesca de litoral que incl\u00fae vellos, cabrillas, moreas etc.\nTurismo.\nA illa est\u00e1 moi afastada do concepto de Turismo de Masas, e segundo a opini\u00f3n dos seus habitantes d\u00e9bese manter as\u00ed. Est\u00edmase que o n\u00famero m\u00e1ximo de camas que a illa poder\u00eda soportar \u00e9 de 2000. A dificultade de acceder e a ausencia de grandes praias faina pouco atractiva para as visitas familiares. En 1984 creouse o \"Padroado de Turismo\" con sede en Valverde. Este padroado depende do Cabido de El Hierro e \u00e9 o encargado da promoci\u00f3n exterior da illa. Desde 1996 public\u00e1ronse varias cu\u00f1as publicitarias a nivel nacional utilizando o slogan \"Illa da tranquila diferenza\". As autoridades de El Hierro defenden a idea de que a calidade debe estar por diante da cantidade. Como norma xeral, os turistas que se achegan \u00e1 illa fano de forma individual para practicaren sendeirismo ou o denominado turismo rural.\nEn El Hierro existen poucas praias. Na costa occidental at\u00f3pase unha praia de area avermellada (\"Praia do Verodal\") duns 100 metros de lonxitude. Debido \u00e1s correntes, o ba\u00f1o s\u00f3 \u00e9 aconsellado a nadadores expertos. No \"Val do Golfo\", na zona noroccidental da illa, existen piscinas naturais protexidas das correntes por un rompente artificial. Tam\u00e9n se pode practicar o ba\u00f1o na pequena cala situada nas proximidades do Porto de La Restinga, protexida polo dique. Ao noroeste de \"La Restinga\" at\u00f3pase a praia de \"Tacor\u00f3n\", famosa entre os herre\u00f1os. O deporte m\u00e1is popular de El Hierro \u00e9 o submarinismo, debido \u00e1 limpeza das augas e \u00e1 gran variedade de fauna, que se concentra especialmente no \"Mar das Calmas\". Na actualidade, son aptas para o ba\u00f1o as seguintes praias: Maceta, Tacor\u00f3n, Tamaduste, Caleta, Puerto Estaca, Restinga e Timijiraque. O 16 de novembro de 2006 o Servizo Canario de Sa\u00fade do Goberno das Canarias emitiu un informe sobre a calidade da auga de d\u00faas praias herre\u00f1as.\nOs sitios m\u00e1is transitados polos turistas son os miradoiros, que permiten vistas de todos os puntos da illa. Os m\u00e1is famosos son o \"miradoiro das Praias\" na zona oriental e o \"Miradoiro da Pena\" constru\u00eddo por C\u00e9sar Manrique. Nel at\u00f3pase un restaurante con vistas ao \"Val do Golfo\"."}
{"id": "51439", "revid": "98629", "url": "https://gl.wikipedia.org/wiki?curid=51439", "title": "Gaivota trid\u00e1ctila", "text": "A gaivota trid\u00e1ctila, ou garrucho, (\"Rissa tridactyla\") \u00e9 unha ave da familia das gaivotas (\"Laridae\").\nDescrici\u00f3n.\nUnha ave adulta desta especie mide uns 40\u00a0cm e ten unha envergadura de \u00e1s de entre 90 a 100\u00a0cm. O seu aspecto \u00e9 moi semellante \u00f3 da variedade parente, a \"Rissa brevirostris\" e \u00e1 gaivota cana (\"Larus canus\"). A cabeza, o pescozo e a parte inferior son brancos. O lombo e as \u00e1s son de cor agrisada. As puntas das \u00e1s e as patas son negras e o bico amarelo. As gaivotas novas te\u00f1en bandas negras nas \u00e1s e pescozo negro. Chegan \u00e1 madurez \u00f3s tres anos.\nDistribuci\u00f3n e h\u00e1bitat.\nReprod\u00facese nas costas dos oc\u00e9anos Atl\u00e1ntico e Pac\u00edfico. \u00c9 m\u00e1is abundante en Europa e Norteam\u00e9rica. Entre agosto e abril, f\u00f3ra da \u00e9poca de cr\u00eda, vive en mar aberto, sendo a ave m\u00e1is frecuente no oc\u00e9ano Atl\u00e1ntico. Os exemplares das zonas m\u00e1is n\u00f3rdicas buscan \u00e1reas m\u00e1is quentes no inverno.\nNa \u00e9poca de cr\u00eda adoita estar en rochedos mari\u00f1os, xeralmente en cant\u00eds inaccesibles, aproveitando gretas nos cant\u00eds entre \"Armeria\" sp. e \"Crithmum\" sp. Nas tempadas de migraci\u00f3n e invernada, pasa a maior parte do tempo en mar aberto e nas costas; tam\u00e9n en augas litorais, algunhas veces incluso en augas interiores, a\u00ednda que semella estar medrando a frecuencia destas excursi\u00f3ns no interior.\nPoboaci\u00f3n en Galiza.\nO garrucho colonizou a Pen\u00ednsula a comezos dos anos 70, como consecuencia do grande aumento e expansi\u00f3n das s\u00faas colonias setentrionais, ani\u00f1ando por primeira vez nas Illas Sisargas en 1974. M\u00e1is tarde descubr\u00edronse colonias no cabo Vil\u00e1n en 1987 e nas Illas Berlengas de Portugal, desaparecendo destas en 1983. Estas colonias marcan o l\u00edmite sur da s\u00faa distribuci\u00f3n no Atl\u00e1ntico. En 1992 a s\u00faa poboaci\u00f3n ani\u00f1ante estimouse en 235 parellas, cunhas 185 parellas na colonia das Illas Sisargas, consider\u00e1ndose como estabilizada e cunhas 50 parellas no Vil\u00e1n de Fora. At\u00e9 finais dos 90 a evoluci\u00f3n das colonias semella confirmar a s\u00faa estabilidade ou un lixeiro crecemento.\nDurante o inverno, pasan polas costas galegas miles de aves, sendo m\u00e1is escaso o seu n\u00famero no Mediterr\u00e1neo.\nAlimentaci\u00f3n.\nComen peixes pequenos, moluscos e crust\u00e1ceos. No ver\u00e1n cazan tam\u00e9n insectos.\nReproduci\u00f3n.\nSon estritamente mon\u00f3gamas. Cr\u00edan, entre maio e xullo, en grandes e ruidosas colonias nos acantilados. Son capaces de utilizar os acantilados m\u00e1is escarpados. Po\u00f1en dun a tres ovos, duns 6\u00a0cm de lonxitude, da cor do ante e con pencas, nun ni\u00f1o feito de terra, bri\u00f3n e algas. Macho e femia chocan os ovos entre 24 e 30 d\u00edas. Os polos son brancos, porque non precisan camuflaxe perante os predadores, que non acceden \u00f3s lugares de cr\u00eda de garrucho. Non saen de seguida do ni\u00f1o coma outros pitos do x\u00e9nero \"Larus\" para evitar accidentes.\nSon aptos para o voo as cinco semanas. S\u00f3 24 de cada 100 xoves chegan a acadar os cinco anos, cando se produce a maduraci\u00f3n sexual da especie. As causas m\u00e1is frecuentes de morte son as tormentas e a contaminaci\u00f3n mari\u00f1a producida polo petr\u00f3leo.\nSistem\u00e1tica.\nHai d\u00faas subespecies: "}
{"id": "51441", "revid": "23204", "url": "https://gl.wikipedia.org/wiki?curid=51441", "title": "Rissa brevirostris", "text": "A Rissa brevirostris \u00e9 unha especie de gaivota de distribuci\u00f3n reducida no Pac\u00edfico sub\u00e1rtico. Reprod\u00facese nas illas Pribilof, Bogoslof e Buldir do mar de Bering e nas illas Comandante. Difer\u00e9nciase do m\u00e1is com\u00fan garrucho ou gaivota trid\u00e1ctila (\"Rissa tridactyla\") pola cor das patas, que nesta especie son vermellas, e no garrucho son xeralmente negras. Alg\u00fans individuos de \"R. tridactyla\" poden ter tam\u00e9n as patas vermellas, o que dificulta a identificaci\u00f3n da especie. O bico \u00e9 m\u00e1is curto e as \u00e1s algo m\u00e1is escuras. Os individuos novos son similares os adultos e non te\u00f1en as patas negras e unha banda en forma de \"W\" nas \u00e1s coma os exemplares inmaturos do garrucho. Coincide coa subespecie do oc\u00e9ano Pac\u00edfico, \"Rissa tridactyla pollicaris\", en ter o dedo posterior dos p\u00e9s ben desenvolvido. "}
{"id": "51444", "revid": "1131", "url": "https://gl.wikipedia.org/wiki?curid=51444", "title": "Museo de Berganti\u00f1os", "text": "O Museo de Berganti\u00f1os \u00e9 un museo etnogr\u00e1fico da comarca de Berganti\u00f1os. Est\u00e1 situado en Carballo, a car\u00f3n da biblioteca municipal. O edificio, constru\u00eddo no s\u00e9culo XIX, foi anteriormente c\u00e1rcere e xulgado de primeira instancia de Carballo. Inaugurouse en 2002.\nNel m\u00f3strase unha exposici\u00f3n permanente en oito salas tem\u00e1ticas dedicadas \u00e1 historia de Carballo, os recursos xeogr\u00e1ficos, a econom\u00eda, o patrimonio natural, a importancia da auga na zona (con e especial atenci\u00f3n \u00e1 lagoa de Baldaio), os montes, a relixiosidade, os produtos da zona, a fabricaci\u00f3n do pan e a Alfredo Bra\u00f1as. Existen ademais d\u00faas salas destinadas a acoller exposici\u00f3ns temporais."}
{"id": "51445", "revid": "1093", "url": "https://gl.wikipedia.org/wiki?curid=51445", "title": "Mar\u00eda Y\u00e1\u00f1ez", "text": "Mar\u00eda Y\u00e1\u00f1ez Anllo, nada en Lugo o 1 de setembro de 1978, \u00e9 unha xornalista, editora e guionista galega.\nTraxectoria.\nLogo de estudar Xornalismo na Universidade de Santiago, entre 2001 e 2003 converteuse en directora da revista electr\u00f3nica Brav\u00fa.net, un e-magazine de cultura alternativa. Ao rematar ese proxecto traballou durante alg\u00fans anos como guionista as\u00ed como desenvolvendo proxectos para Continental Producciones, mentres abr\u00eda e manti\u00f1a o blog Todo Nada, unha das referencias importantes do fen\u00f3meno blog en Galicia.\nEn 2005 converteuse en directora de Vieiros, asemade que abandona o blog. Posteriormente, en 2006, deixou a direcci\u00f3n dese xornal electr\u00f3nico e ded\u00edcase a labores de xornalista freelance (\"El Pa\u00eds\", \"20 minutos\"), e como guionista para a televisi\u00f3n. \u00c9 a propietaria da editorial dixital Edici\u00f3s da Rotonda.\nDirixiu na TVG o programa \"O pa\u00eds dos ananos\" e traballou para a compa\u00f1\u00eda galega A Navalla Su\u00edza. Foi unha das socias fundadoras da iniciativa a prol do galego GalegoLab. En 2015 pasou a formar parte da xunta directiva da Academia Galega do Audiovisual.\n\u00c9 a creadora e directora da revista dixital \"Vinte\"."}
{"id": "51451", "revid": "17467", "url": "https://gl.wikipedia.org/wiki?curid=51451", "title": "Rissa tridactyla", "text": ""}
{"id": "51452", "revid": "27155", "url": "https://gl.wikipedia.org/wiki?curid=51452", "title": "C\u00e9lula vexetal", "text": "A c\u00e9lula eucariota vexetal \u00e9 unha un c\u00e9lula eucariota complexa pola raz\u00f3n de ter un n\u00facleo celular limitado por membranas.\nCaracter\u00edsticas.\nEste tipo de c\u00e9lula difer\u00e9nciase das c\u00e9lulas eucariotas animais por varias raz\u00f3ns:"}
{"id": "51453", "revid": "27155", "url": "https://gl.wikipedia.org/wiki?curid=51453", "title": "Parede celular", "text": "A parede celular \u00e9 unha capa r\u00edxida situada por f\u00f3ra da membrana plasm\u00e1tica nas c\u00e9lulas de plantas, algas, fungos, bacterias e arqueas. Protexe o contido da c\u00e9lula, d\u00e1 rixidez \u00e1 estrutura celular, funciona como mediadora en todas as relaci\u00f3ns da c\u00e9lula co seu contorno e act\u00faa como compartimento celular. Ademais, no caso de fungos e plantas, define a estrutura e outorga soporte aos tecidos.\nA parede celular constr\u00faese de diversos materiais dependendo da clase de organismo. Nas plantas, a parede celular componse sobre todo dun pol\u00edmero de carbohidrato denominado celulosa, un polisac\u00e1rido, e pode actuar tam\u00e9n como almac\u00e9n de carbohidratos para a c\u00e9lula. Os fungos presentan paredes celulares de quitina, outro polisac\u00e1rido, e as algas te\u00f1en tipicamente paredes constru\u00eddas con polisac\u00e1ridos e glicoprote\u00ednas. Non obstante, algunhas especies de algas poden presentar unha parede celular de composici\u00f3n inorg\u00e1nica sil\u00edcica (diatomeas) ou carbonatada (Dasycladales). A mi\u00fado aparecen outras mol\u00e9culas accesorias integradas na parede celular.\nNas bacterias, a parede celular componse de peptidoglicano. Entre as arqueas atopamos paredes celulares con distintas composici\u00f3ns qu\u00edmicas, inclu\u00edndo capas S de glicoprote\u00ednas, pseudopeptidoglicano ou polisac\u00e1ridos.\nParede celular vexetal.\nA parede celular vexetal \u00e9 unha estrutura complexa que, \u00e1 parte de dar soporte aos tecidos vexetais, ten a capacidade de condicionar o desenvolvemento das c\u00e9lulas.\nEstrutura.\nA parede celular vexetal ten tres partes fundamentais:\nComposici\u00f3n.\nA composici\u00f3n da parede celular vexetal var\u00eda nos diferentes tipos celulares e nos diferentes grupos taxon\u00f3micos. En termos xerais a parede celular vexetal est\u00e1 composta por unha rede de carbohidratos, principalmente celulosa, e prote\u00ednas estruturais, que est\u00e1 inclu\u00edda nunha matriz xelatinosa composta por outros carbohidratos, prote\u00ednas e i\u00f3ns. A celulosa f\u00f3rmase na celulosa sintase da membrana plasm\u00e1tica e os gl\u00edcidos da matriz f\u00f3rmanse no aparato de Golgi e chegan \u00e1 membrana en ves\u00edculas, que se fusionan con ela e verten o contido no exterior.\nCarbohidratos.\nO principal compo\u00f1ente da parede celular vexetal \u00e9 a celulosa. A celulosa \u00e9 un polisac\u00e1rido fibrilar que se organiza en microfibrilas e representa entre o 15% e o 30% do peso seco das paredes celulares vexetais.\nAs microfibrilas de celulosa est\u00e1n unidas por carbohidratos non fibrilares, denominados xenericamente hemicelulosa. Os compo\u00f1entes maioritarios da hemicelulosa son xiloglicanos glicuronarabinoxilanos.\nA pectina \u00e9 outro compo\u00f1ente importante das paredes celulares . Hai pectinas \u00e1cidas e b\u00e1sicas. \u00c9 un polisac\u00e1rido non fibrilar, rico en \u00e1cido D-galactur\u00f3nico, heteroxeneamente ramificado e moi hidratado. Os compo\u00f1entes maioritarios da pectina son: os homogalacturonanos e ramnogalacturonanos I. A matriz de pectina determina a porosidade da parede e proporciona cargas que modulan o pH da parede.\nA lignina e a suberina son pol\u00edmeros complexos compostos por fenilpropanoides e alcohois arom\u00e1ticos. Acum\u00falanse nalgunhas paredes secundarias e, en casos excepcionais, en paredes primarias. A lignina, a suberina e ceras como a cutina, conf\u00edrenlle impermeabilidade \u00e1 auga aos tecidos nos que se depositan. A lignificaci\u00f3n masiva converte os tecidos en madeira, e a suberificaci\u00f3n en cortiza. Pode haber dep\u00f3sitos de suberina en s\u00f3 unha parte da parede da c\u00e9lula, como sucede nas bandas de Caspary da endoderme.\nProte\u00ednas.\nA parede celular vexetal tam\u00e9n est\u00e1 composta por prote\u00ednas estruturais. Estas prote\u00ednas son ricas nun ou dous amino\u00e1cidos, te\u00f1en dominios con secuencias repetidas e est\u00e1n glicosiladas en maior ou menor grao. P\u00e9nsase que a maior\u00eda das prote\u00ednas estruturais da parede vexetal te\u00f1en estrutura fibrilar e que se inmobilzan por medio de enlaces covalentes entre elas ou con carbohidratos. S\u00e1bese que estas prote\u00ednas se acumulan na parede en diferentes estadios do desenvolvemento e en resposta a diferentes condici\u00f3ns de estr\u00e9s.\nConsid\u00e9ranse prote\u00ednas estruturais da parede celular vexetal as seguintes: extensinas ou prote\u00ednas ricas en hidroxiprolina, prote\u00ednas ricas en prolina, prote\u00ednas ricas en glicina e arabinogalactanas.\nInclu\u00eddas na rede de polisac\u00e1ridos e prote\u00ednas, enc\u00f3ntranse diversas prote\u00ednas solubles, algunhas delas son encimas relacionados coa produci\u00f3n de nutrientes como a glicosidase, encimas relacionados co metabolismo da parede como as xiloglucano-transferases, peroxidases e lacases, prote\u00ednas relacionadas coa defensa, e prote\u00ednas de transporte.\nBiox\u00e9nese da parede celular vexetal.\nA parede celular vexetal orix\u00ednase durante a divisi\u00f3n celular, a partir de ves\u00edculas que prove\u00f1en do aparato de Golgi. Estas ves\u00edculas, cheas dos compo\u00f1entes da parede celular, local\u00edzanse no fragmoplasto, formado por un conxunto de microt\u00fabulos e ves\u00edculas dispostos no centro da c\u00e9lula en divisi\u00f3n. No fragmoplasto fusi\u00f3nanse as ves\u00edculas do aparato de Golgi, formando a chamada placa celular a cal crece desde o centro da c\u00e9lula en divisi\u00f3n, ata po\u00f1erse en contacto coas paredes laterais, orixinando a parede divisoria. Os plasmodesmos f\u00f3rmanse \u00e1 vez que esta parede.\nUnha vez formada, a parede celular crece por deposici\u00f3n de capas sucesivas de celulosa. En cada capa, a orientaci\u00f3n das microfibrilas de celulosa est\u00e1 guiada polo citoesqueleto do interior da c\u00e9lula, concretamente polos microt\u00fabulos corticais, os cales alinean o complexo encim\u00e1tico responsable da s\u00edntese de celulosa, que \u00e9 a celulosa sintase da membrana plasm\u00e1tica.\nO alongamento da c\u00e9lula ocorre no eixe perpendicular ao das microfibrilas da capa de parede que se est\u00e1 depositando, de a\u00ed que a s\u00edntese da parede e a orientaci\u00f3n das microfibi\u00f1as de celulosa estea en directa relaci\u00f3n co tama\u00f1o celular.\nPropiedades.\nA parede d\u00e1lle \u00e1 c\u00e9lula rixidez e forza, o que a protexe do estr\u00e9s mec\u00e1nico. Permite \u00e1s plantas formar e soster a s\u00faa forma (morfox\u00e9nese). Limita a entrada de mol\u00e9culas grandes que poder\u00edan ser t\u00f3xicas para a planta. Permite a creaci\u00f3n dun ambiente osm\u00f3tico estable, evitando a lise en ambientes hipot\u00f3nicos e axudando a reter auga.\nRixidez da parede.\nA\u00ednda que na maior\u00eda das c\u00e9lulas a parede ten bastante flexibilidade, sempre mant\u00e9n unha considerable forza tensional. En realidade, a rixidez dos tecidos das plantas est\u00e1 posibilitado pola s\u00faa parede, pero non pola forza da parede, sen\u00f3n principalmente pola turxencia das c\u00e9lulas, creada pola rixidez da parede e a osmose, \u00e9 dicir, est\u00e1n inchadas de auga e esta fai presi\u00f3n sobre a parede. A turxencia facilita o crecemento das c\u00e9lulas.\nNas c\u00e9lulas con parede secundaria esta acrecenta a rixidez celular. Se a parede secundaria est\u00e1 lignificada por impregnaci\u00f3n con lignina nas c\u00e9lulas do xilema, o tecido conv\u00e9rtese en madeira r\u00edxida. Se a impregnaci\u00f3n \u00e9 de suberina conv\u00e9rtese en cortiza. Ambos os compostos son r\u00edxidos e impermeables.\nPermeabilidade.\nA parede celular primaria da maior\u00eda das plantas funciona de modo ximilar a unha membrana semipermeable e permite o paso de pequenas mol\u00e9culas e mesmo de pequenas prote\u00ednas, cun tama\u00f1o de exclusi\u00f3n estimado en 30-60 kDa. A auga e o CO2 poden atravesala. O pH \u00e9 un factor moi influente no transporte de mol\u00e9culas a trav\u00e9s da parede.\nInteracci\u00f3ns da parede celular vexetal.\nA parede celular \u00e9 o org\u00e1nulo m\u00e1is externo da c\u00e9lula e dela dependen as interacci\u00f3ns entre c\u00e9lulas e entre tecidos. Igual que acontece coa matriz extracelular de animais, da parede celular das plantas depende a adhesi\u00f3n ao substrato, a cal \u00e9 determinate no caso dalg\u00fans elementos vexetais que son m\u00f3biles como o pole.\nPor unha parte, a parede mantense en constante comunicaci\u00f3n co interior celular; esta interacci\u00f3n entre a parede e o protoplasto \u00e9 din\u00e1mica e transmite sinais cara ao interior da c\u00e9lula, que informan das condici\u00f3ns do ambiente extracitoplasm\u00e1tico. Por outra parte, desde o interior a f\u00f3ra, o protoplasto regula o estado da parede en cada momento, dependendo do desenvolvemento do tecido e as condici\u00f3ns ambientais.\nDurante o fen\u00f3meno co\u00f1ecido como plasm\u00f3lise, que \u00e9 a separaci\u00f3n do protoplasto vivo da parede celular por perda de auga por un efecto hiperosm\u00f3tico, a interacci\u00f3n f\u00edsica entre a parede celular e o protoplasto faise evidente; cando esta interacci\u00f3n f\u00edsica se perde a c\u00e9lula v\u00f3lvese incapaz de responder ao ataque de pat\u00f3xenos e perde a s\u00faa diferenciaci\u00f3n celular.\nParede celular das algas.\nIgual que nas plantas, a parede celular das algas est\u00e1 composta por carbohidratos como a celulosa e glicoprote\u00ednas. A presenza dalg\u00fans polisac\u00e1ridos nas paredes das algas \u00fasase como car\u00e1cter diagn\u00f3stico na taxonom\u00eda das algas. Alg\u00fans compo\u00f1entes caracter\u00edsticos de certos grupos son:\nAs algas diatomeas sintetizan as s\u00faas paredes celulares (tam\u00e9n co\u00f1ecidas como fr\u00fastulas ou valvas) usando \u00e1cido ortosil\u00edcico, H4SiO4. O \u00e1cido polimer\u00edzase intracelularmente e despois a parede sae ao exterior para protexer a c\u00e9lula. \u00c9 interesante que, comparadas coas membranas celulares org\u00e1nicas producidas por outros grupos, estas requiren menos enerx\u00eda (aproximadamente o 8%) para a s\u00faa s\u00edntese, o que sup\u00f3n un aforro para a c\u00e9lula, e posiblemente explique as taxas de crecemento m\u00e1is altas nestas algas.\nParede celular dos fungos.\nNon todas as especies de fungos te\u00f1en paredes celulares, pero no caso de que as te\u00f1an, estas comp\u00f3\u00f1ense do polisac\u00e1rido quitina, formado por unidades de N-acetilglicosamina, o mesmo gl\u00edcido que d\u00e1 dureza aos exoesqueletos dos insectos. Te\u00f1en o mesmo prop\u00f3sito que as paredes celulares das plantas, dar rixidez \u00e1s c\u00e9lulas para manter a s\u00faa forma e previr a lise osm\u00f3tica. Tam\u00e9n limita a entrada de mol\u00e9culas que poden ser t\u00f3xicas para o funngo, tales como funxicidas sint\u00e9ticos ou producidos por plantas. A composici\u00f3n, caracter\u00edsticas e forma da pared celular dos fungos var\u00eda durante o seu ciclo de vida e tam\u00e9n depende das condici\u00f3ns de crecemento.\nOs Oomycetes son un grupo de fungos pat\u00f3genos saprotr\u00f3ficos das plantas que te\u00f1en paredes celulares an\u00f3malas de celulosa. Ata hai pouco tempo cr\u00edase que eran fungos, pero datos estruturais e moleculares levaron \u00e1 s\u00faa reclasificaci\u00f3n como Heterokontophyta. Este \u00e9 un grupo de protistas que incl\u00fae a aut\u00f3trofos tales como algas pardas e diatomeas.\nTam\u00e9n os dictiost\u00e9lidos, antes clasificados entre os fungos, e similares a amebas, que forman colonias, te\u00f1en c\u00e9lulas con paredes celul\u00f3sicas nalgunhas partes da s\u00faa colonia e nas esporas..\nParede celular bacteriana.\nA parede celular bacteriana est\u00e1 feita de peptidoglicano (tam\u00e9n denominado mure\u00edna), que est\u00e1 formado por cadenas de polisac\u00e1rido (formadas por unidades alternadas de N-acetilglicosamina e \u00e1cido N-acetilmur\u00e1mico) entrecruzadas por p\u00e9ptidos infrecuentes que conte\u00f1en amino\u00e1cidos D. As paredes celulares bacterianas son diferentes das paredes de plantas e fungos, feitas de celulosa e quitina, respectivamente. Tam\u00e9n son diferentes das paredes de Archaea, que non conte\u00f1en peptidoglicano. A parede celular \u00e9 esencial para a supervivencia de moitas bacterias e o antibi\u00f3tico penicilina pode matar as bacterias inhibindo un paso na s\u00edntese do peptidoglicano.\nExisten dous tipos distintos de parede celular nas bacterias, denominadas grampositiva e gramnegativa, respectivamente. Os nomes prove\u00f1en da s\u00faa reacci\u00f3n \u00e1 tinguidura de Gram, unha proba extensamente empregada na clasificaci\u00f3n das especies bacterianas .\nA maior\u00eda das bacterias te\u00f1en unha parede celular gramnegativa e soamente Firmicutes e Actinobacteria (co\u00f1ecidas previamente como bacterias grampositivas de contido GC baixo e bacterias grampositivas de contido GC alto, respectivamente) te\u00f1en paredes grampositivas. Estas diferenzas en estrutura poden producir diferenzas na susceptibilidade antibi\u00f3tica, por exemplo, a vancomicina pode matar soamente a bacterias grampositivas e \u00e9 ineficaz contra pat\u00f3xenos gramnegativos, tales como \"Haemophilus influenzae\" ou \"Pseudomonas aeruginosa.\nParedes celulares das arqueas.\nAs paredes celulares das arqueas son bastante infrecuentes. O peptidoglicano, que \u00e9 un compo\u00f1ente habitual das paredes das bacterias est\u00e1 ausente nas paredes das arqueas, coa excepci\u00f3n do grupo das metan\u00f3xenas. Pero mesmo nese grupo o peptidoglicano \u00e9 unha forma modificada moi diferente da bacteriano. Hai catro tipos de paredes celulares entre as arqueas.\nUn tipo de parede arqueana est\u00e1 formado por pseudopeptidoglicano (tam\u00e9n chamado pseudomure\u00edna). Esta parede \u00e9 propia das arqueas metan\u00f3xenas, como \"Methanobacterium\" e \"Methanothermus\". A diferenza do peptidoglicano bacteriano o azucre \u00e1cido N-acetil-mur\u00e1mico \u00e9 aqu\u00ed substitu\u00eddo polo \u00e1cido N-Acetil-talosaminur\u00f3nico, e os enlaces glicos\u00eddicos son de tipo \"\u03b2\",1-3 en vez do \"\u03b2\",1-4. Ademais, os p\u00e9ptidos unidos ao polisac\u00e1rido son L-amino\u00e1cidos en vez de is\u00f3meros D como en bacterias.\nUn segundo tipo de parede arqueana atop\u00e1molo en \"Methanosarcina\" e \"Halococcus\". Nestes x\u00e9neros a parede est\u00e1 composta enteiramente por unha capa de polisac\u00e1ridos, os cales poden estar sulfatados no caso de \"Halococcus\"..\nUn terceiro tipo de parede arqueana consta de glicoprote\u00ednas, e aparece nas hiperterm\u00f3filas, \"Halobacterium\" e nalgunhas metan\u00f3xenas. En \"Halobacterium\", as prote\u00ednas da parede te\u00f1en un alto contido en amino\u00e1cidos con car\u00e1cter \u00e1cido, o que lle d\u00e1 \u00e1 parede unha carga global negativa. A estrutura \u00e9 estabilizada pola presenza de grandes cantidades do cati\u00f3n sodio, que neutraliza a carga. Esa necesidade de sodio fai que \"Halobacterium\" s\u00f3 poida subsistir en condici\u00f3ns de alta salinidade.\nNoutras arqueas, como \"Methanomicrobium\" e \"Desulfurococcus\", a parede parece estar composta s\u00f3 por unha capa superficial de prote\u00ednas, co\u00f1ecida como \"capa S\". As capas S son tam\u00e9n relativamente com\u00fans en bacterias, nas cales pode ser o \u00fanico compo\u00f1ente da parede ou unha capa externa enriba da de polisac\u00e1ridos. A maior\u00eda das arqueas son gramnegativas."}
{"id": "51454", "revid": "27155", "url": "https://gl.wikipedia.org/wiki?curid=51454", "title": "Centr\u00edolo", "text": "Os centr\u00edolos son org\u00e1nulos celulares formados por microt\u00fabulos con forma de cilindros ocos, que se atopan na maior\u00eda das c\u00e9lulas eucari\u00f3ticas animais, pero que est\u00e1n ausentes nas c\u00e9lulas das plantas superiores e na maior\u00eda dos fungos.. Aparecen por parellas (diplosoma) dispostos un perpendicularmente ao outro, e rodeados dun material proteico amorfo e denso chamado material pericentriolar. Todo o conxunto (centr\u00edolos + material pericentriolar) forma o centrosoma, centro organizador de microt\u00fabulos (COMT) da c\u00e9lula, encargado de polimerizar os d\u00edmeros de tubulina para fabricar os microt\u00fabulos do citoesqueleto.\nEstrutura.\nCada centr\u00edolo est\u00e1 formado por nove tripletes de microt\u00fabulos dispostos en c\u00edrculo. O microt\u00fabulo m\u00e1is interno de cada triplete ch\u00e1mase microt\u00fabulo A e est\u00e1 completo (composto por trece protofilamentos). A el \u00fanense os outros dous microt\u00fabulos: o microt\u00fabulo B, que comparte tres protofilamentos co A, e o microt\u00fabulo C, o m\u00e1is externo, que comparte tres protofilamentos co B.\nOs tripletes est\u00e1n unidos cos adxacentes grazas a unha prote\u00edna chamada nexina, que conecta o microt\u00fabulo A co C do seguinte triplete. De cada triplete saen en forma de raios as fibras radiais, formando unha estrutura denominada \"roda de carro\". Dise que o centr\u00edolo ten unha estrutura \"9+0\", por ter nove tripletes externos e ning\u00fan no centro. \nDesviaci\u00f3ns da estrutura m\u00e1is com\u00fan descrita son os centr\u00edolos dos embri\u00f3ns da mosca \"Drosophila melanogaster\", con nove dobretes, e os espermatozoides e fases embrionarias iniciais do verme \"Caenorhabditis elegans\", con nove singletes.\nFunci\u00f3ns.\nO proceso de formaci\u00f3n ciliar nas c\u00e9lulas en diferenciaci\u00f3n comprende a replicaci\u00f3n do centr\u00edolo para orixinar m\u00faltiples procentr\u00edolos. Estes medran e migran cara \u00e1 superficie apical da c\u00e9lula, onde cada un deles se converte nun corpo basal. Desde cada un dos nove tripletes que forman o corpo basal crece un dobrete de microt\u00fabulos que produce unha evaxinaci\u00f3n da membrana apical. Esta proxecci\u00f3n da membrana conter\u00e1 os nove dobretes perif\u00e9ricos que hai nun cilio maduro.\nO centr\u00edolo tam\u00e9n xoga un papel fundamental na divisi\u00f3n e movemento cromos\u00f3mico durante a mitose, permitindo que cada c\u00e9lula filla obte\u00f1a o n\u00famero de cromosomas correspondente.\nOs centr\u00edolos est\u00e1n implicados na organizaci\u00f3n do fuso mit\u00f3tico e na culminaci\u00f3n da citocinese. Inicialmente pens\u00e1base que os centr\u00edolos eran imprescindibles para a formaci\u00f3n do fuso mit\u00f3tico nas c\u00e9lulas animais, mais experimentos recentes con c\u00e9lulas \u00e1s que previamente se lles eliminaron os centr\u00edolos con l\u00e1ser, puxeron isto en d\u00fabida. Ademais, moscas mutantes carentes de centr\u00edolos poden desenvolverse case normalmente, a\u00ednda que os adultos non poden formar cilios nin flaxelos, o que pon de manifesto o requirimento de centr\u00edolos para a formaci\u00f3n de ditos org\u00e1nulos.\nOs centr\u00edolos son unha importante parte dos centrosomas, que est\u00e1n implicados na organizaci\u00f3n dos microt\u00fabulos no citoplasma. A posici\u00f3n dos centr\u00edolos determina a posici\u00f3n do n\u00facleo celular e xoga un papel crucial na reorganizaci\u00f3n espacial da c\u00e9lula.\nDuplicaci\u00f3n dos centr\u00edolos.\nAs c\u00e9lulas na fase G0 e na fase G1 normalmente presentan dous centr\u00edolos completos. O m\u00e1is antigo dos dous centr\u00edolos dun par denom\u00ednase \"centr\u00edolo nai\", e o m\u00e1is novo denom\u00ednase \"centr\u00edolo fillo\". Durante o ciclo celular, crece un centr\u00edolo novo ao lado de cada un dos centr\u00edolos do par, que funcionan como centr\u00edolos \"nai\", form\u00e1ndose as\u00ed dous pares de centr\u00edolos, que permanecen asociados en posici\u00f3n perpendicular ata a mitose, momento en que os centr\u00edolos nai se separan grazas \u00e1 intervenci\u00f3n do encima separase.\nOs dous centr\u00edolos do centrosoma est\u00e1n conectados por unhas prote\u00ednas a\u00ednda non ben identificadas. O centr\u00edolo nai ten ap\u00e9ndices que irradian do seu extremo distal e est\u00e1 unido ao centr\u00edolo fillo polo seu outro extremo. Cada c\u00e9lula filla que se forma nunha divisi\u00f3n celular herda un destes pares de centr\u00edolos (un vello e outro novo). A duplicaci\u00f3n dos centr\u00edolos empeza na transici\u00f3n entre a fase G1 e a S da interfase e remata antes do inicio da mitose.\nOrixe.\nP\u00e9nsase que o \u00faltimo antepasado com\u00fan de todos os eucariotas era unha c\u00e9lula ciliada con centr\u00edolos. Alg\u00fans grupos de eucariotas evolucionaron perdendo os centr\u00edolos, como lles sucedeu \u00e1s plantas terrestres. Non est\u00e1 claro se o \u00faltimo antepasado com\u00fan ti\u00f1a un ou dous centr\u00edolos Xenes importantes que se requiren para a duplicaci\u00f3n centriolar, como, como os das centrinas, s\u00f3 se atopan en eucariotas e nunca en procariotas ou arqueas."}
{"id": "51460", "revid": "85894", "url": "https://gl.wikipedia.org/wiki?curid=51460", "title": "Golpell\u00e1s, Calvos de Rand\u00edn", "text": "San Xo\u00e1n de Golpell\u00e1s \u00e9 unha das nove parroquias do concello ourens\u00e1n de Calvos de Rand\u00edn. En 2017 ti\u00f1a 33 habitantes (13 homes e 20 mulleres). Segundo o INE e o IGE 2011 ti\u00f1a 47 habitantes (24 homes e 23 mulleres), catro m\u00e1is ca en 2010 (23 homes e 20 mulleres). Na temporada estival aumenta a poboaci\u00f3n.\nXeograf\u00eda.\nSegundo o Nomencl\u00e1tor de Galicia ten unha \u00fanica entidade de poboaci\u00f3n, Golpell\u00e1s. As zonas do lugar son A Bouza, O Rego (na parte central da aldea, onde se sit\u00faa a maior concentraci\u00f3n humana), A Devesa, O Regalo e O Casti\u00f1eiro. Pola parroquia pasa o r\u00edo F\u00edrvida.\nA parroquia conta con numerosas fontes e mananciais de auga entre os que destacan o Pozo do Regalo, o da Bouza, o do Espor\u00f3n, e a Fonte das Moreiras. Conta tam\u00e9n con distintas eiras, como a Aira da Bouza, Aira do Cano, Aira do Casti\u00f1eiro, Aira da Devesa e Aira do Mato."}
{"id": "51462", "revid": "23204", "url": "https://gl.wikipedia.org/wiki?curid=51462", "title": "Gabi\u00e1n (ave)", "text": "O gabi\u00e1n (\"Accipiter nisus\") \u00e9 unha ave de presa da familia dos \"Accipitridae\" que amosa unha gran diferenza entre o tama\u00f1o dos machos e as femias. Estas son case d\u00faas veces meirandes c\u00f3s machos. Son aves forestais que cr\u00edan as veces nos parques dalgunhas cidades. Alim\u00e9ntanse case exclusivamente de paxaros. Despois dunha forte reduci\u00f3n das s\u00faas poboaci\u00f3ns europeas por causa do DDT estas recuper\u00e1ronse despois do ano 1950.\nDescrici\u00f3n.\nO gabi\u00e1n e un representante t\u00edpico do x\u00e9nero zool\u00f3xico \"Accipiter\", composto por especies que viven maioritariamente nos bosques. Ten \u00e1s relativamente curtas e anchas, arredondadas nas puntas, a cola \u00e9 relativamente longa. Estas caracter\u00edsticas, que non lle permiten un voo extraordinariamente r\u00e1pido, fan que se poida mover con axilidade en espazos reducidos. Patas e gadoupas est\u00e1n adaptadas \u00e1 caza de paxaros pequenos e r\u00e1pidos. As patas son longas e delgadas en relaci\u00f3n \u00f3 corpo. O dedo central dos p\u00e9s e moi longo. T\u00f3dolos dedos amosan rugosidades moi marcadas que permiten que as gadoupas encaixen completamente o cerrarse e poden agarrarse mesmo nas plumas. As unllas son longas e moi aguzadas.\nOs gabi\u00e1ns amosan un gran dimorfismo sexual. Os machos adultos son de cor azul agrisada pola parte superior. A parte inferior \u00e9 branca con raias finas, e vaise facendo vermella alaranxada cara \u00f3 abdome. A coloraci\u00f3n da zona ten moitas variaci\u00f3ns individuais: alg\u00fans machos son nesta \u00e1rea case uniformemente alaranxados, outros te\u00f1en s\u00f3 algunhas listas laranxas nos flancos sendo o resto casta\u00f1o. O colo amosa un fino punteado vertical, tan variable coma a coloraci\u00f3n abdominal; en casos extremos o pescozo e completamente alaranxado. As femias son menos coloreadas c\u00f3s machos. Por riba son de curta casta\u00f1o cinsento, o barrado da parte inferior pode ter, excepcionalmente, tons alaranxados polos lados.\nOs exemplares novos son casta\u00f1os por riba e brancos con listas horizontais, que \u00e1s veces te\u00f1en forma de manchas, por baixo.\nAs patas do gabi\u00e1n son amarelas, coma a cera do bico. O iris dos ollos \u00e9 amarelo claro nos exemplares novos, amarelo escuro nas femias adultas e, en xeral, alaranxado nos machos. O bico \u00e9 negro, cinsento azulado na base.\nO dimorfismo sexual en tama\u00f1o e peso \u00e9 extremo. Os machos adultos da subespecie \"Accipiter nisus nisus\" te\u00f1en unha lonxitude de \u00e1s de entre 192 e 209\u00a0mm., 199 como media; as das femias miden de 223 a 247\u00a0mm., 234\u00a0mm. de media. Un macho adulto pesa 105-165 g, 137 g. de media; unha femia de 192 a 290 g, 234 g. de media. O peso dos machos \u00e9, aproximadamente, un 40% menor c\u00f3 das femias.\nDistribuci\u00f3n e h\u00e1bitat.\nEst\u00e1 espallado por unha ampla zona da \u00e1rea pale\u00e1rtica, das illas Canarias e Irlanda ata a pen\u00ednsula de Kamchatka e o Xap\u00f3n. Prefire os bosques de folla caduca boreais e alpinos, pero en Europa central e do oeste e na area mediterr\u00e1nea, onde non ten a competencia doutras especies pequenas do x\u00e9nero \"Accipiter\", vive tam\u00e9n en bosques de folla caduca e no bosque mediterr\u00e1neo.\nNos \u00faltimos tempos a especie amosa unha forte tendencia a adaptarse \u00f3s h\u00e1bitats urbanos, comezando a aparecer en parques cemiterios e zonas verdes de moitas cidades europeas.\nConduta migratoria.\nOs gabi\u00e1ns son sedentarios ou migratorios dependendo da s\u00faa \u00e1rea de residencia.En Europa as tendencias migratorias aumentan de suroeste a nordeste. En Europa central parte das poboaci\u00f3ns, en especial os nados no ano, emigran cara \u00f3 suroeste a finais do ver\u00e1n e no outono. En Escandinavia e case toda Rusia emigran todos. Os gabi\u00e1ns migratorios do centro de Europa pasan o inverno no sur e oeste do continente e no norte de \u00c1frica. Os do leste \u00e9 norte de Europa pasan o inverno en Centroeuropa, a\u00ednda que alg\u00fans exemplares chegan \u00f3 sur de Francia e a Italia. Os gabi\u00e1ns do leste de Europa e de Asia pasan os invernos no nordeste de \u00c1frica, no Oriente Pr\u00f3ximo, no Oriente Medio e no sur de Asia.\nSubespecies.\nNa actualidade ac\u00e9ptanse a divisi\u00f3n en cinco subespecies:\nCaza e alimentaci\u00f3n.\nCazan sobre todo paxaros pequenos en areas arboradas. En xeral, capturan as presas voando preto do chan ou \u00e1 espreita, despois dunha persecuci\u00f3n r\u00e1pida preto do chan, pero tam\u00e9n a diversas alturas entre a vexetaci\u00f3n e mesmo entre a follaxe. Utiliza como puntos de espreita \u00e1rbores, sebes e mesmo casas. Te\u00f1en unha capacidade de manobra en voo moi grande: poden facer \u00e1ngulos de case 90\u00b0 e xirar case 180\u00ba case sen moverse dun punto no aire. A mi\u00fado persegue os paxaros ata nas sebes e entre o mato e mesmo en areas pechadas. T\u00e9\u00f1ense visto atravesando en voo durante a caza caixas artificiais para \u00e1 alimentaci\u00f3n de paxaros. \u00d3 raro, cazan espreitando desde o aire, onde fan c\u00edrculos para despois atacar \u00e1s presas a ceo aberto ou preto do chan.\nCacha e mata \u00e1s v\u00edtimas coas gadoupas, atraves\u00e1ndoas coas unllas ata que deixan de moverse. Este m\u00e9todo favorecido tam\u00e9n polas pernas relativamente longas, perm\u00edtelle capturar presas comparativamente grandes e fortes.\nA base da s\u00faa dieta son os paxaros de tama\u00f1o pequeno. Ocasionalmente capturan alg\u00fans mam\u00edferos, como rato ou morcegos, pequenos r\u00e9ptiles, e alg\u00fan invertebrado. Os machos europeos matan principalmente aves do tama\u00f1o dun ferreiro ou estorni\u00f1o, as femias poden cazar mesmo pombas.\nReproduci\u00f3n.\nMaduran sexualmente os 12 meses. Durante a estaci\u00f3n de cr\u00eda son mon\u00f3gamos. D\u00e1se alg\u00fan caso espor\u00e1dico de bigamia.\nOs l\u00edmites do seu territorio de caza son pouco visibles, como tam\u00e9n as cerimonias de cortexo. A \u00fanica conduta perante conx\u00e9neres intrusos son os voos de demostraci\u00f3n: voan baixo sobre o territorio de cr\u00eda batendo as \u00e1s con forza e a modo. Se est\u00e1n moi excitados engaden \u00e1 demostraci\u00f3n un voo ondeante. Durante o cortexo os dous membros da parella xiran no alto sobre o territorio de cr\u00eda para deixarse caer en picado na zona do ni\u00f1o. O macho entr\u00e9galle \u00e1 femia regularmente parte das s\u00faas presas. A entrega faise no aire ou nun punto de entrega determinado. Os machos evitan en xeral o contacto directo coa femia, moito m\u00e1is forte e deixan o punto de entrega antes que ela se pouse para recoller a presa.\nPara cr\u00eda prefiren bosques mestos de con\u00edferas con \u00e1rbores de entre 30 e 40 anos de idade. En ausencia de con\u00edferas acepta bosques caducifolios. Constr\u00faen cada ano un ni\u00f1o novo,en p\u00f3las laterais, en xeral preto do tronco e disimulados pola copa da \u00e1rbore. Os territorios ocupados durante anos poden identificarse pola presenza de numerosos ni\u00f1os vellos. Danse casos de utilizaci\u00f3n de ni\u00f1os do ano anterior e mesmo de uso de ni\u00f1os de pombas. En zonas de bosque especialmente densas colocan case sempre o ni\u00f1o cerca dun carreiri\u00f1o, dun cami\u00f1o ou dun rego.\nNa Europa central a construci\u00f3n dos ni\u00f1os comeza entre mediados de marzo e primeiros de abril. Fanos de garabullos secos e sen follas. Son m\u00e1is axi\u00f1a aplanados, cun di\u00e1metro duns 60\u00a0cm., a altura no centro \u00e9 duns 20\u00a0cm. F\u00f3rraos con anaqui\u00f1os de casca das \u00e1rbores. Po\u00f1en entre catro e seis ovos (en casos extremos de 1 a 7), arredondados, que miden de media 39x32 mm. e pesan uns 23 g. Son brancos con manchas pardas en cantidade variable.\nIncuban entre 33 e 35 d\u00edas. Durante a incubaci\u00f3n e os primeiros d\u00edas de vida dos polos \u00e9 o macho quen alimenta \u00e1 femia, que se encarga de choca-los ovos case en exclusiva. \u00c9 tam\u00e9n a femia quen alimenta \u00f3s pitos, recibindo as presas do macho nun punto situado nun radio duns 50 metros \u00f3 redor do ni\u00f1o. Os xoves permanecen no ni\u00f1o uns 30 d\u00edas, pero, en caso de seren molestados, poden xa voar con 25 d\u00edas. Mant\u00e9\u00f1ense 2 ou 3 semanas preto do ni\u00f1o, per\u00edodo no que son alimentados polos pais.\nTanto os gabi\u00e1ns novos coma os adultos cando incuban son v\u00edtimas frecuentes do azor e, m\u00e1is raramente da marta (\"Martes martes\") .\nStatus e ameazas.\nOs gabi\u00e1ns foron perseguidos acusados de \"danar a caza\" e para \"protexer \u00f3s paxaros\". Nalg\u00fans pa\u00edses mesmo se daban premios pola s\u00faa caza. Pero a reduci\u00f3n m\u00e1is dr\u00e1stica dos seus n\u00fameros en Europa occidental foi causada polo DDT, que, a trav\u00e9s da cadea tr\u00f3fica chegaba os gabi\u00e1ns e outras especies de rapaces e afectaba sobre todo \u00e1 s\u00faa reproduci\u00f3n. En moitas zonas desapareceu como ave reprodutora.\nA desaparici\u00f3n do uso do DDT favoreceu unha certa recuperaci\u00f3n das s\u00faas poboaci\u00f3ns."}
{"id": "51463", "revid": "56817", "url": "https://gl.wikipedia.org/wiki?curid=51463", "title": "A Rush of Blood to the Head", "text": "A Rush of Blood to the Head \u00e9 o segundo \u00e1lbum da banda inglesa de rock alternativo Coldplay, editado o 26 de agosto do ano 2002 a trav\u00e9s do selo Parlophone.\n\"A Rush of Blood to the Head\" foi listada como unha das 50 gravaci\u00f3ns m\u00e1is importantes da d\u00e9cada polo programa \"All Songs Considered\" da emisora estadounidense National Public Radio\nLista de canci\u00f3ns.\nTodos os temas compostos por Guy Berryman, Jonny Buckland, Will Champion e Chris Martin."}
{"id": "51464", "revid": "56817", "url": "https://gl.wikipedia.org/wiki?curid=51464", "title": "Torta (pan)", "text": "A torta \u00e9 un pan de forma circular moi aplanado feito con fari\u00f1a, auga e sal cunha masa compacta, de escaso grosor, e sen case miolo. Xa se co\u00f1ec\u00eda en Sumeria e o Antigo Exipto"}
{"id": "51465", "revid": "1131", "url": "https://gl.wikipedia.org/wiki?curid=51465", "title": "F\u00fatbol sala", "text": "O f\u00fatbol sala ou futsal \u00e9 un deporte derivado da uni\u00f3n doutros deportes: o f\u00fatbol, que \u00e9 a base do xogo; o w\u00e1ter-polo; o voleibol, o balonm\u00e1n e o baloncesto. Tomando destes non s\u00f3 parte das regras, sen\u00f3n tam\u00e9n algunhas t\u00e9cnicas de xogo.\nOs xogadores deste deporte precisan dunha gran habilidade t\u00e9cnica e dominio sobre o bal\u00f3n, as\u00ed como velocidade e precisi\u00f3n na execuci\u00f3n tanto ao recibir, pasar ou realizar xestos t\u00e9cnicos.\nInicialmente rexido pola Federaci\u00f3n Internacional de F\u00fatbol de Sal\u00f3n (FIFUSA), hoxe existen dous entes mundiais, a Asociaci\u00f3n Mundial de Futsal (AMF) e a Federaci\u00f3n Internacional de F\u00fatbol Asociaci\u00f3n (FIFA). Esta \u00faltima transformou unha modalidade deportiva denominada \"F\u00fatbol 5\" moi similar ao f\u00fatbol sala da FIFUSA, cando a mesma se extinguiu, a\u00ednda que hoxe este f\u00fatbol 5 ou \"showbol\" se practica en M\u00e9xico (f\u00fatbol r\u00e1pido) e Estados Unidos (Indoor Soccer).\nA pesar dos esforzos tanto da AMF e a FIFA por unificar esta modalidade e de ser reco\u00f1ecidos polo Comit\u00e9 Ol\u00edmpico Internacional, ningunha das d\u00faas entidades conseguiu o seu prop\u00f3sito, deixando como consecuencia o estancamento desta disciplina, xa que en Europa e Suram\u00e9rica pract\u00edcanse con regras similares pero distintas e nalg\u00fans casos utilizando os mesmos deportistas para eventos de ambas entidades, posto que a FIFA prohibe aos seus deportistas practicar o futsal da AMF.\nA selecci\u00f3n feminina galega foi a subcampioa mundial da AMF World Futsal Championships celebrada en 2008, por detr\u00e1s de Catalu\u00f1a.\nT\u00e1ctica do f\u00fatbol sala.\nTr\u00e1tase da execuci\u00f3n dunha ou varias acci\u00f3ns t\u00e9cnicas individuais ou colectivas para responder a unha situaci\u00f3n problema que presenta durante o xogo e p\u00f3dense clasificar de acordo \u00e1 intencionalidade do equipo en ofensiva (intenci\u00f3n de anotar gol) e defensiva (impedir a anotaci\u00f3n de gol). O anterior obedece a par\u00e1metros que se basean na praxeolox\u00eda dos xogos deportivos de Pierre Parlebas. Segundo el, os xogos deportivos representan situaci\u00f3ns-tipo interacci\u00f3n social, de cooperaci\u00f3n e enfrontamento (Ataque e Defensa).\nT\u00e1ctica defensiva.\nSon todas aquelas acci\u00f3ns e procedementos t\u00e1cticos onde as condutas motrices de cooperaci\u00f3n te\u00f1en como fin evitar que o opo\u00f1ente logre a obtenci\u00f3n dun gol na nosa meta, mentres que as condutas motrices de oposici\u00f3n buscan as situaci\u00f3ns de xogo onde se confronta ao adversario especialmente ao que pos\u00fae o m\u00f3bil.\nT\u00e1ctica ofensiva.\nSon todas aquelas acci\u00f3ns e procedementos t\u00e1cticos onde as condutas motrices de cooperaci\u00f3n te\u00f1en como obxectivo a obtenci\u00f3n dun gol na meta contraria, mentres que as condutas motrices de oposici\u00f3n buscan as situaci\u00f3ns de xogo onde se confronta ao adversario en condici\u00f3ns de superioridade xa sexa psicol\u00f3xica, posicional ou num\u00e9rica, para lograr a anotaci\u00f3n do tanto.\nTransici\u00f3ns.\nSon os pasos de ataque-defensa e/ou defensa-ataque. A estes \u00faltimos tam\u00e9n se lles chama contragolpes ou contra-ataques.\nSistemas de xogo.\nEnt\u00e9ndese por sistema de xogo a disposici\u00f3n dos xogadores no terreo de xogo xa sexa para chegar \u00e1 porter\u00eda do contrario ou para defender a propia.\nExisten tres sistemas de xogo b\u00e1sicos, que son:\n1-2-2.\nUn porteiro, dous xogadores no fondo e dous na parte dianteira; \u00e1 defensiva xera d\u00faas li\u00f1as defensivas e \u00e1 ofensiva tres carr\u00eds (bandas e centro) por onde se pode xogar o bal\u00f3n r\u00e1pido e en profundidade.\n1-3-1.\nUn porteiro, tres xogadores no fondo e un na parte dianteira; \u00e1 defensiva adi\u00e1ntanse os dous laterais formando un \"rombo\" (1-1-2-1) conformando tres li\u00f1as defensivas posibilitando o peche do centro e das bandas obrigando a \"lateralizar o xogo\". \u00c1 ofensiva proporciona seguridade ao contar cunha \"columna vertebral (dous xogadores situados no centro, o m\u00e1is atrasado facendo unha li\u00f1a de tres cos \u00e1s de cada unha das bandas ou base dun \"tri\u00e1ngulo\" e o m\u00e1is adiantado, a punta dese tri\u00e1ngulo, obrigando ao equipo contrario a ampliar o seu fronte defensivo para conter a acci\u00f3n dos \u00e1s deixando m\u00e1is espazos \u00e1s costas dos defensores. Esta disposici\u00f3n espacial xerou unha especializaci\u00f3n dos xogadores segundo a situaci\u00f3n dos mesmos no campo as\u00ed;\n1-4-0.\nUn porteiro, catro xogadores no fondo; sistema netamente ofensivo creado por Antonio Jos\u00e9 Azevedo (Zego) xogador e adestrador brasileiro de fama mundial, cuxo prop\u00f3sito era buscar a presi\u00f3n por parte dos catro xogadores rivais emparell\u00e1ndoos e xerando espazo \u00e1s costas dos defensores, a cal se ga\u00f1aba lanzando a pelota por elevaci\u00f3n e desbordando en velocidade ou facer que foran a ese espazo para poder xerar espazo polas bandas e abrir por lateral."}
{"id": "51466", "revid": "1576", "url": "https://gl.wikipedia.org/wiki?curid=51466", "title": "SmackDown", "text": ""}
{"id": "51467", "revid": "22570", "url": "https://gl.wikipedia.org/wiki?curid=51467", "title": "Gada\u00f1a", "text": "A gada\u00f1a \u00e9 unha ferramenta agr\u00edcola, composta dunha coitela curva ensartada nun pau, usada para segar herba, forraxe para o gando ou cereais. A chegada dos medios mec\u00e1nicos levouna \u00f3 desuso nos pa\u00edses desenvolvidos, a\u00ednda que sobrevive hoxe en d\u00eda en moitas zonas rurais, realiz\u00e1ndose ata campionatos de sega en zonas como o Pa\u00eds Vasco."}
{"id": "51468", "revid": "1822", "url": "https://gl.wikipedia.org/wiki?curid=51468", "title": "Debuxo", "text": "O debuxo, m\u00e1is ca unha t\u00e9cnica gr\u00e1fica baseada no uso da li\u00f1a, \u00e9 a expresi\u00f3n dunha imaxe que se fai de forma manual, e dicir, usase a man para realizalo. Os materiais que se poden usar son moitos, coma tam\u00e9n a superficie onde se pode facer. Os m\u00e1is usados son o papel como soporte e o lapis como instrumento, e actualmente usase o ordenador cun lapiseiro \u00f3ptico ou un rato.\nConceptos.\nVal\u00e9monos do debuxo para representar o que temos na mente e que non podemos expresar detalladamente con palabras.\nPoder\u00eda afirmarse que o debuxo \u00e9 a linguaxe universal porque sen mediar palabras, podemos transmitir ideas que todos entendan mediante debuxos. Hai debuxos que xa son reco\u00f1ecidos universalmente \u00f3s que chaman iconas. A torre Eiffel, por exemplo, \u00e9 unha icona de Francia e Par\u00eds, e podemos graficala como unha longa torre que ten barras cruzadas en forma de xe \u00f3 largo da s\u00faa estrutura.\nAo facer un debuxo p\u00f3dese empregar a cor ou prescindir dela.\nA palabra \"debuxo\" pode ter varios significados:\nTam\u00e9n:"}
{"id": "51469", "revid": "98629", "url": "https://gl.wikipedia.org/wiki?curid=51469", "title": "Golf", "text": "O golf \u00e9 un deporte de precisi\u00f3n, que ten como obxectivo introducir unha b\u00f3la nos buracos que est\u00e1n distribu\u00eddos no campo co menor n\u00famero de golpes, empregando para cada tipo de golpe un pau dun conxunto de paus lixeiramente diferentes entre eles, xa que a cabeza do pau ten graos distintos, igual que as varas te\u00f1en lonxitudes distintas. A menor n\u00famero de graos maior lonxitude da vara e polo tanto m\u00e1is distancia. Como m\u00e1ximo poden levarse 14 paus.\nO golf ten as s\u00faas orixes no s\u00e9culo XV en Escocia, onde os pastores se entreti\u00f1an golpeando croios con paus ata chegar a unha meta. Co tempo os pastores perfeccionaron o xogo e introduciron as primeiras regras b\u00e1sicas.\nM\u00e1is tarde o golf chegou \u00e1 aristocracia e \u00e1 alta burgues\u00eda. Desenvolv\u00e9ronse os paus e as b\u00f3las, engadindo diversas bases de metais, para poderen golpear a maior ou menor distancia as b\u00f3las e mellorar as s\u00faas traxectorias. Tam\u00e9n xurdiron os primeiros campos de golf e establec\u00e9ronse regras m\u00e1is precisas para o xogo. Co incremento das distancias dos golpes mesmo comezaron a usarse veh\u00edculos especializados para os desprazamentos, a\u00ednda que tam\u00e9n se usen para achegarse \u00f3 punto de partida dos campos dende a recepci\u00f3n se est\u00e1 moi afastado. A meta converteuse nun buraco, no que deb\u00eda entrar a b\u00f3la despois dun n\u00famero determinado de golpes.\nHistoria.\nA\u00ednda que o golf moderno se orixinou en Escocia no s\u00e9culo XV, as orixes anteriores do xogo non est\u00e1n claras e son motivo de debate. Alg\u00fans historiadores trazan as s\u00faas orixes ata o xogo romano da paganica, en que os xogadores empregaban un pau para golpear unha b\u00f3la de coiro. Unha teor\u00eda afirma que este xogo se expandiu por Europa segundo os romanos conquistaban o continente durante o s\u00e9culo I\u00a0a.C., e finalmente evolucionou ata o deporte moderno.\nOutros autores citan o chin\u00e9s chuiwan (\u6376\u4e38; \"chui\" significa golpear e \"wan\" b\u00f3la pequena) como proxenitor, que se xogaba entre os s\u00e9culos VIII e XIV. Un debuxo da dinast\u00eda Ming do artista Youqiu datado en 1369 titulado \"Banquete de outono\" amosa un membro da corte imperial golpeando co que parece un pau de golf unha b\u00f3la co obxecto de introducila nun burato. Crese que o xogo se introduciu en Europa durante a Idade Media.\nOutro xogo primitivo semellante ao golf moderno co\u00f1ec\u00edase en Inglaterra como cambuca e en Francia como chambot. O xogo persa chowkan \u00e9 outro posible antepasado, a\u00ednda que \u00e9 m\u00e1is parecido ao polo. Ademais, o kolven (xogo cunha b\u00f3la e bates curvos) xog\u00e1base anualmente en Loenen, nos Pa\u00edses Baixos, dende 1297, para conmemorar a captura do asasino de Floris V, un ano antes.\nA primeira referencia escrita ao golf moderno en Escocia \u00e9 a s\u00faa prohibici\u00f3n por Xacobe II en 1457, por supor unha distracci\u00f3n para aprender a disparar co arco. Xacobe IV levantou a prohibici\u00f3n en 1502 cando se converteu el mesmo en xogador de golf, e os primeiros clubs rex\u00edstranse en 1503\u20131504. En 1744 fundouse en Escocia a primeira asociaci\u00f3n de xogadores, e en 1745 en Gran Breta\u00f1a desenvolveuse o primeiro regulamento do golf. As primeiras asociaci\u00f3ns de golf foron a Honourable Company of Edinburgh Golfers (1744) e The Royal and Ancient Golf Club of St Andrews (1754). En 1764 creouse o percorrido est\u00e1ndar de 18 buratos en St Andrews.\nO golf formou parte do programa ol\u00edmpico d\u00faas veces nos inicios dos xogos, en Par\u00eds 1900 e en St. Louis 1904, nos que s\u00f3 se realizaron competici\u00f3ns masculinas e os Estados Unidos e o Canad\u00e1 foron os \u00fanicos participantes. Despois de 112 anos de ausencia, o golf volveu aos Xogos Ol\u00edmpicos nos xogos de R\u00edo 2016 e tam\u00e9n o foron en Toquio 2020.\nO campo de xogo.\nO golf, a diferenza doutros xogos con b\u00f3las ou bal\u00f3ns, non ten un campo de xogo est\u00e1ndar, existindo unha gran variedade de campos que lle dan a este un rol fundamental no desenvolvemento do xogo.\nPract\u00edcase nun campo de herba natural, ao aire libre. O campo de xogo ocupa unha superficie espazosa e componse de percorridos parciais, chamados comunmente r\u00faas, ao final dos cales hai un buraco (por extensi\u00f3n, cada un destes percorridos parciais denom\u00ednanse tam\u00e9n \"buraco\"). Os buracos ord\u00e9nanse segundo unha numeraci\u00f3n que indica a orde de execuci\u00f3n dos buracos e lle d\u00e1 nome a cada un: buraco 1, buraco 2 etc., se ben nalg\u00fans campos de golf \u00f3s buracos d\u00e1selles tam\u00e9n outro nome tomado dalgunha das s\u00faas caracter\u00edsticas: a dificultade, o dese\u00f1o etc.\nO xogo, ao seu m\u00e1is alto nivel, x\u00f3gase nun campo con 18 buracos, a\u00ednda que hai campos recreativos cun n\u00famero inferior de buracos, xeralmente 9. Segundo as normas da USGA (\"United States Golf Association\") consid\u00e9ranse \"campos profesionais\" aqueles onde a suma das distancias totais dos 18 buracos, medindo dende as marcas negras dos \"tees\" de sa\u00edda ata o buraco, supera as 7\u00a0000 iardas; mentres que os que non superan esta lonxitude, sexan ou non de 18 buracos, son \"campos tur\u00edsticos-recreativos\".\nCada percorrido parcial ou buraco dun campo de golf debe ter un \"tee\" de sa\u00edda, o propio buraco, cun di\u00e1metro de 107,9\u00a0mm, e un \"green\" arredor do buraco. Hai outras formas est\u00e1ndares de terreo entre o tee e o green, como o \"fairway\" (a parte central do percorrido), \"rough\" (zonas de herba alta, xeralmente nos bordos do percorrido), \"bunker\" (trampas de area), e varias ameazas (rochas, auga, plantas); pero cada buraco \u00e9 \u00fanico no seu trazado espec\u00edfico e na s\u00faa distribuci\u00f3n.\nPuntuaci\u00f3ns.\nNa s\u00faa modalidade m\u00e1is estendida, o obxectivo do xogo \u00e9 facer todo o percorrido no menor n\u00famero posible de golpes. A puntuaci\u00f3n dun xogador de golf adoita expresarse como a diferenza entre o n\u00famero de golpes do xogador e os que ten asinado o percorrido, chamado \"par\" do campo, que \u00e9 a suma do pares de cada percorrido parcial. Un burato dun s\u00f3 golpe ch\u00e1mase burato en un (ou \"ace\") e prod\u00facese cando o xogador mete a bola dun s\u00f3 golpe dende o \"tee\". Outros resultados com\u00fans para os buratos tam\u00e9n te\u00f1en termos espec\u00edficos con nomes de paxaros en ingl\u00e9s.\nOutra modalidade de puntuaci\u00f3n menos estendida, \u00e9 a denominada \"match play\", na que cada xogador ou equipo se anota un punto por cada buraco onde fixera menor n\u00famero de golpes co rival.\nO golf en Galiza.\nEn Galiza o golf est\u00e1 organizado en torno \u00e1 Federaci\u00f3n Galega de Golf.\nOs campos hist\u00f3ricos son catro: Real Aeroclub de Vigo, Real Club de Golf da Coru\u00f1a, Real Aeroclub de Santiago e Real Club de Golf de la Toja, a\u00ednda que na actualidade xurdiron moitos outros, sobre todo na zona tur\u00edstica da costa das provincias de Pontevedra e A Coru\u00f1a e arredor de centros termais no interior, como o Campo de Golf Balneario de Augas Santas ou o de Campo de Golf Balneario de Mondariz.\nCampionatos.\nTorneos \"majors\".\nOs torneos \"majors\" son os catro campionatos masculinos m\u00e1is prestixiosos do ano. En orde cronol\u00f3xica son o Masters de Augusta, o US Open, o British Open e o Campionato da PGA.\nO Masters de Augusta, xogado no Augusta National Golf Club de Augusta, Xeorxia, dende o seu inicio en 1934, \u00e9 o \u00fanico campionato \"major\" que se xoga no mesmo campo todos os anos. O US Open e o campionato da PGA x\u00f3ganse en campos dos Estados Unidos, mentres que o British Open se xoga en campos do Reino Unido.\nO golf feminino non ten un conxunto de \"majors\" aceptado globalmente."}
{"id": "51470", "revid": "5863", "url": "https://gl.wikipedia.org/wiki?curid=51470", "title": "TP de Ouro", "text": ""}
{"id": "51473", "revid": "839", "url": "https://gl.wikipedia.org/wiki?curid=51473", "title": "MAK", "text": ""}
{"id": "51474", "revid": "98629", "url": "https://gl.wikipedia.org/wiki?curid=51474", "title": "Minutes To Midnight", "text": "Minutes to Midnight \u00e9 o terceiro \u00e1lbum de estudio da banda californiana Linkin Park. A s\u00faa data de sa\u00edda ao mercado foi o 14 de maio de 2007 ag\u00e1s en Estados Unidos que sa\u00edu o d\u00eda 15 de maio."}
{"id": "51475", "revid": "23204", "url": "https://gl.wikipedia.org/wiki?curid=51475", "title": "Wisconsin", "text": "Wisconsin () \u00e9 un dos estados que conforma os Estados Unidos de Am\u00e9rica, localiz\u00e1ndose no Medio Oeste. Limita ao sur con Illinois, ao oeste con Iowa e Minnesota, ao norte co lago Superior e a pen\u00ednsula setentrional do estado de M\u00edchigan, e ao leste co lago Michigan. Wisconsin \u00e9 o vix\u00e9simo terceiro estado m\u00e1is extenso e o vix\u00e9simo m\u00e1is poboado. A capital do estado \u00e9 Madison, e a cidade m\u00e1is poboada \u00e9 Milwaukee, sita na costa do Lago Michigan. O estado de Wisconsin est\u00e1 composto por 72 condados.\nEtimolox\u00eda.\nO nome do estado prov\u00e9n do r\u00edo Wisconsin, chamado as\u00ed polos nativos americanos que viv\u00edan na zona \u00e1 chegada dos europeos. O explorador franc\u00e9s Jacques Marquette foi o primeiro europeo en chegar ao r\u00edo, no 1673 e no seu diario rexistra o nome de \"Meskousing\". O termo foi corrompido por \"Ouisconsin \"por outros exploradores franceses, convert\u00e9ndose co tempo no nome franc\u00e9s para o r\u00edo e para a rexi\u00f3n. A principios do s\u00e9culo XIX, coa chegada dun gran n\u00famero de anglofalantes \u00e1 zona, o termo foi adaptado para Wisconsin, convert\u00e9ndose este en oficial pola asemblea do Territorio de Wisconsin no 1845.\nA palabra algonqui\u00e1 para Wisconsin e o seu significado orixinal ten moita controversia. As interpretaci\u00f3ns son variadas, a\u00ednda que a meirande parte delas est\u00e1n relacionadas co r\u00edo e o arenito vermello da s\u00faa beira. Unha das teor\u00edas m\u00e1is fortes sost\u00e9n que o nome prov\u00e9n da palabra do idioma miami \"Meskonsing \"(en galego, \"descorre vermello\"), refer\u00edndose \u00e1 zona do r\u00edo Wisconsin \u00e1 altura das chamadas Wisconsin Dells. Outras teor\u00edas suxiren que o nome v\u00e9n de distintas palabras \"ojibwa\" que significan \"\u00e1rea de rocha vermella\", \"onde as augan se xuntan\" ou \"rocha grande\".\nHistoria.\nA zona est\u00e1 habitada dende hai uns 12 000 anos, chegando os primeiros habitantes arredor do 10 000 a.C., durante a denominada como \"Glaciaci\u00f3n de Wisconsin\". Estes, denominados paleo-indios, adic\u00e1banse \u00e1 caza de animais hoxe desaparecidos (ex. Mastodonte). Coa fin da era glacial, no 8 000 a.C., engad\u00edronse outras actividades, tales como a pesca e a recolecci\u00f3n. As sociedades agr\u00edcolas apareceron entre o 1 000 a.C. e o 1 000 da nosa era. Arredor desta \u00faltima data, en Wisconsin florec\u00eda a cultura denominada \"Effigy Mound \"(cuxa principal obra son os mont\u00edculos coa forma de serpe e outros animais ergueitos en moitos lugares dos Estados Unidos). Entre o 1000 e o 1500, os indios das culturas Mississippi e Oneota asent\u00e1ronse na zona, podendo ser estes os antecesores dos Ioway e os Ho-Chunk, as tribos que viv\u00edan en Wisconsin \u00e1 chegada dos europeos. Outros grupos de nativos son os ojibwa, sauk, fox, kickapoo e pottawatomie, que migraron para esa zona dende o leste entre 1500 e 1700.\nO primeiro europeo en chegar foi, probablemente, o explorador franc\u00e9s Jean Nicolet, quen no 1634 chegou en canoa dende os Grandes Lagos, desembarcando preto da actual Green Bay. Os europeos regresaron al\u00ed no 1654-1666 e tam\u00e9n \u00e1 costa do Lago Superior no 1659-1660, para o comercio de peles cos nativos. Foron Jacques Marquette e Louis Jolliet os primeiros en atravesar o actual estado, usando a v\u00eda fluvial dos r\u00edos Fox e Wisconsin, chegando ata o Mississippi no 1673. Outros franceses continuaron o comercio de peles na zona nos s\u00e9culos XVII e XVIII, pero nunca levantaron asentamentos. No 1763, o Reino Unido obt\u00e9n o control da zona tras a guerra Indio-Francesa. Con todo, os comerciantes de peles franceses continuaron a s\u00faa actividade.\nOs brit\u00e1nicos conquistaron a zona durante este conflito, ga\u00f1ando Green Bay en 1761 e logo toda a rexi\u00f3n no 1763. Os brit\u00e1nicos estaban tam\u00e9n interesados no comercio de peles. Deste xeito, franco-canadinos, ingleses e alg\u00fans afroamericanos libres chegaron a Wisconsin durante o control brit\u00e1nico. O primeiro asentamento atrib\u00faese a Charles Miguel de Langlade, cun posto de comercio en Green Bay en 1745, ao cal se mudou definitivamente no 1764. No oeste, en Prairie du Chien, estableceuse un asentamento no 1781. Os franceses de Green Bay refer\u00edanse a ela como\" Le Bey\" (A Ba\u00eda), mentres que os comerciantes brit\u00e1nicos lle daban o nome de \"Green Bay \"(Ba\u00eda Verde), pola cor verdosa das augas na primavera. A dominaci\u00f3n brit\u00e1nica da zona non prexudicou os residentes franceses, d\u00e1ndose un clima de expansi\u00f3n econ\u00f3mica en torno ao comercio de peles, establec\u00e9ndose granxas na rexi\u00f3n, e sendo Green Bay unha pr\u00f3spera vila a finais do s\u00e9culo XVIII.\nTras a Revoluci\u00f3n Americana, a rexi\u00f3n converteuse en posesi\u00f3n dos Estados Unidos, a\u00ednda que os brit\u00e1nicos mantiveron o seu poder ata a guerra de 1812. Neste tempo, a econom\u00eda pasou de centrarse nas peles a xirar arredor do chumbo. A prosperidade deste novo negocio trouxo \u00e1 zona inmigrantes de Europa e doutras zonas dos Estados Unidos. A chegada repentina dun grande grupo de brancos provocou conflitos coas comunidades nativas. Diversas guerras, como a de Winnebago (1827) ou a dos Black Hawk (1832) derivou na expulsi\u00f3n dos indios americanos da meirande parte de Wisconsin. O Territorio de Wisconsin cr\u00e9ase o 20 de abril de 1836. Por este ano, as pradar\u00edas do SE est\u00e1n xa ocupadas por inmigrantes de Nova Inglaterra.\nEstes, descendentes dos puritanos que chegaron a Nova Inglaterra no s\u00e9culo XVII, exp\u00e1ndese por todo o sur do que hoxe \u00e9 o estado. Daquela, Wisconsin era basicamente bosques e pradar\u00edas salvaxes. Os novos habitantes erguen granxas, estradas, edificios, traendo tam\u00e9n os seus ideais pol\u00edticos (defensa do abolicionismo e da educaci\u00f3n) e a relixi\u00f3n protestante. Vilas como Racine, Beloit, Janesville etc. foron fundadas neste tempo. Wisconsin converteuse en estado en 1848.\nEn 1850, a poboaci\u00f3n era de 350.000 habitantes, dos cales case 1/3 (103.000) eran do NE dos Estados Unidos. O segundo grupo m\u00e1is numeroso era o alem\u00e1n (38.000), seguidos dos brit\u00e1nicos (28.000). S\u00f3 o 18% (63.000) dos residentes de Wisconsin nacera no estado.\nNelson Dewey, dem\u00f3crata, foi o primeiro gobernador do Estado. Nado en Connecticut, a s\u00faa familia levaba en Am\u00e9rica dende 1633. Dewey impulsou o desenvolvemento de infraestruturas: estradas, ferrocarr\u00eds, canles e portos, as\u00ed como a mellora dos r\u00edos Fox e Wisconsin. A pol\u00edtica de Wisconsin estivo dominada polo tema da escravitude, o Estado converteuse no centro antiabolicionista do norte. A situaci\u00f3n complicouse en 1854, cando un escravo escapado de Missouri foi capturado en Racine e, segundo o \"Fugitive Slave Act of 1850\", deb\u00eda ser detido e condenado, pero un grupo de abolicionistas parou o proceso e axudou ao escravo a fuxir para o Canad\u00e1. O Partido Republicano, fundado o 20 de marzo de 1854 por abolicionistas na vila de Ripon, Wisconsin, converteuse no partido dominador do estado. Na Guerra Civil Estadounidense, uns 91.000 soldados loitaron do bando da Uni\u00f3n.\nNeste tempo a econom\u00eda diversificouse. Coa ca\u00edda da miner\u00eda de chumbo, a agricultura converteuse na principal actividade na metade sur do estado. Unha rede ferroviaria foi levantada para axudar co transporte de gran. Wisconsin converteuse en pouco tempo nun dos maiores produtores de trigo dos Estados Unidos. Paralelamente, a industria madeireira dominaba a metade norte de Wisconsin, aparecendo serradoiros en vilas como La Crosse, Eau Claire, ou Wausau. Estas actividades tiveron consecuencias ambientais importantes. No final do s. XIX, a agricultura intensiva destru\u00edra a capa f\u00e9rtil do solo, e a industria da madeira deforestara unha parte importante da rexi\u00f3n. Isto levou a un declive de ambas actividades.\nNo inicio da d\u00e9cada de 1890, as granxas de Wisconsin mudaron do trigo \u00e1 produci\u00f3n l\u00e1ctea para as\u00ed obter mellor rendemento das terras. Moitos inmigrantes tra\u00edan as s\u00faas tradici\u00f3ns queixeiras que, xunto coa adecuada xeograf\u00eda do estado e a investigaci\u00f3n na materia por parte da Universidade de Wisconsin, axudaron a crear o alcume de \"America's Dairyland\" (A Leiter\u00eda de Am\u00e9rica). Ao mesmo tempo, ecoloxistas como Aldo Leopold axudaron \u00e1 reforestaci\u00f3n de comezos do s\u00e9culo XX, dando p\u00e9 a unha m\u00e1is renovable industria madeireira e papeleira, e potenciando o turismo nos bosques do norte. Houbo un boom na manufactura neste tempo, axudado pola masiva inmigraci\u00f3n proveniente de Europa. En cidades como Milwaukee, a industria abarcaba desde a fabricaci\u00f3n de cervexa e o procesamento de comida ata a produci\u00f3n de maquinaria pesada e ferramentas. En 1910, Wisconsin era o oitavo estado dos Estados Unidos en PIB.\nO inicio do s\u00e9culo XX foi tam\u00e9n importante polo auxe do progresismo liderado por Robert M. La Follete. Entre 1901 e 1914, os republicanos progresistas crearon en Wisconsin o primeiro sistema cabal de elecci\u00f3ns primarias dos Estados Unidos, as\u00ed como a primeira lei de compensaci\u00f3n por accidente laboral, e o primeiro imposto estatal sobre a renda, facendo este \u00faltimo proporcional aos ingresos. Esa \"idea de Wisconsin\" progresista potenciou tam\u00e9n o desenvolvemento da Universidade de Wisconsin.\nTras a IIGM, Wisconsin atop\u00e1base dividido en temas como a creaci\u00f3n da ONU, ou o auxe da URSS, mov\u00e9ndose a opini\u00f3n xeral a favor do capitalismo nos anos seguintes. Ao longo da segunda metade do s\u00e9culo XX, Wisconsin viu diversos extremos pol\u00edticos. Desde as cruzadas anticomunistas do senador McCarthy nos anos 50 ata as protestas radicais contra a guerra do Vietnam na UW-Madison (que remataron co atentado do Sterling Hall de 1970). Wisconsin converteuse no l\u00edder da reforma das prestaci\u00f3ns sociais co gobernador Thompson nos anos 90. A econom\u00eda tam\u00e9n cambiou, co descenso da industria en favor da econom\u00eda de servizos (sanidade, educaci\u00f3n, turismo etc.)\nL\u00edmites.\nWisconsin ten l\u00edmites cos estados de Iowa, Minnesota, M\u00edchigan e Illinois, as\u00ed como os Grandes Lagos Michigan e Superior. Fai parte do territorio dos Estados Unidos dende a Guerra Revolucion\u00e1ria Americana. O Territorio do Wisconsin foi formado o 3 de xullo de 1836. Wisconsin ratificou a s\u00faa constituci\u00f3n o 13 de marzo de 1848, e tornouse o 30\u00ba estado dos Estados Unidos o 29 de maio de 1848.\nEconom\u00eda.\nA econom\u00eda do Wisconsin base\u00e1base orixinalmente na produci\u00f3n das facendas (especialmente produtos de granxa), na miner\u00eda e na extracci\u00f3n de madeira. No s\u00e9culo XX o turismo tornouse importante, e moitas persoas que viv\u00edan nas facendas mudaron de emprego e foron traballar noutras rexi\u00f3ns. A industrializaci\u00f3n en larga escala iniciouse no final do s\u00e9culo XIX no suroeste do estado, coa cidade de Milwaukee como centro principal. En d\u00e9cadas recentes, os servizos, especialmente medicina e educaci\u00f3n, torn\u00e1ronse dominantes. A paisaxe do estado, bastante modificada pola glaciaci\u00f3n da \u00faltima Idade do Xeo, torna o estado popular para o turismo e para outras formas de recreaci\u00f3n."}
{"id": "51476", "revid": "98629", "url": "https://gl.wikipedia.org/wiki?curid=51476", "title": "Vilach\u00e1, A Merca, A Merca", "text": "Vilach\u00e1 (do lat\u00edn \"Villam Planam\", 'vila situada nun lugar plano') \u00e9 unha aldea da parroquia da Merca no concello da Merca (provincia de Ourense).\nHistoria.\nDurante a posguerra, moitos dos seus habitantes dedic\u00e1ronse ao contrabando, mentres outros segu\u00edan vivindo da agricultura de minifundio. Outros emigraron ao estranxeiro, sobre todo a Am\u00e9rica, onde recalaron en pa\u00edses onde xa hab\u00eda moita emigraci\u00f3n galega, como a Arxentina ou Venezuela."}
{"id": "51477", "revid": "6386291", "url": "https://gl.wikipedia.org/wiki?curid=51477", "title": "Sobrado do Bispo, Barbad\u00e1s", "text": "Santa Mar\u00eda de Sobrado do Bispo \u00e9 unha parroquia e unha aldea que pertence \u00f3 concello de Barbad\u00e1s. Est\u00e1 situado a uns 10 minutos da cidade de Ourense. \u00c9 un lugar de tama\u00f1o medio, a\u00ednda que presenta unha gran cantidade de edificaci\u00f3ns en ru\u00ednas ou sen habitar. Ten un colexio en r\u00e9xime privado. Segundo o IGE en 2011 ti\u00f1a 600 habitantes (281 homes e 319 mulleres).\nFestas.\nAs festas principais son as de San Xo\u00e1n que se celebran a primeira fin de semana de xullo e San Roque que se celebran a mediados do mes de agosto."}
{"id": "51479", "revid": "1093", "url": "https://gl.wikipedia.org/wiki?curid=51479", "title": "Sobrado do bispo", "text": ""}
{"id": "51482", "revid": "98629", "url": "https://gl.wikipedia.org/wiki?curid=51482", "title": "Froito", "text": "En bot\u00e1nica, o froito \u00e9 o \u00f3rgano procedente da flor, ou de partes dela, que cont\u00e9n \u00e1s sementes ata que estas maduran e logo contrib\u00fae a ciscalas. Desde un punto de vista ontoxen\u00e9tico, o froito \u00e9 o ovario desenvolvido e maduro das plantas con flor. A parede do ovario se engrosa ao transformarse na parede do froito e denom\u00ednase pericarpo, cuxa funci\u00f3n \u00e9 protexer \u00e1s sementes. Con frecuencia participan tam\u00e9n na formaci\u00f3n do froito outras partes da flor ademais do ovario, por exemplo o c\u00e1liz ou o recept\u00e1culo.\nO froito \u00e9 outra das adaptaci\u00f3ns, conxuntamente coas flores, que contribu\u00edu ao \u00e9xito evolutivo das anxiospermas. As\u00ed como as flores atraen insectos para que transporten pole, tam\u00e9n moitos froitos tratan de atraer animais para que dispersen as s\u00faas sementes. Se un animal come un froito, moitas das sementes que este cont\u00e9n percorren o tracto dixestivo do animal sen sufrir dano, para despois caer nun lugar id\u00f3neo para a s\u00faa xerminaci\u00f3n. Con todo, non todos os froitos dependen de ser comestibles para dispersarse. Outros, como os figo chumbo, disp\u00e9rsanse aferr\u00e1ndose ao pelame dos animais. Alg\u00fans forman estruturas aladas para poder dispersarse co vento, como os pradairos. A variedade de tipos de froitos que desenvolveron as anxiospermas a trav\u00e9s da s\u00faa evoluci\u00f3n permitiulles invadir e conquistar todos os h\u00e1bitats terrestres posibles.\nNas plantas ximnospermas e nas plantas sen flores non hai verdadeiros froitos, a\u00ednda que a certas estruturas reprodutivas como os pi\u00f1\u00f3ns dos pi\u00f1eiros, comunmente tom\u00e1selles por froitos.\nMoitas plantas cult\u00edvanse porque dan certos froitos comest\u00edbeis e a mi\u00fado fragrantes, saborosos e apetec\u00edbeis chamados froitas.\nTerminolox\u00eda.\nNon hai unha \u00fanica terminolox\u00eda que se adapte exactamente \u00e1 enorme variedade dos froitos das plantas. A terminolox\u00eda gastron\u00f3mica para os froitos e a froita \u00e9 inexacta, variando moito dunha lingua a outra, e non sendo totalmente equivalentes en cada caso, o que ofrece dif\u00edcil soluci\u00f3n. Por\u00e9n, conv\u00e9n facer algunhas distinci\u00f3ns:\nFormaci\u00f3n.\nO froito f\u00f3rmase a partir da flor, unha vez polinizada e fecundada. A formaci\u00f3n do froito resulta da transformaci\u00f3n do pistilo tras a s\u00faa fecundaci\u00f3n, ou \u00e1s veces incluso sen fecundaci\u00f3n (nese caso, falamos de \"partenocarpia\"). Velaqu\u00ed unha descrici\u00f3n m\u00e1is concreta das transformaci\u00f3ns sufridas pola flor:\nNalg\u00fans casos, o froito pode ter unha orixe m\u00e1is complexa, resultando de:\nForma e tama\u00f1o.\nOs froitos poden acusar moi diversas formas segundo as especies: hainos globosos, piriformes, cil\u00edndricos, espiralados, moniliformes, lenticulares, alados, entre outras moitas. En xeral cada especie caracter\u00edzase pola forma particular dos seus froitos. A superficie destes pode ser muxe, verrugoso, espi\u00f1ento, gloquidiada, pruinosa, pubescente etc.\nRespecto ao tama\u00f1o dos froitos, \u00e9 outro aspecto sumamente variable: hai os menores dun mil\u00edmetro, como no caso de diversas gram\u00edneas e compostas, ata moi grandes, como \u00e9 o caso da cabaza, a sand\u00eda e algunhas leguminosas -como \"Vigna sesquipedalis\"- cuxos froitos alcanzan m\u00e1is dun metro de lonxitude.\nPartes da flor trala fecundaci\u00f3n.\nOs p\u00e9talos da flor pos\u00faen unha zona de abscisi\u00f3n nas s\u00faas bases e despr\u00e9ndense moi rapidamente da flor unha vez que ocorreu a dobre fecundaci\u00f3n, fen\u00f3meno caracter\u00edstico das anxiospermas. Noutros casos, o perigonio non se desprende sen\u00f3n que se desenvolve e pode volverse carnoso, como no caso das amoras onde, de feito, constit\u00fae a parte comestible do froito. Os estames avell\u00e9ntanse rapidamente e caen, a\u00ednda que tam\u00e9n poden persistir un longo tempo ao redor do froito. O tubo floral ou o recept\u00e1culo poden volverse carnosos como ocorre en moitos froitos das ros\u00e1ceas (como a maz\u00e1, a pera e a moroteira ou amorodeira).\nCando o ovario \u00e9 s\u00fapero normalmente \u00e9 s\u00f3 este o que participa na formaci\u00f3n do froito. Con todo, cando \u00e9 \u00ednfero, adoita haber outras estruturas florais que se desenvolven conxuntamente co ovario e forman parte do froito. No caso dos froitos derivados dun ovario \u00ednfero, a porci\u00f3n extracarpelar recibe o nome de clamidocarpo.\nEn moitas especies, outras partes da flor ou da inflorescencia as\u00f3cianse ao xineceo para producir o froito. Cando as partes da flor que persisten no froito non son concrescentes con el ch\u00e1manse \"induvias\". Os s\u00e9palos, por exemplo, adoitan ser persistentes, como no caso da moroteira ou amorodeira, a maz\u00e1 ou a milgrandeira. En certas especies -\"Muehlenbeckia\"- t\u00f3rnase carnoso, ou pode permanecer ata a madurez do froito e desenvolverse formando unha envoltura inflada ao redor do mesmo. Nestes casos o c\u00e1liz dise acrecente, por exemplo nas \"Rumex\" e\" Physalis\". Noutras oportunidades, por exemplo na familia das nictaxin\u00e1ceas, a base do c\u00e1liz transf\u00f3rmase nun corpo duro e globoso que cobre o froito, denominado \u00abantocarpo\u00bb, (un aquenio ) que queda encerrado. Na familia das gram\u00edneas, as glumas e en especial as glumelas son en moitos casos persistentes e encerran ao cariopse (por exemplo, no caso da avea e do alpiste), en certos x\u00e9neros est\u00e1n provistas de gloquidios (\"Tragus\"), ou arestas (\"Stipa\") que favorecen a diseminaci\u00f3n por medio dos animais.\nAs flores de varias especies te\u00f1en br\u00e1cteas que persisten no froito, as cales denom\u00ednanse \u00abinv\u00f3lucro\u00bb. Nalgunhas plantas as br\u00e1cteas presentan forma de folla (\u00abbr\u00e1cteas foli\u00e1ceas\u00bb, como na abel\u00e1); noutras son duras e desenvolven unha cobertura en forma de c\u00fapula -fag\u00e1ceas-, ou en forma de ourizo, como nas casta\u00f1as e nos figo chumbos. Noutros casos, como nas dipsacoideaes, o inv\u00f3lucro que rodea ao froito \u00e9 moi pequeno e recibe o nome de \"involucelo\". Tam\u00e9n poden participar outras estruturas extra florais, tales como as ramas da inflorescencia no paui\u00f1o doce (\"Hovenia dulcis\"), ou como o ped\u00fanculo no froito do Anacardio, \"Anacardium occidentale\". A \u00abcasta\u00f1a do anacardio\u00bb que se consome tostada, \u00e9 a semente; o ped\u00fanculo carnoso \u00e9 comest\u00edbel cando est\u00e1 fresco e util\u00edzase no Brasil para elaborar doces, mollos, xeados e licores.\nEstrutura: partes do froito.\nNun froito carnoso p\u00f3dense observar as seguintes partes:\nParede do froito.\nEn sentido estrito, o pericarpo \u00e9 a parede do ovario que queda trala fecundaci\u00f3n; en sentido amplo pode abarcar tam\u00e9n os tecidos extracarpelares asociados. Para salvar esa diferenza a bot\u00e1nica rusa Katherine Esau acu\u00f1ou a expresi\u00f3n \u00abparede do froito\u00bb.\nCon sentido descritivo, e sen relaci\u00f3n coa ontoxenia, a parede do froito comprende tres capas: exocarpo, mesocarpo e endocarpo.\nO exocarpo ou epicarpo \u00e9 a parte externa do froito; corresponde \u00e1 cara abaxial do carpelo e comprende a epiderme soamente, ou a epiderme e os tecidos subxacentes. A superficie do exocarpo pode ter aspectos moi distintos. Pode ser lisa como no morr\u00f3n ou pemento (\"Capsicum annuum\") ou a cereixa (\"Prunus avium\"); pruinosa (con ceras) como na uva (\"Vitis vinifera\") e a ameixa (\"Prunus domestica\") ou pubescente como no pexego (\"Prunus persica\"). Nos froitos con dispersi\u00f3n zoocora p\u00f3dense desenvolver pelos ganchudos ou unha cuberta pega\u00f1osa, como os pelos ou espi\u00f1as con forma de gancho de \"Desmodium\" e \"Melilotus\" e as espi\u00f1as do \u00abchamico\u00bb (\"Datura ferox\").\nO mesocarpo \u00e9 a parte media e corresponde ao par\u00e9nquima do mes\u00f3filo do carpelo. Pode ser delgado e seco como no caso do millo (\"Zea mays\"), ou abundante e carnoso como no pexegueiro ou a berenxena (\"Solanum melongena\"). Neste \u00faltimo caso, o gran desenvolvemento que alcanza o mesocarpo d\u00e9bese \u00e1 multiplicaci\u00f3n das c\u00e9lulas parenquim\u00e1ticas do mes\u00f3filo do carpelo. A clorofila, os \u00e1cidos org\u00e1nicos (\u00e1cido m\u00e1lico, ox\u00e1lico, c\u00edtrico) e outras substancias -como os taninos- que son abundantes ao comezo do desenvolvemento do froito, van sendo paulatinamente substitu\u00eddas por azucres (glucosa, levulosa), antocianinas, vitaminas, esencias e, en certos casos, amid\u00f3n. Tales cambios orixinan froitos de cores vistosas e de sabores xeralmente gratos.\nO endocarpo \u00e9 a capa interna e corresponde \u00e1 superficie adaxial do carpelo. Rodea directamente \u00e1s sementes, serve a mi\u00fado para a protecci\u00f3n destas, e nalg\u00fans casos pode ser moi dura e de consistencia p\u00e9trea formando o chamado \u00f3so (pireno) nos froitos de tipo drupa. Tam\u00e9n pode ser carnoso como na uva, apergami\u00f1ado como nas vainas das arvexas (\"Pisum\"), p\u00e9treo como na oliva (\"Olea europaea\") ou con pelos xugosos. como nos froitos c\u00edtricos. Nalgunhas especies, como nas alfarrobeiras (\"Prosopis\"), as c\u00e9lulas do endocarpo producen unha polpa suculenta que rodea as sementes.\nA consistencia da parede do froito permite categorizar aos froitos en dous grupos b\u00e1sicos: os froitos secos e os carnosos. Os froitos secos son aqueles cuxo pericarpo est\u00e1 formado \u00e1 madurez por c\u00e9lulas mortas e ten un aspecto m\u00e1is ou menos seco. Poden ser indehiscentes ou dehiscentes, cunha soa semente (unispermados) ou con varias sementes. No caso dos froitos indehiscentes os tegumentos do \u00f3vulo na s\u00faa maior parte desaparecen ou fundense co pericarpo. Os froitos carnosos, en cambio, cons\u00e9rvanse suculentos ata a madurez debido ao desenvolvemento dunha ou m\u00e1is capas do pericarpo ou de estruturas extracarpelares, e presentan c\u00e9lulas que se mante\u00f1en vivas. Son filoxeneticamente m\u00e1is novos. Poden ter unha casca (histoloxicamente diferenciada) como \u00e9 o caso da laranxa, ou non tela, como no tomate.\nFunci\u00f3ns do froito.\nCalquera que sexa a s\u00faa orixe e aspecto, o froito cumpre tres funci\u00f3ns principais: conter e protexer \u00e1s sementes durante o seu desenvolvemento, contribu\u00edr \u00e1 dispersi\u00f3n das mesmas unha vez que maduran e atraer animais que favorezan a s\u00faa ulterior dispersi\u00f3n.\nO froito, ademais de protexer \u00e1s sementes durante o seu desenvolvemento, deben contribu\u00edr \u00e1 s\u00faa diseminaci\u00f3n, xa sexa porque as dispersan ou porque se desprenden xunto con elas da planta nai. Nas espermat\u00f3fitas primitivas a semente illada act\u00faa como unidade funcional de diseminaci\u00f3n. Nas anxiospermas, en cambio, est\u00e1 funci\u00f3n resulta impedida en principio xa que as sementes quedan encerradas dentro dos carpelos maduros. A diseminaci\u00f3n das sementes doutra banda, \u00e9 de particular importancia nas plantas para evitar que os descendentes de cada individuo permanezan pr\u00f3ximos entre si e da planta nai, o que incrementar\u00eda fortemente a competencia entre eles por recursos. A dispersi\u00f3n, lonxe da planta nai, non s\u00f3 dimin\u00fae a posibilidade de competencia entre individuos proximamente emparentados sen\u00f3n que tam\u00e9n favorece a exploraci\u00f3n e conquista de novos h\u00e1bitats.\nOs froitos presentan diferentes estratexias de dispersi\u00f3n. Unha delas, no caso dos froitos anemocoros, \u00e9 aproveitar o vento. Estes froitos adoitan ser lixeiros e ter estruturas como \u00e1s ou pelos que lles faciliten poder ser levados polo vento (exemplo, o froito do pradairo). Outra estratexia, utilizada polos froitos zoocoros, \u00e9 aproveitar aos animais. Estes poden dispersar os froitos de dous modos diferentes. O primeiro deles \u00e9 suxeit\u00e1ndose ou enganch\u00e1ndose \u00e1s plumas ou aos pelos (son os denominados froitos epizoocoros) mediante ganchos ou pelos que lles facilitan a adherencia ao animal; por exemplo, os arrancamo\u00f1os (\"Xanthium\"). No segundo modo, os animais comen os froitos (froitos endozoocoros) e cos mollos do aparello dixestivo desf\u00e1n as cubertas e expulsan xunto coas feces as sementes, listas para xerminar. Para atraer aos animais, estes froitos adoitan ter cores rechamantes, ser carnosos e zumentos. Alg\u00fans froitos de plantas ligadas a h\u00e1bitats acu\u00e1ticos disp\u00e9rsanse grazas \u00e1 auga, como o coco. Son os denominados hidrocoros. Finalmente, outros, denominados froitos autocoros, te\u00f1en mecanismos para abrirse e expulsar as sementes, por exemplo as legumes. Existen especies, denominadas \u00abpolicoras\u00bb, cuxos froitos son dispersados por m\u00e1is dun axente ou vector. Tam\u00e9n se describiron alg\u00fans casos nos que a planta presenta diversos tipos de froitos (condici\u00f3n denominada \u00abheterocarpia\u00bb), como ocorre nos cap\u00edtulos dalgunhas compostas onde se presentan cipselas con distinta morfolox\u00eda, ou con presenza ou ausencia de papo, permitindo dese modo unha dispersi\u00f3n m\u00e1is flexible e eficiente.\nEvoluci\u00f3n.\nA diversificaci\u00f3n das anxiospermas no Cret\u00e1ceo e no Terciario estivo acompa\u00f1ada por unha explosiva diversificaci\u00f3n nunha cantidade de caracteres. Por exemplo, a r\u00e1pida diversificaci\u00f3n nos sistemas de polinizaci\u00f3n, a cal ocorreu de modo concomitante coa diversificaci\u00f3n dos insectos. Con todo, outras caracter\u00edsticas reprodutivas das anxiospermas, tales como a diversidade dos froitos e das sementes, permaneceron relativamente estables durante o Cret\u00e1ceo. Os primeiros froitos das anxiospermas eran apoc\u00e1rpicos, con varios carpelos libres. Os froitos sinc\u00e1rpicos, provenientes de flores con carpelos fusionados entre si, apareceron cara a mediados do Cret\u00e1ceo Albiense-Cenomaniense, fai aproximadamente 97 mill\u00f3ns de anos. Os froitos f\u00f3siles provenientes do Cret\u00e1ceo temper\u00e1n ao Cret\u00e1ceo medio eran todos secos e non mostraban ningunha estratexia obvia para a s\u00faa dispersi\u00f3n. As drupas e as bagas, os cl\u00e1sicos froitos carnosos, apareceron no Cret\u00e1ceo superior ou a principios da Era Cenozoica.\nSegundo alg\u00fans autores a evoluci\u00f3n relativamente r\u00e1pida dunha gran cantidade de tipos e tama\u00f1os de froitos no Paleoceno (de 65 a 56 mill\u00f3ns de anos atr\u00e1s) e no Eoceno (fai 56 a 35 mill\u00f3ns de anos) estivo asociada co r\u00e1pido desenvolvemento das aves e dos mam\u00edferos, os principais axentes encargados da dispersi\u00f3n das sementes e dos froitos das anxiospermas actuais. Con todo, a\u00ednda que a proporci\u00f3n de froitos carnosos e presumiblemente dispersados por animais incrementouse a trav\u00e9s de todo o Cret\u00e1ceo, a frecuencia de froitos secos dispersados polo vento non diminu\u00edu en forma relativa, sen\u00f3n que fluctu\u00f3 durante o mesmo per\u00edodo, mostrando incluso varios \u00abpicos\u00bb de frecuencias m\u00e1ximas. Esta observaci\u00f3n levou ao rexeitamento da hip\u00f3tese de que a evoluci\u00f3n do tipo de froito estaba asociada ou inducida pola coevoluci\u00f3n cos animais que dispersan as semente e suxire que as tendencias evolutivas no tipo de froito estiveron inducidas por cambios clim\u00e1ticos e na vexetaci\u00f3n, os cales se produciron aproximadamente no l\u00edmite entre o Cret\u00e1ceo e o Cenozoico.\nAs plantas con sementes grandes tenden a estar asociadas con h\u00e1bitats boscosos h\u00famidos e os climas m\u00e1is c\u00e1lidos e cada vez m\u00e1is h\u00famidos do Eoceno sustentaron o desenvolvemento de bosques con canopeos pechados. Esta modificaci\u00f3n do clima, desde os ambientes secos do Cret\u00e1ceo que favorec\u00edan \u00e1s plantas con sementes m\u00e1is pequenas, ata as extensas zonas boscosas h\u00famidas que favorec\u00edan \u00e1s plantas con sementes m\u00e1is grandes, foi percibida como o factor predominante que induciu a evoluci\u00f3n do tama\u00f1o dos froitos e das sementes das anxiospermas como grupo. As plantas con sementes m\u00e1is grandes que eran favorecidas nos ambientes de canopeos pechados dos bosques ti\u00f1an unha menor capacidade de dispersi\u00f3n das sementes a menos que evolucionasen, secundariamente, mecanismos de dispersi\u00f3n por animais. A evoluci\u00f3n de animais frux\u00edvoros, tales como morcegos, aves e roedores, foi ent\u00f3n un fen\u00f3meno secundario relacionado coa abundancia de sementes grandes como recurso alimenticio m\u00e1is que a causa principal do incremento no tama\u00f1o das sementes e dos froitos entre as anxiospermas.\nA maior\u00eda das especies arb\u00f3reas que habitan os bosques tropicais producen froitos que son consumidos por animais e consid\u00e9rase que tales frux\u00edvoros son indispensables para a dispersi\u00f3n das sementes. Moitos autores suxeriron que moitos trazos dos froitos, tales como a cor, a forma e a protecci\u00f3n evolucionaron como complexos de caracteres covariantes (denominados \u00abs\u00edndromes de dispersi\u00f3n\u00bb) en resposta \u00e1 selecci\u00f3n polos animais frux\u00edvoros. Con todo, tal suxesti\u00f3n atopou escasa evidencia emp\u00edrica que a apoiase e, de feito, ach\u00e1ronse tales s\u00edndromes de dispersi\u00f3n en rexi\u00f3ns do mundo que carecen de animais frux\u00edvoros.\nClases de froitos.\nDesde un punto de vista estrito, o froito def\u00ednese como o ovario maduro. Unha definici\u00f3n m\u00e1is aceptable e m\u00e1is ampla considera ao froito como unha estrutura derivada do xineceo e doutras pezas extracarpelares coas que pode estar unido no estado de frutificaci\u00f3n. O recept\u00e1culo no amorodo ou morote, o c\u00e1liz na amora, as br\u00e1cteas na pi\u00f1a ou anan\u00e1s, o tubo floral ou o recept\u00e1culo nos froitos derivados de flores ep\u00edginas, tales como a maz\u00e1 e o zapallo, son exemplos de froitos compostos polo xineceo e por tecidos extracarpelares.\nAs clasificaci\u00f3ns morfol\u00f3xicas do froito a mi\u00fado relaci\u00f3nano co tipo de flor e de xineceo a partir do cal se desenvolve, facendo \u00e9nfase na relaci\u00f3n dos carpelos entre si e con outras partes da flor. Nunha clasificaci\u00f3n t\u00edpica dist\u00ednguense os seguintes principais tipos de froitos. O \"froito simple\", \u00e9 o producido a partir dun pistilo \u00fanico que pode consistir nun \u00fanico carpelo (\"froitos monoc\u00e1rpicos\") ou en varios carpelos unidos entre si (\u00e9 dicir, un \"xineceo sinc\u00e1rpico\" ou gamocarpelar, por exemplo o tomate, que dar\u00e1 orixe ent\u00f3n a \"froitos polic\u00e1rpicos\"). O \"froito agregado\", en cambio, \u00e9 o froito formado a partir dun xineceo dialicarpelar ou apoc\u00e1rpico (\u00e9 dicir, un xineceo composto por varios carpelos que se achan libres entre si) onde cada carpelo mant\u00e9n a s\u00faa identidade na madurez (por exemplo, o morote ou amorodo, ou a framboesa). O \"froito m\u00faltiple\" \u00e9 o derivado dunha inflorescencia, \u00e9 dicir, dos xineceos combinados de moitas flores (como o caso da amora). Se calquera deses froitos cont\u00e9n tecido extracarpelar, ch\u00e1manse, ademais, \"froitos accesorios\". As\u00ed, unha maz\u00e1 \u00e9 un froito simple accesorio, o morote ou amorodo \u00e9 un froito agregado accesorio e a amora un froito m\u00faltiple accesorio. Os froitos accesorios ch\u00e1manse tam\u00e9n, incorrectamente, froitos falsos ou espurios. Cando maduran \u00e1brense dunha forma determinada para liberar as sementes, os froitos ch\u00e1manse dehiscentes; en caso contrario, indehiscentes. Cando o mesocarpo \u00e9 carnoso, ch\u00e1manse carnosos; cando non son carnosos ch\u00e1manse secos. Os froitos que non conte\u00f1en sementes viables ch\u00e1manse \u00abpartenoc\u00e1rpicos\u00bb, por exemplo o banano (\"Musa \u00d7 paradisiaca\").\nOs froitos dehiscentes clasif\u00edcanse, \u00e1 s\u00faa vez, segundo o tipo de dehiscencia que presentan.\nDehiscencia.\nDehiscencia \u00e9 o proceso de apertura espont\u00e1nea do froito para deixar sa\u00edr as sementes. A dehiscencia pode producirse a trav\u00e9s de orificios circulares ou poros, ou por medio de ra\u00f1uras lonxitudinais ou transversais. Dist\u00ednguense distintos tipos:\nFroitos simples.\nOs froitos simples desenv\u00f3lvense a partir dun s\u00f3 pistilo, que pode ser mono ou pluricarpelar, pero sempre est\u00e1n fusionados, por exemplo as uvas, as laranxas ou o mel\u00f3n.\nFroitos secos indehiscentes.\nOs froitos simples indehiscentes secos son os froitos que maduran sen dar a luz \u00e1 semente, \u00e9 dicir que non a liberan durante a s\u00faa maduraci\u00f3n. Xeralmente orix\u00ednanse dun ovario no cal se desenvolve s\u00f3 unha semente, a\u00ednda que pode haber m\u00e1is dun \u00f3vulo. O pericarpio dun froito indehiscente a mi\u00fado asem\u00e9llase \u00e1 cuberta seminal. A verdadeira cuberta seminal nos devanditos froitos pode obliterarse ata un grao considerable (como no caso das cipselas das compostas) ou fusionarse co pericarpio (como no cariopse das gram\u00edneas).\nExisten varios tipos ecoloxicamente semellantes, con algunhas diferenzas morfol\u00f3xicas, que se incl\u00faen baixo esta mesma denominaci\u00f3n xeral:\nFroitos secos dehiscentes.\nA dehiscencia \u00e9 a calidade de abrirse s\u00f3, as\u00ed que cando chega o momento da maduraci\u00f3n os froitos simples dehiscentes \u00e1brense ao longo de li\u00f1as ou suturas definidas para permitir a liberaci\u00f3n das sementes.\nTipos de froito.\nEn bot\u00e1nica dist\u00ednguense:\nOs froitos secos.\nFroitos secos dehiscentes (que abren \u00f3 maduraren, liberando as sementes):\nFroitos secos indehiscentes (que non abren):"}
{"id": "51483", "revid": "59564", "url": "https://gl.wikipedia.org/wiki?curid=51483", "title": "Mar\u00eda Xos\u00e9 Queiz\u00e1n", "text": "Mar\u00eda Xos\u00e9 Queiz\u00e1n Vilas, nada en Vigo o 5 de febreiro de 1939, \u00e9 unha escritora, catedr\u00e1tica de lingua e literatura galega, e figura relevante no movemento feminista na Pen\u00ednsula Ib\u00e9rica.\nTraxectoria.\nComezou Filolox\u00eda Hisp\u00e1nica no Colexio Universitario de Vigo e continuou na Subsecci\u00f3n de Galego-Portugu\u00e9s na Facultade de Filolox\u00eda de Santiago de Compostela; pertence \u00e1 1\u00aa promoci\u00f3n de licenciados en Galego-Portugu\u00e9s (1978) moi ligados \u00e1 figura de Ricardo Carballo Calero. Exerceu como profesora de Lingua Galega e Literatura en institutos de Vigo.\nComezou a s\u00faa carreira como escritora na s\u00faa adolescencia, escribindo artigos para o peri\u00f3dico vigu\u00e9s \"El Pueblo Gallego\". Nos cincuenta participou en obras de teatro, chegando a crear en 1959 o \"Teatro de Arte y Ensayo de la Asociaci\u00f3n de la Prensa de Vigo\", e a fundar e dirixir de 1967 a 1968 o \"Teatro Popular Galego\". O seu car\u00e1cter emprendedor e o seu amor polo teatro lev\u00e1rona a desempe\u00f1ar varios papeis a cargo de diversas organizaci\u00f3ns, como directora da asociaci\u00f3n feminista Feministas Independentes Galegas (FIGA), directora da galer\u00eda de arte Roizara de Vigo, vicepresidenta do \"Consello Municipal da Muller\" do concello de Vigo e directora e organizadora do \"I encontro de Mujeres Poetas Peninsulares y de las Islas\" (1996).\nO seu labor como escritora diversif\u00edcase en todos os x\u00e9nero e estilos: novela, conto, ensaio, teatro e poes\u00eda; tam\u00e9n \u00e9 tradutora. Os seus ensaios feministas tratan temas tan controvertidos como a colonizaci\u00f3n sexual das mulleres, o cuestionamento da maternidade biol\u00f3xica e a reflexi\u00f3n sobre a escrita non androc\u00e9ntrica.\nVida persoal.\nFilla do avogado Jos\u00e9 Queiz\u00e1n Hermida e de Concepci\u00f3n Vilas Garc\u00eda. En 1962 casou con Xos\u00e9 Lu\u00eds M\u00e9ndez Ferr\u00edn, e tiveron unha filla e un fillo, Cristal (1964) e Roi (1968). Separ\u00e1ronse en 1974, e o matrimonio quedou anulado en 1989.\nLabor literario.\nEn 1977 publicou o ensaio \"A muller en Galicia\" ao que lle seguir\u00eda en 1980 \"Recuperemos as mans\" e, en 1998, \"Misoxinia e racismo na poes\u00eda de Pondal\" (Laiovento). Creou a revista \"Festa da Palabra Silenciada\", feita s\u00f3 por mulleres, a cal coordina e dirixe dende 1983. En 1989 publicou unha obra de teatro, \"Ant\u00edgona ou a forza do sangue\", coa que quedou finalista do Premio \u00c1lvaro Cunqueiro. Outra obra de teatro, \"Non conv\u00e9n chorar m\u00e1is\", permanece in\u00e9dita. O seu primeiro poemario \"Met\u00e1fora da met\u00e1fora\" apareceu en 1991, seguido por \"Despertar das amantes\" en 1993 e \"F\u00f3ra de min\" en 1994. Como tradutora, figuran no seu haber pezas como: \"O caderno azul\" de Marguerite Yourcenar, e tam\u00e9n contos de Karen Blixen, Emilia Pardo Baz\u00e1n e Charlotte Perkins Gilman.\nNo outono de 2018 publicou en Xerais o libro de memorias \"Vivir a galope\":"}
{"id": "51486", "revid": "89787", "url": "https://gl.wikipedia.org/wiki?curid=51486", "title": "Froila Berm\u00fadez", "text": "Froila Berm\u00fadez, nado c. 1045 e finado no 1091, foi un nobre galego, primeiro dos membros da Familia Froilaz-Traba sobre o que existe ampla documentaci\u00f3n. Tomou parte nos principais acontecementos da parte final do reinado de Fernando I, do de Garc\u00eda II e no comezo do de Afonso VI.\nTraxectoria.\nFroila Berm\u00fadez aparece tam\u00e9n nos diplomas hist\u00f3ricos como \"Froila Vermuiz de Trasancos\", facendo referencia ao seu se\u00f1orio nas terras de Trasancos e como \"Froilani Petriz Vermudiz\", aludindo ao patron\u00edmico da s\u00faa familia, o clan dos Petriz. Os seus dominios abrangu\u00edan un extenso territorio na \u00e1rea noroccidental do reino galego, onde foi o prob\u00e1bel fundador do Mosteiro de Santa Mar\u00eda de Xanrozo en Betanzos. A s\u00faa figura docum\u00e9ntase xa arredor do ano 1060 presidindo litixios xudiciais noutro cenobio, o de San Marti\u00f1o de Xuvia en Nar\u00f3n, onde era considerado polos monxes como \"dominus noster\"\".\"\nFoi un importante vasalo do rei Garc\u00eda II, ao que puido mesmo acompa\u00f1ar no seu per\u00edodo de desterro na Taifa de Sevilla. Os seus feitos de armas durante as guerras do rei cos seus irm\u00e1ns Afonso e Sancho son recollidos no nobiliario do conde de Barcelos, do s\u00e9culo XIV, se ben o manuscrito confunde a Froila Berm\u00fadez (1045-1090) co seu fillo Rodrigo Froilaz (?-1133). No texto \u00e9pico portugues o conde Froila (\"Rodrigo Frojaz\") \u00e9 presentado como un grande guerreiro e principal valedor e conselleiro do rei Garc\u00eda.\nCando, no acto final da guerra civil, Garc\u00eda \u00e9 aprisionado baixo engano polo seu irm\u00e1n Afonso VI, o conde tivo que someterse e aceptouno como rexente do reino galego, non como rei. Este feito, recollido nos tombos do mosteiro de Xuvia, fai sospeitar a alg\u00fan historiador que a crianza do seu fillo Pedro Froilaz na corte leonesa foi en calidade de ref\u00e9n. Con todo, acompa\u00f1ou a Afonso VI na batalla de Zalaca contra os almor\u00e1bides da que sa\u00edu milagrosamente ileso e como agradecemento doou ao mosteiro de Xuvia a vila de Domir\u00f3n en Trasancos.\nO conde Froila faleceu o 27 de marzo de 1091 na vila de Cospeito, durante unha visita ao seu fillo Gonzalo, bispo de Mondo\u00f1edo. Foi soterrado no Mosteiro de San Marti\u00f1o de Xuvia.\nLi\u00f1axe e descendencia.\nA ascendencia de Froila Berm\u00fadez emparenta coa mais antiga nobreza do Reino de Galiza. Pode ser trazada desde o conde Hermenexildo Guterrez, mordomo do rei Afonso III e conquistador de Co\u00edmbra no ano 878, at\u00e9 o seu propio pai Bermudo, falecido arredor do 1060. Bermudo Froilaz e a s\u00faa esposa Dona Lupa Rodr\u00edguez, pais de Froila, est\u00e1n soterrados xunto ao seu fillo no mosteiro de San Marti\u00f1o de Xuvia.\nCasou con Elvira de Faro, filla de Mendo Berm\u00fadez de Faro e Aldara Gut\u00e9rrez de Aranga. Con este matrimonio a familia Froilaz incorporou ao seu patrimonio as terras de Faro e o castelo de Aranga co seu couto xurisdicional. A s\u00faa numerosa descendencia, tivo sete fillos, estendeu a influencia da li\u00f1axe Froilaz-Traba, a cal chegou a acadar un enorme poder econ\u00f3mico e pol\u00edtico en todo o norte da Pen\u00ednsula Ib\u00e9rica durante os s\u00e9culos posteriores.\nDo primeiro matrimonio naceron os seguintes fillos:\nEn segundas nupcias, Froila desposou a unha nobre chamada dona Lucia da que non se conserva informaci\u00f3n. Deste segundo casamento tivo a:"}
{"id": "51487", "revid": "89787", "url": "https://gl.wikipedia.org/wiki?curid=51487", "title": "Aden Abdullah Osman Daar", "text": "Aden Abdullah Osman Daar (\"Aaden Cabdulle Cusmaan Daar\") (nado en 1908, morto o 8 de xu\u00f1o de 2007) foi o primeiro Presidente de Somalia ap\u00f3s s\u00faa independencia en 1960.\nBiograf\u00eda.\nAden Abdullah Osman naceu en Beledweyne, na rexi\u00f3n de Hiiraan. Ap\u00f3s seren educado nas State Schools, adquiriu experiencia administrativa nas oficinas do Goberno, e m\u00e1is tarde, adicouse \u00f3s seus propios negocios. En febreiro de 1944, uniuse \u00f3 Somali Youth Club, que despois mudar\u00eda o seu nome polo de \"Somali Youth League\"), convert\u00e9ndose en membro da xunta directiva do partido e sendo nomeado en 1946 Secretario da secci\u00f3n Belet Weyne. \u00c9 membro da tribo Hawiye.\nEn 1951, o Consello Rexional de Mudug o designou para o Consello Territorial no que serviu ininterrompidamente at\u00e9 febreiro de 1956 como reprensentante da SYL.\nEn 1953 foi nomeado Vicepresidente do Consello Territorial. En 1954 converteuse en Presidente da SYL, sendo reelixido en maio do 58, e ocupando simultaneamente ese posto co de Presidente da Asemblea Lexislativa at\u00e9 o 1 de xullo de 1960.\nEn 1956, cando o Consello Territorial foi substitu\u00eddo pola Asemblea Lexislativa, foi elixido membro da Asemblea Nacional polo Distrito de Belet Wayne nas elecci\u00f3nse xer\u00e1is, e \u00f3 mesmo tempo a Asemblea Lexislativa nome\u00e1bao como o seu Presidente.\nNas elecci\u00f3ns xer\u00e1is de 1959, foi elixido de novo como Presidente da Asemblea Nacional, mantendo ese posto cando a Asemblea Lexislativa foi convertida na Asemblea Constitu\u00ednte.\nComo Presidente da Asemblea Constitu\u00ednte, o 1 de xullo de 1960 proclamou a independencia da Rep\u00fablica de Somalia]] e a unificaci\u00f3n dos territorios do norte e do sur - as antigas Somalilandia Brit\u00e1nica e Somalilandia Italiana. A Asemblea Nacional elixiuno como Presidente Interino da Rep\u00fablica por per\u00edodo dun ano, sendo reelixido \u00f3 ano seguinte por 6 anos.\nAden Abdullah Osman interesouse polos estudos legais, sociais e econ\u00f3micos. Ademais de somal\u00ed, falaba italiano, ingl\u00e9s e \u00e1rabe. Nas presidenciais de 1967 perdeu contra Abdirashid Ali Shermarke. O seu tempo como presidente rematou o 10 de xu\u00f1o de 1967.\nDe acordo coa Constituci\u00f3n da Rep\u00fablica, o Presidente salinte goza de posto vitalicio na Asemblea Nacional somal\u00ed. Osman Daar actou como antigo home de estado nos intentos de establacer unha paz duradeira en Somalia. \u00c9 actualmente o ex-Xefe de Estado que a\u00ednda vive do mundo.\nMorreu o 8 de xu\u00f1o de 2007 en Nairobi, sendo oficiado un funeral de estado na s\u00faa honra."}
{"id": "51492", "revid": "22570", "url": "https://gl.wikipedia.org/wiki?curid=51492", "title": "Velocidade de escape", "text": "A velocidade de escape \u00e9 aquela que necesita calquera corpo, inclu\u00edda a luz, para escapar da atracci\u00f3n gravitacional da Terra, ou calquera outro obxecto de gran masa; e desprazarse no espazo seguindo unha traxectoria parab\u00f3lica e conseguir chegar a unha hipot\u00e9tica distancia infinita con velocidade cero. A velocidade de escape na superficie da Terra \u00e9 de 40 320 km/h, o que equivale a 1,12\u00b710\u2074 m\u00b7s\u207b\u00b9.\nA velocidades inferiores o veh\u00edculo espacial converter\u00edase nun sat\u00e9lite artificial en \u00f3rbita el\u00edptica arredor do obxecto que o atraia.\nPara calcular a velocidade de escape, \u00fasase a seguinte expresi\u00f3n:\nformula_1\nna cal:"}
{"id": "51493", "revid": "111586", "url": "https://gl.wikipedia.org/wiki?curid=51493", "title": "Michael Jordan", "text": "Michael Jeffrey Jordan, nado o 17 de febreiro de 1963 en Brooklyn, Nova York, \u00e9 un ex xogador de baloncesto estadounidense, home de negocios, e propietario maioritario dos Charlotte Hornets. A s\u00faa biograf\u00eda na p\u00e1xina web oficial da National Basketball Association (NBA) di: \"Por aclamaci\u00f3n, Michael Jordan \u00e9 o mellor xogador de baloncesto de t\u00f3dolos tempos.\"\nDespois dunha sobresaliente carreira na Universidade de Carolina do Norte en Chapel Hill, onde dirixiu aos Tar Heels a un Campionato Nacional en 1982, Jordan uniuse aos Chicago Bulls da NBA en 1984. Rapidamente destacou como unha das estrelas da liga, debido \u00e1s s\u00faas grandes actuaci\u00f3ns e espectacular xogo, destacando sobre todo a s\u00faa capacidade de salto, que lle permit\u00eda poder facer mates dende a li\u00f1a de tiros libres. Por mor disto recibiu os alcumes de \"\"Air Jordan\" e de \"His Airness\"\". Ademais tam\u00e9n adquiriu a reputaci\u00f3n de ser un dos mellores xogadores defensivos no baloncesto. En 1991, ga\u00f1ou o seu primeiro campionato cos Bulls, seguido doutros dous t\u00edtulos consecutivos en 1992 e 1993. A\u00ednda que Jordan se retirou abruptamente do baloncesto ao inicio da tempada 1993-94 para seguir a s\u00faa carreira no b\u00e9isbol, regresou aos Bulls en 1995, ga\u00f1ando outros tres campionatos consecutivos, 1996, 1997 e 1998. Jordan retirouse por segunda vez en 1999, mais regresou para d\u00faas tempadas m\u00e1is en 2001, esta vez como membro dos Washington Wizards.\nOs reco\u00f1ecementos individuais de Jordan incl\u00faen cinco premios MVP, dez t\u00edtulos de m\u00e1ximo anotador, seis MVP das Finais, catorce aparici\u00f3ns no All-Star Game, nomeado no mellor quinteto da NBA en dez ocasi\u00f3ns, no defensivo nove veces, l\u00edder en roubos de bal\u00f3n durante tres anos, rookie do ano e premio ao mellor defensor da tempada. Ademais, dende 1983, apareceu na portada da prestixiosa revista deportiva Sports Illustrated en cincuenta ocasi\u00f3ns, toda unha marca, ademais de ser nomeado \"Deportista do Ano\" en 1991. Tam\u00e9n foi nomeado \"mellor atleta do s\u00e9culo XX\" por ESPN. Foi elixido para o Basketball Hall of Fame o 6 de abril de 2009 e admitido o 11 de setembro de 2009. Ademais o seu dorsal est\u00e1 retirado polos Chicago Bulls e Miami Heat. F\u00f3ra do mundo puramente deportivo, Jordan \u00e9 tam\u00e9n co\u00f1ecido polos seus patrocinios publicitarios, destacando \u00e1s s\u00faas zapatillas de deporte \"Air Jordan\" de Nike, introducidas en 1985 e a\u00ednda moi populares hoxe en d\u00eda.\nComezos.\nJordan, fillo de James e Deloris Jordan, naceu en Brooklyn, Nova York en 1963. A s\u00faa familia mudouse a Wilmington, Carolina do Norte, cando el era novo e cos seus catro irm\u00e1ns foi \u00e1 Ogden Elementary School, para entrar m\u00e1is tarde no Trask Junior High School. Posteriormente asistiu ao Instituto Emsley A. Laney, onde, debido \u00e1s s\u00faas impresionantes condici\u00f3ns atl\u00e9ticas, xogou ao baloncesto, b\u00e9isbol e f\u00fatbol americano. Con todo, foi cortado do equipo de baloncesto no seu segundo ano debido a que para a s\u00faa altura (1,80 metros) estaba supostamente subdesenvolvido. Ao ver\u00e1n seguinte, Jordan creceu 10 cent\u00edmetros e adestrouse rigorosamente. As\u00ed pois, no seu ano \"senior\" en Laney High, fixo unha media de triplo-dobre, con 29,2 puntos, 11,6 rebotes e 10,1 asistencias por encontro, sendo seleccionado no \"McDonald's All-American Team\".\nUniversidade.\nJordan recibiu unha bolsa para xogar ao baloncesto na Universidade de Carolina do Norte, onde se especializou en xeograf\u00eda. No seu primeiro ano foi adestrado polo m\u00edtico Dean Smith, sendo nomeado mellor xogador de primeiro ano da tempada (\"ACC Freshman of the Year\"), facendo 13,4 puntos por partido cun 53,4% en tiros de campo. Por ent\u00f3n, Jordan era un xogador practicamente dominante na pista a\u00ednda que a\u00ednda as\u00ed, os Tar Heels non estaban liderados por el, sen\u00f3n por James Worthy, futura estrela de Los Angeles Lakers e integrante do Sal\u00f3n da Fama. Na final da NCAA de 1982 ante Georgetown Hoyas, Jordan deu a vitoria aos Tar Heels cunha canastra de dous puntos en suspensi\u00f3n a escasos segundos do final para levar o campionato, o primeiro \u00e9xito na s\u00faa impecable carreira profesional. No equipo rival atop\u00e1base o pivote Patrick Ewing, futuro xogador de New York Knicks que asistir\u00eda, a\u00ednda que en distinto bando, noites m\u00e1xicas no Madison Square Garden.\nTras ga\u00f1ar o premio ao mellor xogador universitario do ano (\"Naismith College Player of the Year\") e o Premio John R. Wooden en 1984, abandonou a universidade para presentarse ao Draft dese mesmo ano. Houston Rockets, e sobre todo Portland Trail Blazers, que elixiron a Hakeem Olajuwon e Sam Bowie respectivamente, deixaron pasar a oportunidade de incorporar nas s\u00faas filas a un dos mellores deportistas da historia, ao levar Chicago Bulls o gato \u00e1 auga. Jordan regresar\u00eda en 1986 \u00e1 universidade para graduarse definitivamente.\nCarreira profesional.\nPrimeiros anos.\nJordan foi un \u00e9xito e unha sensaci\u00f3n inmediata na NBA sendo tan s\u00f3 un novato, ano no que fixo 28,2 puntos por partido cunha porcentaxe en tiros de campo do 51,5%. Rapidamente converteuse nun dos xogadores favoritos do p\u00fablico dado o seu xogo espectacular e ofensivo na pista. Jordan disputou o All-Star Game dende o quinteto inicial no seu primeiro ano na NBA grazas aos votos do p\u00fablico. Esa tempada tam\u00e9n levar\u00eda o Rookie do Ano, batendo ademais a marca de m\u00e1is puntos nun partido por un rookie na historia da franqu\u00eda, con 49 ante os Detroit Pistons de Isiah Thomas. Os Bulls finalizaron a tempada cunha marca de 38-44, perdendo en primeira rolda dos playoffs ante Milwaukee Bucks en catro partidos.\nNa s\u00faa segunda tempada, Jordan debeu ausentarse debido a unha lesi\u00f3n no p\u00e9. Con todo, a pesar da baixa de Jordan, os Bulls terminaron a campa\u00f1a cun 30-52, e foron eliminados por Boston Celtics en primeira rolda por 3-0. Jordan recuperouse a tempo para xogar a postemporada e f\u00edxoo realmente ben, a pesar de non poder evitar a eliminaci\u00f3n do seu equipo ante a m\u00e1quina imparable que eran os Celtics de Larry Bird. A\u00ednda as\u00ed, o segundo partido entrou na historia da NBA debido \u00e1 soberana actuaci\u00f3n individual de Michael Jordan, que se converteu no xogador que m\u00e1is puntos anotou nun partido de playoffs, con 63. Tras o partido, que se decidiu na pr\u00f3rroga, as palabras de Larry Bird non pod\u00edan resumir mellor o incrible partido realizado por Jordan:\n\u00c1 tempada seguinte, xa recuperado totalmente da s\u00faa lesi\u00f3n, conseguiu un das medias anotadoras m\u00e1is altas da historia da NBA, con 37,1 por partido, sendo o \u00fanico xogador \u00e1 parte de Wilt Chamberlain en anotar m\u00e1is de 3000 puntos nunha soa tempada. A pesar dos seus grandes n\u00fameros, Magic Johnson arrebatoulle o MVP de forma clara por 733 puntos fronte aos 449 de Jordan. Os Bulls ga\u00f1aron 40 partidos e co\u00e1ronse en playoffs por terceiro ano consecutivo. Con todo, de novo foron varridos polos Celtics.\nFreado polos Bad Boys.\nTivo outra excelente tempada na 1987-88 facendo 35 puntos por partido cun 53,5% en tiro, ga\u00f1ando por fin o seu primeiro MVP da tempada. Ademais diso, tam\u00e9n recibiu o premio ao Mellor Defensor, unha rareza para un xogador de per\u00edmetro, cunha media de 1,6 tap\u00f3ns e 3,16 roubos de bal\u00f3n. Os Bulls finalizaron 50-32 e Jordan superou por primeira vez na s\u00faa carreira a primeira rolda dos playoffs ao eliminar a Cleveland Cavaliers en cinco partidos. Con todo, ser\u00edan eliminados nas semifinais de conferencia ante os experimentados Detroit Pistons liderados por Isiah Thomas e o seu grupo de \"Bad Boys\".\nNa tempada 1988-89, Jordan fixo 32,5 puntos por partido (53,8% en tiros de campo) e os Bulls alcanzaron as 47 vitorias. En playoffs avanzaron at\u00e9 as finais da Conferencia Leste deixando a Cavaliers e Knicks no cami\u00f1o. Na serie ante os Cavs, cabe destacar a m\u00edtica canastra na bucina de Jordan ante Craig Ehlo denominada \"O Tiro\" (\"The Shot\"), coa que se decidiu a eliminatoria. Con todo, unha vez m\u00e1is os Pistons cruzar\u00edanse no cami\u00f1o dos Bulls, esta vez elimin\u00e1ndoos en seis partidos utilizando as \"Jordan Rules\", unha estratexia defensiva que consist\u00eda en dobres e mesmo triplos defensas ante o escolta cada vez que tocaba o bal\u00f3n. Esta t\u00e1ctica inventada por Chuck Daly ser\u00eda re-utilizada polos Knicks dos 90.\nOs Bulls da tempada 1989-90 eran un equipo en crecemento. Liderados por Jordan e por novos e mozos xogadores como Scottie Pippen e Horace Grant, convert\u00e9ronse nun equipo m\u00e1is perigoso e cohesivo baixo a direcci\u00f3n do adestrador Phil Jackson. Jordan far\u00eda 33,6 puntos por noite (52,6%) liderando aos Bulls a unha marca de 55-27. Deixando en ruta a Philadelphia 76ers, chegar\u00edan unha tempada m\u00e1is \u00e1s finais de conferencia e por terceira vez consecutiva os Pistons apartar\u00edanlle da gloria. Detroit ga\u00f1ou o seu segundo anel seguido e as d\u00fabidas acerca de se os Bulls poder\u00edan batelos algunha vez estaban presentes en todo Estados Unidos. Chicago entrou na tempada 1990-91 pregunt\u00e1ndose se poder\u00eda formar finalmente un equipo capaz de ga\u00f1ar un campionato.\nPrimeiro three-peat.\nXa na tempada 1990-91, Jordan estaba m\u00e1is motivado que nunca despois da eliminaci\u00f3n ante os Pistons. Ese ano ga\u00f1ou o seu segundo MVP cunha media de 31,5 puntos, 6,0 rebotes e 5,5 asistencias por partido. Os Bulls finalizaron en primeiro lugar por primeira vez en 16 anos e conseguiron a marca da franqu\u00eda ga\u00f1ando 61 partidos. Con Scottie Pippen xogando coma se se tratase dun All-Star, os Bulls elev\u00e1ronse a outro nivel. Nas d\u00faas primeiras roldas de playoffs eliminaron a New York Knicks e Philadelphia 76ers, chegando \u00e1 final de conferencia cos Pistons de novo agardando. Esta vez Jordan fixo mellores aos seus compa\u00f1eiros e mesmo as \"Jordan Rules\" foron in\u00fatiles, e finalmente os Bulls sorprendentemente varreron aos de M\u00edchigan. Ao final do cuarto e \u00faltimo encontro, Thomas conduciu aos seus compa\u00f1eiros ao t\u00fanel de vestiarios cando a\u00ednda non soara a bucina que ditaba o final do partido, renunciando as\u00ed aos apert\u00f3ns de mans que se fan ao final dos encontros.\nNas Finais da NBA atopar\u00edanse a Los Angeles Lakers de Magic Johnson. Ga\u00f1aron en cinco partidos e finalizaron os playoffs cun excelente 15-2. Cabe destacar unha xogada que a\u00ednda segue na memoria dos afeccionados \u00e1 NBA, non \u00e9 outro que o rectificado no aire de Jordan cambi\u00e1ndose o bal\u00f3n de man para anotar unha m\u00edtica canastra ante unha zona poboada de xogadores dos Lakers. Michael Jordan ga\u00f1ou o seu primeiro MVP das Finais e chorou sostendo o trofeo de campi\u00f3n.\nJordan e os Bulls continuaron o seu dominio na tempada 1991-92, estabelecendo outra nova marca da franqu\u00eda ao ga\u00f1ar 67 partidos e perder tan s\u00f3 15. Jordan ga\u00f1ou o seu terceiro MVP (segundo consecutivo) con medias de 30,1 puntos, 6,4 rebotes e 6,1 asistencias. Tras ga\u00f1ar aos Knicks en sete duros encontros na segunda rolda de playoffs e aos Cavs en seis nas Finais de Conferencia, os Bulls plant\u00e1ronse de novo nas Finais da NBA. Esta vez o rival trat\u00e1base de Portland Trail Blazers, liderados por Clyde Drexler. Os medios de comunicaci\u00f3n, esperando recrear unha rivalidade do tipo Magic-Bird con Jordan-Drexler, comparou a ambos os xogadores en todo momento nas promoci\u00f3ns previas \u00e1s finais. No primeiro encontro, Jordan finalizou a primeira metade con 35 puntos e terminou o partido con 39. Na primeira parte, anotou seis triplos, memorable o \u00faltimo, encoll\u00e9ndose de ombreiros e mirando ao seu banco como dicindo: \"non podo conterme a min mesmo\". Momento especial tam\u00e9n o do sexto partido daquela final na que os Bulls perd\u00edan por 15 puntos ao iniciar ao \u00faltimo per\u00edodo, parec\u00eda que todo se decidir\u00eda nun s\u00e9timo e definitivo xogo pero; os de Chicago resolveron o xogo e ga\u00f1ar\u00edan o anel en seis partidos con Jordan facendo 35,8 puntos, 4,8 rebotes e 6,5 asistencias, sendo nomeado MVP das Finais por segunda vez. Drexler terminou cuns nada desde\u00f1ables 24,8 puntos, 7,5 rebotes e 5,3 asistencias por partido.\nNa tempada 1992-93, a pesar dos seus n\u00fameros: 32,6 puntos, 6,7 rebotes e 5,5 asistecias, non puido levar o seu terceiro MVP consecutivo, que foi parar \u00e1s mans do seu amigo Charles Barkley. Isto s\u00f3 fixo motivar m\u00e1is a Michael, que se atopar\u00eda con Barkley e os seus Phoenix Suns nas Finais da NBA. Non con facilidade, os Bulls lograr\u00edan o seu primeiro \"three-peat\" (tres aneis consecutivos) en seis duros encontros, este \u00faltimo grazas a un tiro de John Paxson a pase de Horace Grant que daba a vitoria a Chicago e un tap\u00f3n no \u00faltimo segundo de Grant a Kevin Johnson. Jordan promedi\u00f3 41 puntos nas Finais, ga\u00f1ando o MVP das mesmas, un feito hist\u00f3rico, xa que ningu\u00e9n na historia da NBA ga\u00f1ou devandito premio en tres ocasiones consecutivas at\u00e9 Shaquille O'Neal (de 2000 a 2002 con L.A. Lakers).\nPrimeira retirada e carreira no b\u00e9isbol.\nO 6 de outubro de 1993, Michael Jordan anunciou que se retiraba do baloncesto, alegando que xa non gozaba xogando como antes. Ademais, a morte do seu pai en xullo influ\u00edu moito na s\u00faa decisi\u00f3n. James Jordan foi asasinado o 23 de xullo de 1993 nunha \u00e1rea de descanso dunha estrada en Lumberton, Carolina do Norte, por Daniel Green e Larry Martin Demery, quen posteriormente ser\u00edan condenados a cadea perpetua. Tras o asasinato, os delincuentes roubaron ademais o Lexus que Michael regalara ao seu pai, valorado en 40.000 d\u00f3lares. Jordan crear\u00eda un club Boys &amp; Girls en Chicago dedicado ao seu pai, chamado James Jordan Boys &amp; Girls Club.\nCon todo, xente pr\u00f3xima a Mike revela que o xogador considerou retirarse en 1992 tralos Xogos Ol\u00edmpicos de Barcelona, onde ga\u00f1ou a medalla de ouro co Dream Team. En calquera caso, o anuncio da retirada de Jordan apareceu nas primeiras p\u00e1xinas de xornais de todo o mundo. Segundo Michael, a morte do seu pai deulle o xiro definitivo \u00e1 s\u00faa decisi\u00f3n de abandonar o baloncesto.\nTrala s\u00faa retirada do baloncesto, Jordan sorprendeu ao mundo do deporte asinando un contrato con Chicago White Sox, un equipo de b\u00e9isbol das ligas maiores. Segundo Jordan o motivo de comezar a xogar ao b\u00e9isbol era por unha vella promesa que fixera co seu pai. Jordan comezou a adestrar no ver\u00e1n e o 31 de marzo de 1994 foi asignado ao equipo. Os White Sox era outro equipo en propiedade de Jerry Reinsdorf, o propietario dos Bulls, quen continuou honrando o contrato baloncestistico de Jordan nos seus anos dedicados ao b\u00e9isbol. Foi parte dos Chicago White Sox polo espazo de 17 partidos nas ligas maiores antes de ser baixado \u00e1s ligas menores (Birmingham Barons). A carreira de Jordan en Birmingham Barons, un equipo afiliado aos White Sox, non foi nada espectacular, e pronto decidiu colgar o bate para regresar \u00e1 NBA.\nO rertorno \u00e1 NBA.\nNa tempada 1993-94, os Bulls sen Jordan obtiveron unha sorprendente marca de 55-27, sendo eliminados en segunda rolda de playoffs por New York Knicks, mais en 1994-95, a versi\u00f3n dos Bulls non era nin unha sombra do que fora os dous anos liderados por Michael Jordan, xa que a metade de tempada estiveron a loitar por un posto en playoffs, conseguindo finalmente unha racha prodixiosa que lles salvou do abismo. Esta recuperaci\u00f3n chegou co regreso de Jordan \u00e1 NBA, e por tanto, a Chicago. O 18 de marzo de 1995, Jordan anunciou a s\u00faa volta ao NBA por un bolet\u00edn de prensa de tan s\u00f3 d\u00faas palabras: \"I'm back\" (\"Volv\u00edn\"). Ao d\u00eda seguinte, Michael xogou o partido co dorsal 45, o seu n\u00famero cos Barons, xa que o seu cl\u00e1sico 23 fora retirado en honra a el mesmo. O seu debut na tempada produciuse en Indian\u00e1polis ante Indiana Pacers, anotando dezanove puntos pero sen poder evitar a derrota. A\u00ednda que levaba un tempo sen xogar, encaixou 55 puntos aos Knicks no Madison uns d\u00edas despois da s\u00faa volta \u00e1s canchas, o 29 de marzo de 1995. Conduciu aos Bulls a unha marca de 9-1 en abril dese ano, lev\u00e1ndoos a playoffs. Chicago avanzou at\u00e9 semifinais de conferencia ante Orlando Magic, serie na que Jordan promedi\u00f3 31,5 puntos por partido, mais perdeu os dous \u00faltimos bal\u00f3ns do partido definitivo, algo ao que ningu\u00e9n estaba afeito, Jordan non estivo \u00e1 altura. Os Bulls caeron eliminados en seis partidos. Tralo primeiro partido da eliminatoria, Nick Anderson declarou que \"non se parec\u00eda ao Michael Jordan dos vellos tempos\". Por iso, un extra-motivado Jordan volveu utilizar o seu dorsal 23 de novo. Mentres esta acci\u00f3n puido ser unha tentativa de recobrar o seu misterio e predominio, custoulle unha multa \u00e1 franqu\u00eda xa que non se avisou \u00e1 NBA dun cambio de dorsal. Ese ver\u00e1n Jordan adestrouse con m\u00e1is rabia que nunca, a antesala do que \u00eda ser un dos mellores anos da historia dun equipo nas ligas profesionais americanas.\nO segundo three-peat.\nMotivado pola eliminaci\u00f3n ante os Magic, Jordan adestrouse intensamente para a tempada 1995-96. Os Bulls, reforzados polo especialista en rebotes Dennis Rodman, arrasaron na tempada regular, comezando a liga con doce triunfos consecutivos e chegando a metade de tempada cun balance de 41-3, para finalizar con 72-10, a mellor marca da historia da NBA. Jordan liderou a liga en anotaci\u00f3n cunha media de 30,1 puntos por partido e ga\u00f1ando o MVP da tempada e do All-Star Game. En playoffs, os Bulls tan s\u00f3 perderon tres partidos en catro roldas, vencendo a Seattle SuperSonics de Gary Payton e Shawn Kemp nas Finais. Nunha verdadeira batalla, os Bulls conseguiron de novo coa axuda de Dennis Rodman o t\u00edtulo que fac\u00eda tres anos que non ga\u00f1aban, cun Scottie Pippen e un Brian Williams inspirados. Jordan foi nomeado por cuarta vez MVP das Finais, superando as\u00ed a Magic Johnson.\nNa tempada 1996-97, a punto estiveron de completar outra tempada m\u00e1is de 70 vitorias, tras perder os dous \u00faltimos partidos e finalizar cun 69-13. Con todo, ese ano Jordan foi vencido por Karl Malone na loita polo MVP. Chicago chegou por quinta vez \u00e1s Finais da NBA, onde este ano tocaba o Utah Jazz do d\u00fao Karl Malone-John Stockton. A serie ante os Jazz destacou por dous dos momentos m\u00e1is memorables da carreira de Michael Jordan. O primeiro encontro ga\u00f1ouno Chicago cunha canastra sobre a bucina de Jordan, ante a defensa de Bryon Russell, con s\u00f3 dous segundos no reloxo, para que os Bulls levasen o primeiro desa intensa serie. No quinto partido, un Jordan con febre anotou 38 puntos para romper o empate a 2 que reinaba na eliminatoria. Os Bulls venceron 90-88 e despois conseguiron a vitoria definitiva en Chicago pechando aquel encontro cunha memorable asistencia de Jordan para un enceste do seu compa\u00f1eiro de equipo Steve Kerr (o xogador coa mellor porcentaxe en triplos da historia) (4-2); os Jazz tentar\u00edan igualar o marcador cunha \u00faltima xogada, pero Scottie Pippen interceptou o bal\u00f3n e deu unha asistencia a Toni Kuko\u010d quen pechou o encontro. Jordan recibiu, por quinta vez, o MVP das Finais.\nNa tempada 1997-98, os Bulls baixaron un pouco o pist\u00f3n, logrando un balance de 62-20 con Michael Jordan promediando 28,7 puntos e liderando a liga en anotaci\u00f3n, ga\u00f1ando de novo o MVP da tempada e do All-Star, e sendo nomeado nos primeiros quintetos da tempada e no defensivo. Por terceira vez consecutiva ga\u00f1aron o t\u00edtulo da Conferencia Leste e co\u00e1ronse nas Finais da NBA de novo ante Utah Jazz. Esta, os Jazz, vi\u00f1an de acadar o mellor rexistro do campionato, e esper\u00e1base unha intensa final con Karl Malone buscando desquite. Jordan mostrou un nivel f\u00f3ra de serie onde os Bulls, no terceiro partido, practicamente aniquilaron aos de Salt Lake City, quedando na memoria de todos os que viviron este encontro a peor derrota das finais, 96 a 54. En conferencia de prensa Michael dixo:\nTras ir vencendo 3-2 no primeiros cinco encontros, os Bulls regresaron a Utah para disputar o sexto partido o 15 de xu\u00f1o de 1998. A falta de 40 segundos Chicago \u00eda 86-83 abaixo. Tras un tempo morto pedido por Jackson, Jordan anotou unha bandexa ante varios defensores dos Jazz, colocando ao equipo un punto abaixo (86-85). Na nova posesi\u00f3n de Utah, Malone estaba situado no poste baixo, defendido por Rodman. Tras recibir Malone o bal\u00f3n, Jordan chegou por detr\u00e1s, rouboulle o bal\u00f3n e acougou a posesi\u00f3n subindo a pelota. Freou o ataque sobre a li\u00f1a de tres, sobre a defensa de Bryon Russell. Tras uns instantes botando pausadamente o bal\u00f3n, Jordan disp\u00faxose a atacar a canastra de Utah, rapidamente perseguido por Russell, quit\u00e1ndollo de encima cunha finta que lle mandou uns metros cara a atr\u00e1s escorreg\u00e1ndose. Jordan, sen defensa algunha, lanzou e anotou a canastra que acto seguido dar\u00eda a vitoria e o t\u00edtulo a Chicago. Ser\u00eda a s\u00faa \u00faltima canastra coa vermella dos Bulls. O Delta Center quedou totalmente en silencio, Jordan calou cunha xenialidade. Dita xogada ser\u00eda repetida insaciablemente anos despois, sendo unha das canastras m\u00e1is famosas da historia da NBA. Tras un triplo errado desesperado de Stockton, Chicago asegurouse o seu segundo \"three-peat\", ou o que \u00e9 o mesmo, o seu sexto campionato en oito anos. Sempre quedar\u00e1 a d\u00fabida de onde chegase este equipo se Jordan non se retirase. Michael foi de novo MVP das Finais, facendo m\u00e1is de 30 puntos e anotando 45 no \u00faltimo partido. O seis MVP das Finais de Jordan \u00e9 unha marca na NBA, seguido polo tres de Magic Johnson, Shaquille O'Neal e Tim Duncan.\nEsta heroica actuaci\u00f3n pareceu ser o punto final perfecto para terminar a s\u00faa carreira. Con Phil Jackson terminando contrato, as probables baixas de Pippen, quen declarara o seu desexo de ser traspasado durante a tempada, Rodman, que asinar\u00eda polos Lakers como axente libre, e o peche patronal da NBA (co\u00f1ecido como \"NBA lockout\"), levaron a Jordan a anunciar a s\u00faa retirada o 13 de xaneiro de 1999. A NBA quedaba de novo colla. Na s\u00faa segunda rolda de prensa de retiro, rendeu tributo a un polic\u00eda de Chicago asasinado d\u00edas atr\u00e1s.\nWashington Wizards.\nO 19 de xaneiro de 2000, Jordan regresou \u00e1 NBA pero non como xogador, sen\u00f3n como Presidente de Operaci\u00f3ns de Washington Wizards. As s\u00faas responsabilidades co club eran de directivo, inclu\u00edndo as decisi\u00f3ns persoais. Menos dun mes atr\u00e1s, Mike ga\u00f1ara catro Premios ESPY: Atleta do S\u00e9culo, Atleta Masculino dos 90, Mellor Xogador de Baloncesto dos 90 e Xogada da D\u00e9cada, en referencia ao rectificado no aire con posterior bandexa ante os Lakers nas Finais de 1991. As opini\u00f3ns ao redor de Jordan como executivo eran moi variadas. Logrou desfacer ao equipo de varios xogadores con salarios moi altos, como Juwan Howard e Rod Strickland, mais a s\u00faa decisi\u00f3n de seleccionar co n\u00famero 1 do Draft a Kwame Brown, procedente do instituto, foi moi criticada, e a longo prazo p\u00e9sima.\nA pesar de que en xaneiro de 1999 afirmou que hab\u00eda un \"99,9%\" de probabilidades de que non regresase \u00e1s pistas, Jordan comezou a declarar no ver\u00e1n de 2001 que era posible a s\u00faa volta como xogador, esta vez con novo equipo, os Wizards. Inspirado pola reaparici\u00f3n da estrela da NHL e amigo Mario Lemieux o inverno anterior, Jordan pasou a maior parte da primavera e ver\u00e1n de 2001 adestr\u00e1ndose en Chicago con xogadores da NBA. Ademais, Jordan asinou ao seu antigo adestrador Doug Collins para que adestrase aos Wizards a seguinte tempada, unha decisi\u00f3n na que moitos viron unha futura volta de Jordan. Coa tempada acheg\u00e1ndose cada vez m\u00e1is, as probabilidades de 0,1% nunca se expuxeron tanto. De t\u00f3dolos xeitos, Michael Jordan non promet\u00eda nada.\nO segundo retorno.\nNunha rolda de prensa o 10 de setembro de 2001, insinuou a s\u00faa reaparici\u00f3n, pero negou os rumores que estiveran arremolin\u00e1ndose ao redor seu o mes pasado. O 25 de setembro, anunciou a s\u00faa segunda volta \u00e1 NBA, ademais de afirmar que doar\u00eda o seu soldo \u00e1s v\u00edtimas do atentado do 11 de setembro. A\u00ednda que fisicamente non era o mesmo de outrora e a pesar das lesi\u00f3ns que o limitaron continuamente durante a tempada, as medias de Jordan non foron nada malas: 22,9 puntos por partido, 5,2 rebotes e 1,42 roubos de bal\u00f3n, liderando aos mozos Wizards a un paso de disputar a postemporada a pesar do frouxo equipo co que contaban. Ademais, os 41 partidos disputados de Jordan no MCI Center foron un cheo absoluto, e as\u00ed en cada pavill\u00f3n durante os dous anos que vestiu a camiseta dos Wizards. Tam\u00e9n axudou a unha formidable racha de nove partidos consecutivos ga\u00f1ados dende o 6 de decembro ao 26 do mesmo mes, e durante un breve tempo fal\u00e1base del como candidato ao MVP. O 29 de decembro anotou 51 puntos na vitoria ante Charlotte Hornets en casa. Debido \u00e1s lesi\u00f3ns, s\u00f3 puido xogar 60 dos 82 encontros da tempada regular. Tras xogar o seu 14\u00ba All-Star Game, superou a Kareem Abdul-Jabbar na t\u00e1boa de anotadores na historia do All-Star. A tempada 2002-03 foi anunciada dende o principio como a \u00faltima e definitiva, esta vez si, de Michael Jordan, e non decepcionou. Esa campa\u00f1a foi o \u00fanico xogador de Washington en disputar t\u00f3dolos encontros da tempada regular, sendo titular en 67 deles. Fixo unha media de 20,0 puntos, 6,1 rebotes, 3,8 asistencias e 1,5 roubos por partido. \u00c1 idade de 40 anos, anotou 20 ou m\u00e1is puntos en 42 ocasi\u00f3ns, 30 ou m\u00e1is en nove. e 40 ou m\u00e1is en tres.\nO 21 de febreiro de 2003, Jordan converteuse no primeiro xogador da NBA en anotar 40 ou m\u00e1is puntos con 40 anos, na vitoria dos Wizards ante os Nets no MCI Center con 43 puntos. Os n\u00fameros de asistencia do p\u00fablico descenderon un pouco ese ano, a\u00ednda que a\u00ednda as\u00ed os Wizards estaban nun 20.173 de media no MCI, e 19.311 f\u00f3ra de casa. O \u00fanico \"pero\" \u00e9 a ausencia de partidos de playoffs neses dous anos.\nReco\u00f1ecendo que ser\u00eda o \u00faltimo ano de Jordan como xogador da NBA, os tributos foron presentados en case todos os pavill\u00f3ns da liga. No seu \u00faltimo partido en Chicago, o p\u00fablico do United Center deulle unha ovaci\u00f3n tan grande que o propio Jordan tivo que interrompela, dando un discurso improvisado, a\u00ednda que non acougando \u00e1 afecci\u00f3n. Unha mostra de respecto foi o retiro por parte de Miami Heat do dorsal 23 o 11 de abril do 2003 en honra a el, a pesar de non xogar xamais un partido coa camiseta dos de Florida. No seu partido final no MCI Center, recibiu un tributo do Secretario de Defensa Donald Rumsfeld, que lle obsequiou a bandeira izada no Pent\u00e1gono o 11 de setembro de 2002, un ano despois dos tr\u00e1xicos atentados. No All-Star Game de 2003, Vince Carter cedeulle a s\u00faa praza no quinteto titular e a cerimonia do descanso foi dedicada a Jordan, completada cunha actuaci\u00f3n musical de Mariah Carey no seu tributo.\nFiladelfia foi o escenario do seu \u00faltimo encontro como xogador da NBA, o 16 de abril de 2003 ante os 76ers. Xogando poucos minutos debido \u00e1 gran vantaxe dos locais no marcador, Jordan anotou 16 puntos. Nos minutos finais do partido, Jordan entrou de novo en xogo, despois de que o p\u00fablico de Filadelfia cantase \"queremos a Michael\". A falta de 1:44 para o final, Jordan anotou os seus dous \u00faltimos tiros libres e sentou tras unha incrible ovaci\u00f3n de m\u00e1is de tres minutos de duraci\u00f3n. Jordan retirouse anotando 32.292 puntos en toda a s\u00faa carreira, s\u00f3 superado por Kareem Abdul-Jabbar e Karl Malone en toda a historia da NBA.\nXogos Ol\u00edmpicos.\nJordan participou en dous Xogos Ol\u00edmpicos, lev\u00e1ndose a medalla de ouro en ambos os dous. A primeira foi nos Xogos Ol\u00edmpicos de 1984 nos \u00c1nxeles, ga\u00f1ando a Espa\u00f1a na final cando a\u00ednda era un universitario, e a segunda, en 1992 en Barcelona, formando parte do \"Dream Team\" orixinal, probablemente o mellor equipo de baloncesto da historia. Nel atop\u00e1banse lendas como Magic Johnson e Larry Bird, xunto con por ent\u00f3n estrelas actuais como Scottie Pippen, Charles Barkley, Karl Malone, David Robinson, John Stockton, Patrick Ewing ou Clyde Drexler.\nRumor\u00e9ase que Jordan influ\u00edu na non selecci\u00f3n de Isiah Thomas para o combinado, debido a problemas entre ambos no All-Star de 1985 (un ano foi MVP Thomas e ao seguinte Jordan, froito da motivaci\u00f3n na s\u00faa rivalidade) e pola rivalidade de Pistons e Bulls de finais da d\u00e9cada de 1980 e comezos dos 90. Pero a realidade \u00e9 que Jordan non quer\u00eda participar nos xogos de Barcelona 92, dic\u00eda que xa ti\u00f1a unha medalla de ouro, pero a insistencia de xogadores como Magic que chegou a pedirlle ante os medios de forma graciosa, po\u00f1\u00e9ndose en xeonllos en ton xocoso dicindo \"please, please!\", \u00e9 dicir, que por favor f\u00f3ra aos xogos ol\u00edmpicos, que non pod\u00edan ser o Dream Team sen o mellor. Isto cambiou a previsi\u00f3n do equipo que estivera practicamente seleccionado e Isiah Thomas quedou f\u00f3ra do Dream Team ao entrar Jordan, xa que o equipo xa estaba cuberto por varios bases e escoltas. Jordan, Ewing e Chris Mullin son os \u00fanicos xogadores que lograron unha medalla de ouro como afeccionados (1984) e como profesionais (1992).\nDespois do retiro.\nTras retirarse por terceira vez, Jordan asumiu que ser\u00eda capaz de regresar ao seu posto de Presidente de Operaci\u00f3ns en Washington Wizards. Con todo, as s\u00faas malas decisi\u00f3ns como a selecci\u00f3n no Draft de Kwame Brown e a posible influencia no traspaso de Richard Hamilton por Jerry Stackhouse obrigou, o 7 de maio de 2003, a Abe Pollin a despedir a Michael Jordan como Presidente de Operaci\u00f3ns do equipo. Jordan afirmou quedar \"impresionado pola decisi\u00f3n\" e polo \"insensible trato de non ofrecerme ningunha xustificaci\u00f3n\".\nTras iso, Jordan mant\u00edvose en forma, xogando ao golf en torneos de caridade, pasando o tempo coa s\u00faa familia en Chicago, promovendo a s\u00faa li\u00f1a de roupa Jordan Brand e conducindo motocicletas, unha paix\u00f3n que non puido levar a cabo cando era xogador da NBA, xa que non est\u00e1 permitido nos seus contratos. Dende a s\u00faa retirada, p\u00faidoselle ver en moitos circu\u00edtos dos Grandes Premios do Mundial de Motociclismo.\nO 15 de xullo de 2006, converteuse en co-propietario de Charlotte Bobcats e foi nomeado Membro de Direcci\u00f3n de Operaci\u00f3ns de Baloncesto. Finalmente, o 17 de marzo de 2010 pasou a ser o primeiro ex xogador en ser propietario maioritario dunha franqu\u00eda da NBA.\nPerfil de xogador.\nA posici\u00f3n natural de Jordan era a de escolta, a\u00ednda que tam\u00e9n xogou de base nos seus primeiros anos na liga e de aleiro en moitas ocasi\u00f3ns, sobre todo en Washington. Con todo, iso adoitaba ser en momentos puntuais, sendo sempre a posici\u00f3n de escolta dende onde dominaba o xogo. Foi co\u00f1ecido como un dos xogadores m\u00e1is decisivos nos momentos finais de partido de t\u00f3dolos tempos. Decidiu incontables partidos, alg\u00fans heroicamente (como \"O Tiro\" ante os Cavs en 1989) e outros de maneira case inhumana (o seu partido de 38 puntos para ga\u00f1ar aos Jazz xogando con febre nas finais de 1997). A s\u00faa competitividade era visible pola s\u00faa \"trash talk\" (do ingl\u00e9s: \"mala lingua\") durante os partidos, a\u00ednda que tam\u00e9n era co\u00f1ecido pola s\u00faa fan\u00e1tica \u00e9tica de traballo.\nOfensivamente era case imparable. Ga\u00f1ador de dous concursos de mates consecutivos, era ademais moi fiable na li\u00f1a de tiros libres, sendo, con 8.772, o noveno xogador na historia en lanzar m\u00e1is tiros libres. Unha das s\u00faas xogadas m\u00e1is cl\u00e1sicas era o \"fadeaway\" (lanzar bot\u00e1ndose para atr\u00e1s) con tiro en suspensi\u00f3n, usando os seus 102 cm de salto vertical para desfacerse das tentativas de tap\u00f3n dos seus defensores. Hubie Brown declarou que s\u00f3 con ese movemento era imparable. Coas s\u00faas 5,3 asistencias de media en toda a s\u00faa carreira demostr\u00e1base o compa\u00f1eirismo e a boa vontade de Michael Jordan sobre a cancha. Nos seus \u00faltimos anos, ademais, converteuse nunha aut\u00e9ntica ameaza dende a li\u00f1a de triplos, tendo un 9/52 no seu ano rookie (17,3%) para, posteriormente, un 111/260 (42,7%) na 1996-97. Tam\u00e9n era un gran reboteador para ser un xogador de per\u00edmetro, tendo na s\u00faa carreira unha media de 6,2 rebotes por encontro.\nPero Michael Jordan \u00e9 ademais un dos mellores defensores da historia do baloncesto. Os seus 2.514 roubos de bal\u00f3n col\u00f3canlle na segunda posici\u00f3n de t\u00f3dolos tempos s\u00f3 por detr\u00e1s de John Stockton. Ademais, bateu a marca de tap\u00f3ns por un guard (base/escolta), o que o convert\u00eda nun xogador temible en defensa.\nVida persoal.\nJordan \u00e9 o cuarto de cinco fillos. Ten dous irm\u00e1ns m\u00e1is vellos, Larry e James, e d\u00faas irm\u00e1s, unha maior (Delores) e outra pequena (Roslyn). En setembro de 1989 casou con Juanita Jordan, con quen tivo dous fillos homes, Jeffrey Michael e Marcus James, e unha filla, Jasmine. Michael e Juanita informaron o 4 de xaneiro de 2002 do seu divorcio debido a diferenzas irreconciliables, a\u00ednda que posteriormente se reconciliaron. Finalmente, o 29 de decembro de 2006 presentaron o seu divorcio de maneira \"mutua e cordial\".\nO 21 de xullo de 2006, un xulgado de Cook County, Illinois, determinou que Jordan non deb\u00eda pagar a Karla Knafel, unha antiga amante, cinco mill\u00f3ns de d\u00f3lares. Knafel demandou que esa era a cantidade acordada con Jordan para permanecer calada e non presentar unha proba de paternidade despois de que Knafel quedase embarazada en 1991. Unha proba de ADN demostrou que Jordan non era o pai do neno. O avogado de Knafel, Michael Hannafan, dixo que o seu cliente apelar\u00eda at\u00e9 a \u00faltima instancia.\nJordan actualmente reside en Highland Park, Illinois, e os seus dous fillos homes asisten \u00e1 Loyola Academy, un instituto privado cat\u00f3lico de Wilmette, Illinois, onde ademais empezan a despuntar xogando a baloncesto. O seu irm\u00e1n m\u00e1is vello James foi Sarxento Maior da 35ta Signal Brigade do XXVII Corpo Aerotransportado do Ex\u00e9rcito dos Estados Unidos. Jordan \u00e9 membro da fraternidade Omega Psi Phi.\nFigura dos medios e empresario.\nJordan \u00e9 unha das figuras m\u00e1is comercializadas da historia do deporte. Foi a imaxe principal de marcas como Nike, Coca-Cola, Chevrolet, Gatorade, Hanes, McDonald's, Ball Park Franks, Rayovac e MCI. Primeiro apareceu nas caixas de cereais Wheaties en 1988 e actuou como o seu portavoz durante varios anos. Tam\u00e9n apareceu en varias campa\u00f1as de patrocinio da li\u00f1a de roupa Hanes, como a de principios de s\u00e9culo titulada \"Go Tagless\" e a de 2005 \"Look who we've got our Hanes on now\". Jordan estivo longamente relacionado con Gatorade, sa\u00edndo en m\u00e1is de vinte anuncios da bebida. Un dos seus anuncios m\u00e1is famosos \u00e9 o de \"Like Mike\" no que aparec\u00eda unha canci\u00f3n cantada por nenos que desexaba ser como Jordan. Durante moitos anos foi a mascota real de Nestl\u00e9 Crunch, aparecendo nos seus produtos e a s\u00faa publicidade.\nNike creou un tipo de zapatillas para el, as \"Air Jordan\". Un dos anuncios m\u00e1is populares de Nike implicou a Spike Lee facendo de Mars Blackmoon e tentando atopar a fonte das habilidades de Jordan, qued\u00e1ndose convencido de que debe de ser debido \u00e1s zapatillas. O anuncio produciu unha forte demanda das zapatillas, sendo roubadas mesmo a punta de pistola. Posteriormente, Nike permitiu crear a Jordan a s\u00faa li\u00f1a de roupa \"Jordan Brand\". A compa\u00f1\u00eda incl\u00fae unha longa lista de atletas e famosos. Jordan tam\u00e9n estivo en contacto cos personaxes animados de Looney Tunes. Na Super Bowl XXVII de 1991 mostrouse un anuncio no que aparec\u00edan Jordan e Bugs Bunny xogando un partido de baloncesto contra un grupo de marcianos. Este anuncio da Super Bowl inspirou o lanzamento da pel\u00edcula \"Space Jam\" de 1996, protagonizada por Jordan e Bugs Bunny nunha historia ficticia durante o seu primeiro retiro do baloncesto. Ambos apareceron posteriormente en anuncios para MCI.\nPremios, marcas e logros.\nPremios\nMarcas\nLogros\nIngreso no \"Hall of Fame\".\nJordan ingresou no \"Basketball Hall of Fame\" (Sal\u00f3n da Fama do Baloncesto) o 11 de setembro de 2009 xunto a dous ex xogadores, David Robinson e John Stockton e dous t\u00e9cnicos, Jerry Sloan e C. Vivian Stringer, nunha cerimonia celebrada en Springfield, Massachusetts."}
{"id": "51494", "revid": "121914", "url": "https://gl.wikipedia.org/wiki?curid=51494", "title": "Tortilla de patacas", "text": "A tortilla de patacas \u00e9 un prato coci\u00f1ado, composto basicamente por ovo e pataca, e que adoita levar cebola e sal. Este prato pode combinar con carne, chourizo ou distintos vexetais. Ten un aspecto plano e circular, porque se fai na tixola.\nAs patacas fr\u00edtense en aceite ata que est\u00e1n practicamente feitas, e logo mest\u00faranse co ovo batido. A masa resultante b\u00f3tase de novo na tixola e fr\u00edtese, m\u00e1is ou menos dependendo do gusto de cadaqu\u00e9n."}
{"id": "51496", "revid": "98629", "url": "https://gl.wikipedia.org/wiki?curid=51496", "title": "Claudio L\u00f3pez", "text": " \nClaudio Javier L\u00f3pez, alcumado \"El Piojo\", nado o 17 de xullo de 1974 en R\u00edo Tercero, \u00e9 un exfutbolista arxentino. Xogaba de centrocampista ou dianteiro e foi internacional coa selecci\u00f3n arxentina.\nTraxectoria.\nComezou a s\u00faa carreira profesional cos Estudiantes de La Plata en 1990 con dezaseis anos pero xa \u00f3 ano seguinte trasladouse ao Racing Club de Avellaneda, onde permaneceu ata ser transferido ao Valencia CF en 1996 permanecendo cinco anos al\u00ed. Na temporada 2000-2001 foi trasferido ao S.S. Lazio por 35 mill\u00f3ns de euros, mais unha lesi\u00f3n inpediulle xogar moitos partidos e foi trasferido \u00f3 Club Am\u00e9rica de M\u00e9xico en 2004. No ano 2007 volveu de novo \u00f3 equipo onde comezara a s\u00faa carreira."}
{"id": "51500", "revid": "114", "url": "https://gl.wikipedia.org/wiki?curid=51500", "title": "Velocidade de Escape", "text": ""}
{"id": "51501", "revid": "54334", "url": "https://gl.wikipedia.org/wiki?curid=51501", "title": "Antonio Ros\u00f3n", "text": "Antonio Ros\u00f3n P\u00e9rez, nado en Becerre\u00e1 o 8 de xu\u00f1o de 1911 e finado na cidade de Lugo o 24 de abril de 1986, foi un avogado galego, primeiro presidente da preautonom\u00eda Xunta de Galicia antes aprobaci\u00f3n do Estatuto de autonom\u00eda de Galicia de 1981. Tam\u00e9n foi o primeiro presidente da Caixa Rural de Lugo ata o seu falecemento.\nTraxectoria.\nNo franquismo.\nFillo m\u00e1is vello do farmac\u00e9utico de Becerre\u00e1, Eulogio Ros\u00f3n L\u00f3pez. Estudou o bacharelato no Instituto de Lugo, estudando logo en Santiago de Compostela e Oviedo, rematando por licenciarse en Dereito pola Universidade de Valladolid. Comezou a s\u00faa vida profesional en Lugo ao abeiro do seu t\u00edo Eduardo Ros\u00f3n L\u00f3pez. Na altura do golpe de Estado do 18 de xullo de 1936, Antonio Ros\u00f3n ingresou na Falanxe e no Ex\u00e9rcito golpista co grao de alf\u00e9rez, encarg\u00e1ndose de labores represivos na provincia lucense.\nDesmobilizado en decembro de 1939, exerceu como avogado defensor en consellos de guerra. Logo participou intensamente na vida pol\u00edtica do franquismo. Foi nomeado Delegado Provincial de Educaci\u00f3n Popular da Falange de Lugo en maio de 1942, posto do que foi cesado en novembro dese ano. Foi subxefe provincia de Falange, procurador nas Cortes en representaci\u00f3n do terzo familiar pola provincia de Lugo, durante a IX e a X Lexislatura; presidente da Deputaci\u00f3n Provincial de Lugo entre 1949 e 1951; presidente da C\u00e1mara provincial Agraria desa provincia. A\u00ednda foi vicedecano do Colexio de Avogados de Lugo; presidente da Comisi\u00f3n de Agricultura do Consello Econ\u00f3mico e Sindical do Noroeste de Espa\u00f1a e conselleiro de FRIGSA (Frigor\u00edficos Industriales de Galicia).\nDemocracia.\nLogo da constituci\u00f3n da Xunta preauton\u00f3mica (1977), a UCD, partido maioritario en Galiza, rexeitou a posibilidade de que un galeguista hist\u00f3rico a presidise. Despois de ter barallado a opci\u00f3n de situar como presidente a P\u00edo Cabanillas Gallas, finalmente optou por nomear a Antonio Ros\u00f3n, que fora un dos fundadores de Alianza Popular en Galicia, a\u00ednda que deseguido se afastou dela.\nRos\u00f3n impulsou o denominado Estatuto dos dezaseis, aberto a todas as forzas pol\u00edticas, inclu\u00eddas as extraparlamentarias como o Partido Galeguista recentemente reconstitu\u00eddo e o Partido Obreiro Galego. Por\u00e9n, o intento do ent\u00f3n presidente do Goberno, Adolfo Su\u00e1rez, para aprobar un estatuto cun conxunto de competencias inferior aos do Pa\u00eds Vasco e Catalu\u00f1a, provocou un gran malestar na comunidade galega, ao que se sumar\u00eda unha parte da UCD local e o mesmo presidente da Xunta preauton\u00f3mica, Antonio Ros\u00f3n, quen tentaba involucrar a unha parte do nacionalismo no proceso de creaci\u00f3n da autonom\u00eda e foi el quen outorgou ao 25 de xullo o car\u00e1cter de D\u00eda Nacional de Galicia. A UCD decidiu substitu\u00edlo e, en 1979, Xos\u00e9 Quiroga foi nomeado novo presidente da Xunta de Galicia.\nDesfeita a UCD, Ros\u00f3n uniuse ao Partido Liberal coaligado con Alianza Popular, atinxindo a\u00ednda a ser presidente do Parlamento de Galiza na I lexislatura (1981-1985) e na s\u00faa segunda lexislatura entre 1985 e 1986, sendo substitu\u00eddo, pola s\u00faa mala sa\u00fade, o 13 de maio dese \u00faltimo ano por Tom\u00e1s P\u00e9rez Vidal.\nRos\u00f3n foi tam\u00e9n Deputado por Lugo (1977-1979) e mais Senador tam\u00e9n por Lugo (1979\u20131982)\nFoi membro de n\u00famero da Real Academia Galega de Lexislatura e Xurisprudencia. Estaba na posesi\u00f3n da Gran Cruz del M\u00e9rito Agr\u00edcola.\nObra publicada.\nRos\u00f3n publicou obras fundamentalmente dedicadas a tem\u00e1tica agraria desde perspectiva xur\u00eddica. A destacar:"}
{"id": "51506", "revid": "865", "url": "https://gl.wikipedia.org/wiki?curid=51506", "title": "Z\u00ebnzar", "text": "Z\u00ebnzar \u00e9 unha banda de punk rock galega procedente de Meirama (Cerceda), e formada durante o outono do ano 1987.\nSon a banda con m\u00e1is anos de actividade en Galiza facendo rock en galego, polo que son alcumados a mi\u00fado como \"os padri\u00f1os do rock galego\". O vocalista do grupo \u00e9 o polifac\u00e9tico Xos\u00e9 Bocixa.\nHistoria.\nInicios (1987-1996).\nO grupo formouse no outono de 1987 co nome de M\u00f6rdor. O seu primeiro concerto foi no Nadal de 1988 no pub \"Non sei\" da Silva, sendo un sexteto. Mantiveron esa formaci\u00f3n ata o ano 1991 cando sa\u00edron da banda o teclista Manuel Jes\u00fas e o guitarrista Luis. Destes primeiros anos destaca unha gravaci\u00f3n en Meirama de 1990, a \u00fanica que te\u00f1en como sexteto, e onde est\u00e1n as s\u00faas primeiras canci\u00f3ns e algunhas versi\u00f3ns de bandas como Ilegales ou Nacha Pop.\nA finais de 1992 gravaron a s\u00faa primeira maqueta, \"Contos e lendas de terra adentro\", con cinco temas. En 1993 d\u00faas das s\u00faas canci\u00f3n apareceron no disco recompilatorio \"Rock na Costa da Morte\", xunto con outras cinco bandas. A mediados de 1993, tras coincidir en Malpica cunha banda c\u00e1ntabra que se chamaba igual, mudaron o nome para \"Z\u00ebnzar\".\nEn 1995 apareceu a s\u00faa segunda maqueta, \"Fascinados polo prohibido\", oito canci\u00f3ns coas que definiron m\u00e1is o son que os far\u00eda logo co\u00f1ecidos. Nesa \u00e9poca realizaron concertos ao lado de bandas xa consolidadas no panorama do rock estatal, como Extremoduro, Platero y t\u00fa, Boikot, Manolo Kabezabolo ou Bar\u00f3n Rojo.\nPrimeiros discos (1997-2009).\nNo ano 1997, a banda editou o seu primeiro \u00e1lbum, \"Disparados \u00f3 futuro\", con 12 temas gravados nos estudios Fussi\u00f3n de Vigo. Despois da sa\u00edda do disco realizaron unha xira de presentaci\u00f3n do mesmo que os levou a facer concertos durante dous anos, entre elas as actuaci\u00f3ns nas primeiras edici\u00f3ns dos festivais Alen Galicia na Illa de Arousa, e Santi Rock en Santiago de Compostela. Ese ano tam\u00e9n apareceron dous temas seus nos recompilatorios \"Bamb\u00e1n Vol. II\" e \"Oito anos de sequestros\".\nDurante a xira incorporouse a Z\u00ebnzar o guitarrista Mario Grela. Despois dunha etapa de menor actividade, na primavera do 2001 apareceu o seu segundo \u00e1lbum, baixo o t\u00edtulo \"Todo vai ben\", con 13 temas, todos eles en galego. Dous dos temas inclu\u00edron as colaboraci\u00f3ns do gaiteiro dos Papaqueixos, Xan, e de R\u00f3mulo Sanjurjo, acordeonista dos Diplom\u00e1ticos de Monte Alto. Ap\u00f3s o lanzamento a banda embarcouse nunha xira de presentaci\u00f3n duns 40 concertos por Galicia. Rematada a xira no ano 2002, a banda entrou no estudio Bonham da Coru\u00f1a para gravar oito temas dun novo disco, \"Rockanrol\", que sa\u00edu \u00e1 venda en xu\u00f1o dese ano.\nDespois do lanzamento a banda entrou nun per\u00edodo de menor actividade, pero deron o seu primeiro concerto en Madrid e realizaron d\u00faas actuaci\u00f3ns logo do afundimento do Prestige en Malpica de Berganti\u00f1os e Cerceda.\nA finais do ano 2004 comezaron a traballar no que ser\u00eda o seu seguinte \u00e1lbum, pero pouco despois o guitarrista Manuel Silveira abandonou a banda. No 2006 entraron no estudio de Xabier Abreu en Nigr\u00e1n para gravaren \"Sigue... e dalle\". O disco, que incl\u00fae un DVD, foi presentado o 30 de xu\u00f1o dese ano na sala Nunca M\u00e1is de Ordes. Ese mesmo ano incorporouse Paco Cerdeira como segunda guitarra, despois de colaborar na gravaci\u00f3n do \u00e1lbum. \"A \"Tribu\"\" foi o seguinte traballo, no que colaboraron voces coma a de Mar\u00eda Xos\u00e9 Silvar (S\u00e9s), Vituco Neira (Ruxe Ruxe), Martin (Machina), Gende Beat ou Xurxo Souto. Tam\u00e9n m\u00fasicos convidados que pasan a acompa\u00f1alos nalg\u00fans concertos de presentaci\u00f3n deste traballo. O disco inclu\u00eda un tema cantado en barallete, \"Caneando ruainas\".\nD\u00e9cada de 2010.\nNo 2011 editouse un DVD titulado \"Z\u00ebnzar ao Vivo\", coa actuaci\u00f3n no Festival de rock de Cerceda do ano 2009, que conta con 15 temas nos que aparecen todas as colaboraci\u00f3ns antes mencionadas. No 2012 editouse \"Vaise armar\". Nese ano participaron en festivais como o Derrame Rock, Brincadeira ou Festigal.\nEn febreiro de 2013 publicouse o disco-homenaxe \"Vai polos padri\u00f1os\", con 19 temas re-interpretados por 18 grupos galegos como Ruxe Ruxe, Dios ke te crew, Machina, Os tres treb\u00f3ns, Invivo, Som do Galpom, Raiba, K-Raxe ou A compa\u00f1\u00eda do ru\u00eddo. En maio de 2015, no Mes\u00f3n do Vento, presentaron o seu novo disco de estudio, titulado \"Cami\u00f1ando entre serpes\". Foi gravado no estudio Escola da R\u00faa en Carballo e contou coa colaboraci\u00f3n, entre outros, de Ruxe Ruxe, cos que ademais iniciaron unha xira conxunta.\nEn novembro de 2016, un cancro acabou coa vida de Tabe, o baixista do grupo, que xa fora substitu\u00eddo dende uns meses atr\u00e1s por Laura Romero, debido \u00e1 enfermidade. O grupo dedicoulle a canci\u00f3n \"Samurai\" do seu seguinte disco, \"Benvidas \u00f3 futuro\", que sa\u00edu \u00e1 luz a finais de 2020."}
{"id": "51510", "revid": "5312", "url": "https://gl.wikipedia.org/wiki?curid=51510", "title": "Galicia Spirit", "text": "O Galicia Spirit \u00e9 un buque metaneiro de bandeira espa\u00f1ola, constru\u00eddo en 2003 co nome de \"Elvira Tapias\" en Se\u00fal, e rebautizado en 2004 como \"Galicia Spirit\". Est\u00e1 rexistrado no porto de Santa Cruz de Tenerife e \u00e9 propiedade da empresa el\u00e9ctrica Gas Natural Fenosa.\nHistoria.\nO buque, propiedade da el\u00e9ctrica Uni\u00f3n Fenosa, estivo operando entre 2004 e 2005 para unha empresa malaisiana, a Malaysia Int. Shipping Co. Berhad. A partir de xaneiro de 2005 foi empregado por Uni\u00f3n Fenosa para o traslado de gas natural licuado dende Damietta (Exipto) ata diversos portos espa\u00f1ois.\nO buque f\u00edxose famoso por ser o primeiro en levar a subministraci\u00f3n de gas \u00e1 planta industrial de Reganosa (Mugardos), no interior da r\u00eda de Ferrol. O buque foi bloqueado o 7 de maio de 2007 por diversas pequenas embarcaci\u00f3ns de mariscadores, que protestaban contra o que cr\u00edan un perigo ecol\u00f3xico para a r\u00eda. O 9 de maio, grazas \u00e1 intervenci\u00f3n policial conseguiu atracar en porto."}
{"id": "51511", "revid": "27249", "url": "https://gl.wikipedia.org/wiki?curid=51511", "title": "Manga (hom\u00f3nimos)", "text": "O termo manga pode referirse a:"}
{"id": "51512", "revid": "127505", "url": "https://gl.wikipedia.org/wiki?curid=51512", "title": "Keltoi!", "text": "Keltoi! \u00e9 unha banda galega de oi! formada en Vigo no ano 1995 e desaparecida a principios do ano 2005 para volverse a xuntar no 2010.\nHistoria.\nKeltoi! formouse a finais de 1995 na cidade de Vigo e realizou o seu primeiro concerto o d\u00eda das Letras Galegas de 1996 no pub \"Rass\" da cidade ol\u00edvica, ao lado dos Diplom\u00e1ticos de Monte-Alto. En 1997 colaboraron no recompilatorio \"Oito anos de sequestros\" co tema \"Galeg@s\", e meses m\u00e1is tarde apareceu a s\u00faa primeira maqueta, titulada \"Casco vello\".\nDespois da edici\u00f3n da maqueta realizaron concertos pola xeograf\u00eda galega e incluso algunha actuaci\u00f3n f\u00f3ra de Galiza, como na primeira edici\u00f3n do Oi!, Ska &amp; Reggae Meeting en Xix\u00f3n. Durante estes concertos Keltoi! compartiu escenario con bandas como Malarians, Los Milicianos, Skarface, Xenreira, Skacha ou Oi! The Arrase. Pero Sime, o vocalista do grupo, tivo que deixar a banda para ir traballar a Dubl\u00edn e Keltoi! entrou nun per\u00edodo de inactividade.\nA mediados do ano 2000 Sime volveu a Galiza, e Keltoi reiniciou as actividades, sendo un dos primeiros traballos a gravaci\u00f3n de catro canci\u00f3ns para o recompilatorio \"Estado de sitio\". Durante os seguintes anos produciuse o per\u00edodo de m\u00e1is actividade da banda, sa\u00edndo a tocar varias veces f\u00f3ra de Galiza e actuando con bandas xa consagradas como Dropkick Murphys, Thug Murder, Frontkick ou The Real Mckenzies.\nPero debido a que o guitarrista Mikele toca coa banda Soak e o bater\u00eda Kino con Skacha, e tam\u00e9n \u00e1s novas responsabilidades dos membros do grupo, finalmente decidiron disolverse, facendo o seu concerto de despedida o d\u00eda 17 de xaneiro do 2005, xunto coas bandas Malas Cartas e Frontkick na sala Anoeta de Vigo.\nNo ano 2010 editaron un novo disco autoproducido \"A nosa cinza\" que nun principio se consideraba coma un disco \"postumo\" da banda, o mesmo tempo volveron a actuar para presenta-lo, iso si, con novos compo\u00f1entes, Gontxu e Adrian, xa que dos Keltoi! orixinais s\u00f3 quedaron Sime, Dani e Kino.\nA comezos de 2012 Keltoi! volveu a trocar de formaci\u00f3n, entrando Manu \u00e1 bater\u00eda, substitu\u00edndo a Kino; e Xurxo nunha das guitarras por Adri\u00e1n.\nNesta nova \u00e9poca seguiron dando concertos, tocando con bandas como The Boys ou Perkele. O 3 de xu\u00f1o de 2012 actuaron no Estadio Municipal de Bala\u00eddos diante de 31.000 persoas o d\u00eda do ascenso do Real Club Celta de Vigo a primeira divisi\u00f3n. Actuaron por primeira vez en Madrid xunto \u00e1 banda inglesa Guitar Gangsters. Xa no 2013 viaxaron por primeira vez a Catalu\u00f1a para tocar no Sant Jordi Indp Festival xunto con EINA e Opci\u00f3 k-95. Tam\u00e9n tocaron en Vigo xunto a unha das s\u00faas bandas de referencia, The Adicts.\nDespois dalg\u00fan tempo, Brais, Dani e Sime, con Mikele e David nas guitarras graban o seu terceiro disco."}
{"id": "51514", "revid": "865", "url": "https://gl.wikipedia.org/wiki?curid=51514", "title": "Diplom\u00e1ticos de Monte-Alto", "text": ""}
{"id": "51515", "revid": "23204", "url": "https://gl.wikipedia.org/wiki?curid=51515", "title": "Palos de la Frontera", "text": "Palos de la Frontera \u00e9 unha localidade andaluza, da provincia de Huelva. No ano 2006 ti\u00f1a 8.415 habitantes. A s\u00faa extensi\u00f3n superficial \u00e9 de 50\u00a0km\u00b2 e ten unha densidade de 168,3 hab/km\u00b2. At\u00f3pase situada a unha altitude de 23 metros e a 14 quil\u00f3metros da capital da provincia, Huelva.\nSituada \u00e1 esquerda do r\u00edo Tinto, moi preto da desembocadura e uni\u00f3n co r\u00edo Odiel.\nPalos de la Frontera \u00e9 co\u00f1ecida como o berce do descubrimento de Am\u00e9rica (como afirma no seu escudo), xa que nesta cidade xestouse e preparouse a primeira viaxe de Cristovo Col\u00f3n fac\u00eda o que el cr\u00eda as Indias. Partiron do porto desta cidade o 3 de agosto de 1492, chegando o 12 de outubro de devandito ano a certas illas do actual continente americano que por ent\u00f3n era desco\u00f1ecido polos europeos.\nDemograf\u00eda.\nEvoluci\u00f3n da poboaci\u00f3n desde 1900.\nHistoria.\nA\u00ednda que existen vestixios de poboamento na zona desde o Paleol\u00edtico Superior, as\u00ed como numerosas lendas que aluden ao seu pasado tarteso, romano, visigodo e musulm\u00e1n, Palos nace \u00e1 historia en 1322, data na que Afonso XI a doa a Alonso Carro e Berenguela G\u00f3mez, a s\u00faa muller. Desta forma sep\u00e1rase do que constitu\u00edra o reino almohade de Niebla, ao que segu\u00eda pertencendo a\u00ednda logo da s\u00faa conquista a mediados do s\u00e9culo XIII. Palos era por estas datas, como presumiblemente o foi en toda a s\u00faa anterior historia, un pequeno n\u00facleo de poboaci\u00f3n que subsist\u00eda da pesca litoral, aproveitando as cualidades que, como porto interior, ao abrigo do vento e os ataques de piratas, ofrec\u00eda o r\u00edo Tinto.\nAs orixes.\n\u00c1lvar P\u00e9rez de Guzm\u00e1n, considerado pai e fundador da vila de Palos, contaba s\u00f3 catorce anos cando, Xo\u00e1n I de Castela, en 1379, conc\u00e9delle as vilas de Palos e Villalba como compensaci\u00f3n por lle arrebatar as localidades de Huelva e Gibrale\u00f3n para cedelas \u00e1 Duquesa de Medinaceli. \u00c1lvar P\u00e9rez conseguiu do monarca o privilexio de eximir de calquera imposto real \u00e1s 50 primeiras familias que se instalasen en Palos acudindo \u00e1 s\u00faa iniciativa de repoboaci\u00f3n, estableceu coa s\u00faa lexislaci\u00f3n as bases do ordenamento xur\u00eddico municipal e dedicou as escasas e pouco f\u00e9rtiles terras do termo palermo ao cultivo do oliva e a produci\u00f3n de aceite. Logo da prematura morte de D. \u00c1lvar, a s\u00faa vi\u00fava, Dona Elvira de Ayala, filla do Chanceler de Castela, proseguiu o seu labor ata que morre en 1434.\nCada unha das fillas de D. \u00c1lvar e D\u00aa. Elvira, chamadas Isabel e Juana, herdaron unha metade da vila de Palos, que polos seus respectivos matrimonios, pasaron a ser se\u00f1or\u00edos, unha metade do Conde de Miranda e a outra do Conde de Cifuentes. Os Miranda allearon en 1480 a sexta parte do seu se\u00f1or\u00edo en favor de D. Enrique de Guzm\u00e1n, Duque de Medina Sidonia e Conde de Niebla. Pola s\u00faa banda, os Cifuentes venderon a s\u00faa metade da vila aos Reis Cat\u00f3licos en xu\u00f1o de 1492, cando se preparaba a partida da expedici\u00f3n colombina.\nA \u00e9poca dourada.\nA Vila de Palos, a mediados do s\u00e9culo XV, atravesaba un per\u00edodo de desenvolvemento demogr\u00e1fico (2.500 habitantes) e econ\u00f3mico grazas \u00e1s actividades mar\u00edtimas dos seus homes, que estableceron unhas pr\u00f3speras relaci\u00f3ns comerciais coa Europa Mediterr\u00e1nea e Noratl\u00e1ntica, base\u00e1ndose na pesca e outros produtos que obti\u00f1an na rexi\u00f3n de Guinea.\nA \u00e9poca dourada de Palos foi a d\u00e9cada de 1470-1479, cando a discordia sucesoria entre Xoana a Beltranexa e Isabel a Cat\u00f3lica desembocou nunha guerra peninsular entre Castela e Portugal. Iso supuxo para Palos o apoio real das s\u00faas incursi\u00f3ns \u00e1 Guinea e, en definitiva, para disputarlle aos portugueses, rivais na expansi\u00f3n oce\u00e1nica, as s\u00faas recentemente adquiridas colonias. As principais expedici\u00f3ns navais castel\u00e1s, contra Portugal e os seus dominios, requiriron sempre a presenza de mari\u00f1os palermos, verdadeiros expertos nas navegaci\u00f3ns atl\u00e1nticas que, grazas \u00e1 s\u00faa pericia e faza\u00f1as, acadaron fama internacional. Pero chegou o Tratado de Alca\u00e7ovas (1479) con Portugal. A princesa Isabel, filla dos Reis Cat\u00f3licos, casou co futuro rei portugu\u00e9s. Confiados nesta alianza, e talvez esperando a unidade peninsular que supor\u00eda un herdeiro com\u00fan, os Reis abandonaron neste Tratado todos os dereitos sobre mares e terras atl\u00e1ntico-africanas, excepto Canarias, a Portugal. Os mari\u00f1os palermos v\u00edanse as\u00ed desposu\u00eddos dunhas zonas pesqueiras e comerciais esenciais para a s\u00faa subsistencia e sobre as que, con tantos esforzos, afianz\u00e1ranse. Os palermos houberon, por unha cuesti\u00f3n de supervivencia, de desobedecer o pactado polos seus Reis e Portugal.\nPalos, berce do descubrimento de Am\u00e9rica.\nPalos de la Frontera \u00e9 mundialmente co\u00f1ecido como o berce do Descubrimento de Am\u00e9rica. Do seu porto partiron o 3 de agosto de 1492 as carabelas, \"Santa Mar\u00eda\", \"La Pinta\" e \"La Ni\u00f1a\", co Almirante Cristovo Col\u00f3n, os irm\u00e1ns Pinz\u00f3n, os mari\u00f1eiros de Palos e a comarca pr\u00f3xima rumbo ao desco\u00f1ecido e que de feito ser\u00eda o encontro co continente americano.\nAs s\u00faas incursi\u00f3ns a Guinea, outrora encomiadas, foron ent\u00f3n delituosas e obxecto de castigo. Por unha destas incursi\u00f3ns foron condenados certos palermos, a servir \u00e1 Coroa, durante dous meses, con d\u00faas carabelas aparelladas \u00e1 s\u00faa costa. O 30 de abril de 1492, os Reis ordenaron que esas naves se puxern ao servizo de Cristovo Col\u00f3n.\nA Coroa reduc\u00eda as\u00ed os gastos da expedici\u00f3n e vinculaba a ela aos bravos e expertos mari\u00f1os de Palos, os m\u00e1is aptos, segundo crenza xeral da \u00e9poca, para realizar unha empresa de tal envergadura. Ademais, os Reis, para que non existise a menor d\u00fabida do car\u00e1cter real da expedici\u00f3n, quixeron que as naves partisen dun porto Real. Para iso adquiriron, a fins de xu\u00f1o de 1492, a metade da vila de Palos pertencente ao Conde de Cifuentes por 16.400.000 marabed\u00eds.\nAdemais, no mosteiro de La R\u00e1bida, Col\u00f3n atopou hospitalidade, comprensi\u00f3n e apoio. Cando case perdera todo \u00e1nimo, os franciscanos mediaron por el na Corte e pux\u00e9ronno en contacto cos mari\u00f1os palermos. Os frades co\u00f1ec\u00edan ben a audacia e pericia destes navegantes. Col\u00f3n achou entre estes mari\u00f1os os recursos materiais e humanos que necesitaba, homes h\u00e1biles, de valor e ousados que, coas s\u00faas carabelas, navegaran moitas veces polas augas atl\u00e1nticas, sucando rutas ata ent\u00f3n desco\u00f1ecidas. Eran, sen ningunha d\u00fabida, os homes que Col\u00f3n buscaba. Aqueles que cren fortu\u00edta e azarosa a elecci\u00f3n de Palos como punto de partida da expedici\u00f3n descubridora, desco\u00f1ecen a historia palerma.\nAs\u00ed, Palos foi berce do descubrimento de Am\u00e9rica e os seus homes foron protagonistas da faza\u00f1a colombina, feito importante que trouxo expectativas de desenvolvemento para unha Espa\u00f1a e Europa en expansi\u00f3n comercial e que sinala o paso definitivo da Idade Media \u00e1 Moderna.\nPalos, os franciscanos e a evanxelizaci\u00f3n de Am\u00e9rica.\nCando se fala do papel desenvolvido pola vila de Palos de la Frontera na historia de Am\u00e9rica, p\u00e9nsase, de forma case exclusiva, nos acontecementos relacionados coa preparaci\u00f3n e execuci\u00f3n da primeira viaxe colombina. Pero pouco a pouco, a investigaci\u00f3n e o estudo van perfilando m\u00faltiples actuaci\u00f3ns nas que os palermos am\u00f3sanse como destacados protagonistas na colonizaci\u00f3n do Novo Mundo, e entre os pioneiros que axudaron a constru\u00edr os piares da nova sociedade, dunha nova cultura e particpando activamente na evanxelizaci\u00f3n cristi\u00e1 dos ind\u00edxenas.\nDende o fundamental apoio que frei Antonio de Marchena e frei Juan P\u00e9rez prestaron a Cristovo Col\u00f3n cando o seu \u00e1nimo desfalec\u00eda ante as adversidades, o mosteiro franciscano de Santa Mar\u00eda de la R\u00e1bida seguiu atentamente a evoluci\u00f3n dos acontecementos, erix\u00edndose nun dos primeiros focos da evanxelizaci\u00f3n americana. Como \u00e9 l\u00f3xico, a influencia do mosteiro rabide\u00f1o propiciu que fora a orde franciscana a que destacara entre os primeiros evanxelizadores de Am\u00e9rica, como o bispo frei Juan Izquierdo, frei Juan de Palos, frei Juan Cerrado, frei Pedro Salvador, frei Alonso V\u00e9lez de Guevera, frei Juan Quintero, frei Tom\u00e1s de Narv\u00e1ez e frei Francisco Camacho, moitos dos cales ingresaron na orde franciscana en M\u00e9xico e Lima.\nO verdadeiro nome de Palos.\nEtimoloxicamente a denominaci\u00f3n topon\u00edmica procede do voc\u00e1bulo romano Palus (\"lagoa\") e de feito a cidade chamouse unicamente Palos ata 1642, pero a mediados do s\u00e9culo XVII os primeiros cronistas de Indias, Gonzalo Fern\u00e1ndez de Oviedo e Francisco L\u00f3pez de G\u00f3mara, crendo que Palos e Moguer eran un s\u00f3 pobo, crearon o incorrecto \"Palos de Moguer\". Esta denominaci\u00f3n errada produce malestar nos habitantes de Palos de la Frontera, posto que fixo que moita xente pensara que o pobo pertencera nalg\u00fan momento \u00e1 xurisdiz\u00f3n de Moguer, cousa que non \u00e9 certa e que nunca ocorreu. Existen multitude de documentos onde se testemu\u00f1a o verdadeiro nome de Palos, por exemplo na Real Provisi\u00f3n enviada por uns veci\u00f1os de Palos para que puxeran naos \u00f3 servizo de Col\u00f3n, con data do 30 de abril de 1492, recollida no Archivo General de Indias. Sinatura: PATRONATO, 295 N.3, na que a poboaci\u00f3n \u00e9 denominada unicamente como Palos. Como exemplo de que posteriormente pasou a denominarse Palos de la Frontera sirva o seguinte documento dun dos descendentes directos de Mart\u00edn Alonso Pinz\u00f3n no que se di:que se estendeu rapidamente, pasando a enciclopedias e manuais de estudo. Algo parecido sucedeu con frei Juan P\u00e9rez e frei Antonio de Marchena, cos que crearon un \u00fanico e inexistente personaxe: frei Juan Antonio P\u00e9rez de Marchena.\nEn maio de 1642 o Concello Municipal de Palos adoptou o nome de Palos de la Frontera, aproveitando que unha conspiraci\u00f3n independentista producida o ano anterior e liderada polo Marqu\u00e9s de Ayamonte fixera pasar as tropas portuguesas desde o r\u00edo Guadiana ata o r\u00edo Tinto, e para po\u00f1er un \"apelido\" a Palos, que tapara o que o fac\u00eda desaparecer como pobo, un\u00edndoo \u00e1 m\u00e1is poderosa cidade veci\u00f1a de Moguer."}
{"id": "51516", "revid": "23204", "url": "https://gl.wikipedia.org/wiki?curid=51516", "title": "Monarqu\u00eda parlamentaria", "text": "A monarqu\u00eda parlamentaria \u00e9 un r\u00e9xime de goberno dalg\u00fans estados modernos, nos que convive a instituci\u00f3n mon\u00e1rquica xuntamente cun sistema democr\u00e1tico. Normalmente, res\u00e9rvase ao rei ou ra\u00ed\u00f1a o papel representativo propio dun xefe de Estado, pero non ostenta as funci\u00f3ns de goberno, que recae nos poderes do estado: poder lexislativo, poder executivo e poder xudicial.\nNa maior\u00eda das monarqu\u00edas parlamentarias actuais a autonom\u00eda e poderes do monarca at\u00f3panse moi limitados e recortados, d\u00e1ndolle o poder ao Parlamento para tomar decisi\u00f3ns en calquera momento que obriguen ao rei \u00f3 seu cumprimento. As excepci\u00f3ns a estas limitaci\u00f3ns xeneralizadas son reminiscencias hist\u00f3ricas que se mante\u00f1en por tradici\u00f3n nalgunhas das monarqu\u00edas m\u00e1is antigas, a\u00ednda que normalmente se refiren a temas de pouca transcendencia para a vida pol\u00edtica do pa\u00eds. A toma efectiva de decisi\u00f3ns mantense no Goberno e nas distintas c\u00e1maras de representaci\u00f3n parlamentaria, que nunha monarqu\u00eda parlamentaria consid\u00e9ranse coma os depositarios da soberan\u00eda popular.\nAdoita ser com\u00fan nunha monarqu\u00eda parlamentaria que o monarca ostente privilexios en funci\u00f3n do seu papel como m\u00e1ximo representante do pa\u00eds e xefe do estado. Estes privilexios adoitan referirse non s\u00f3 ao mantemento econ\u00f3mico da familia real e a s\u00faa seguridade, sen\u00f3n tam\u00e9n a cuesti\u00f3ns de inmunidade xur\u00eddica ou outras, que por afectar a un dos principais \u00f3rganos de representaci\u00f3n do estado, at\u00f3panse normalmente regulados por unha Constituci\u00f3n ou norma similar de car\u00e1cter fundamental no Dereito."}
{"id": "51517", "revid": "88628", "url": "https://gl.wikipedia.org/wiki?curid=51517", "title": "Serra Morena", "text": "Serra Morena \u00e9 un cordal que constit\u00fae o reborde meridional da Meseta Central da Pen\u00ednsula Ib\u00e9rica.\nCaracter\u00edsticas.\nA s\u00faa aparici\u00f3n produciuse na Era Terciaria, como froito do movemento da oroxenese alpina, cando a presi\u00f3n da placa africana afectou o z\u00f3colo do macizo hesp\u00e9rico e os sedimentos depositados nas s\u00faas beiras. De xeito que m\u00e1is que dun pregamento p\u00f3dese falar dunha combinaci\u00f3n de flexi\u00f3n e falla, con presenza de materiais duros e antigos, xunto con outros m\u00e1is pl\u00e1sticos e novos. De feito, m\u00e1is semella unha grande enfesta que un cordal, pois act\u00faa como chanzo de descenso desde a Meseta at\u00e9 a depresi\u00f3n do r\u00edo Guadalquivir, que a flanquea polo Sur.\nEst\u00e9ndese uns 400 km polo norte de Andaluc\u00eda e en direcci\u00f3n leste-oeste, inclu\u00edndo en si varias serras: Serra Madrona, a Serra de Aracena, Serra de Hornachuelos etc.\nPresenta unha gran riqueza mineira, explotada desde tempos prehist\u00f3ricos, ademais do aproveitamento forestal, cinex\u00e9tico e gandeiro. Na actualidade boa parte da s\u00faa superficie est\u00e1 protexida pola declaraci\u00f3n de varios destas paraxes ou Parques Naturais, como son: Despe\u00f1aperros, a Serra de And\u00fajar (Xa\u00e9n), a Serra de Carde\u00f1a-Montoro, o Parque Natural da Serra de Hornachuelos, Serra Norte de Sevilla, e a Serra de Aracena (Huelva).O seu monte m\u00e1is alto \u00e9 a Ba\u00f1uela, 1.330 msnm, en Serra Madrona.\nIdentif\u00edcase co \"Saltus Castulonensis\" dos romanos."}
{"id": "51518", "revid": "98629", "url": "https://gl.wikipedia.org/wiki?curid=51518", "title": "Provincia de Mondo\u00f1edo", "text": "A antiga provincia de Mondo\u00f1edo foi unha das sete en que estaba dividida Galiza durante a Idade Moderna, desaparecendo a partir de 1833 (edicto de 30 de novembro de 1833) coa nova divisi\u00f3n provincial que crea o novo Estado liberal, e que partiu o territorio galego nas catro provincias actuais. Mondo\u00f1edo pasar\u00eda a ser absorbida dentro da nova provincia de Lugo. A\u00ednda que non hai unha data clara de aparici\u00f3n desta provincia, xunto coa Tui, son as \u00faltimas en xurdir na documentaci\u00f3n, arredor de 1550.\nExtensi\u00f3n e l\u00edmites.\nA provincia de Mondo\u00f1edo ocupaba unha extensi\u00f3n de 2.020\u00a0km\u00b2. Mondo\u00f1edo lindaba ao oeste coa provincia de Betanzos, ao sur coa de Lugo, ao leste co Principado de Asturias e ao norte co mar Cant\u00e1brico. Os l\u00edmites, respecto a Betanzos, estaban marcados pola serra da Faladoira, ata a Pena Branca, desde a\u00ed o r\u00edo Sor marcaba o linde. Con respecto a Lugo, estaban sinalados polos que actualmente corresponden ao concello de Abad\u00edn e as fregues\u00edas de Vilaboa e Vilaoudriz (A Pontenova), pertencendo os tres a Mondo\u00f1edo; no Coto de Frades, 961 m, marc\u00e1base o triplo conf\u00edn de Mondo\u00f1edo con Lugo e Asturias. Ent\u00f3n como agora, o r\u00edo Eo desde o lugar de Conforto, e a s\u00faa consecuencia, a r\u00eda de Ribadeo, sinalaban a divisoria a respecto de Asturias, m\u00e1is a crista dos montes que conducen \u00e1 cima do citado Coto de Frades, desde Conforto marcaba a \u00faltima raia que separaba do Principado. Estes l\u00edmites sinalados por Labrada, parece que deben corrixirse na r\u00eda, pois en sentenza do ano 1580, Castropol estend\u00eda a s\u00faa xurisdici\u00f3n \"dunha parte a outra da r\u00eda\", polo que se sinalaban unha serie de penedos como l\u00edmites asturianos na beira esquerda, como Mirasol, Villavella ou O Costal. A divisi\u00f3n provincial do 1834, situar\u00eda de novo o centro das augas como divisoria.\nCidades.\nAdemais da capital, Mondo\u00f1edo, as cidades principais, dentro do que ent\u00f3n se entend\u00eda por tal, eran Viveiro e Ribadeo, cuxos organismos reitores non sempre se mostraron conformes coas decisi\u00f3n tomadas na primeira. Mondo\u00f1edo era e \u00e9 cidade episcopal, e a s\u00faa diocese abrangu\u00eda maior superficie que a da provincia.\nSubdivisi\u00f3ns.\nComo o resto das provincias, estaba dividida principalmente en xurisdici\u00f3ns e coutos. Entre os primeiros p.ex. Bares e Mogor, Castromaior e Labrada, Galdo, Vilame\u00e1, Nois e Foz, Muras, Riotorto e Orrea, Trabada, Miranda etc; entre os coutos: Cabarcos, O Canedo, Burela, Vilaronte, Navea, Oir\u00e1n etc. As consideradas cidades ou vilas posu\u00edan a s\u00faa propia xurisdici\u00f3n; ademais de Mondo\u00f1edo, Viveiro e Ribadeo, gozaba da mesma consideraci\u00f3n Vilanova de Lourenz\u00e1.\nCaracteres administrativos.\nAs antigas provincias carec\u00edan das competencias que ter\u00e1 as provincias contempor\u00e1neas. O seu papel principal era o de servir de unidades fiscais. Nun segundo plano serv\u00edan para a designaci\u00f3n dos representantes na Xunta de Galicia, monopolio que practicamente ostentaban as familias fidalgas da cidade episcopal, con dereito a presentar candidaturas ao concello mindoniense."}
{"id": "51519", "revid": "54336", "url": "https://gl.wikipedia.org/wiki?curid=51519", "title": "Tom\u00e9, ap\u00f3stolo", "text": "Tom\u00e9, nado en Palestina e finado talvez na India no s\u00e9culo I, foi un dos doce ap\u00f3stolos, probablemente era un pescador. \u00c9 venerado como santo pola Igrexa cat\u00f3lica, a Igrexa ortodoxa e polas igrexas ortodoxas orientais.\nSegundo parece o seu nome era Xudas (en arameo, \"Y\u0259hudah\"). O feito m\u00e1is co\u00f1ecido de Tom\u00e9 at\u00f3pase no Evanxeo segundo San Xo\u00e1n 20, 24-29, onde, incr\u00e9dulo, nega a resurrecci\u00f3n de Cristo ata que non meter as mans nas furas que os cravos fixeran no corpo de Cristo. Segundo a tradici\u00f3n predicou en Siria, Partia e a India, onde foi a orixe da Igrexa Malabar e foi executado o 3 de xullo do 72 na India."}
{"id": "51522", "revid": "98629", "url": "https://gl.wikipedia.org/wiki?curid=51522", "title": "Vila romana de Cambre", "text": "A vila romana de Cambre \u00e9 un sitio arqueol\u00f3xico localizado na vila de Cambre e integrado na Rede Galega do Patrimonio Arqueol\u00f3xico. Por mor dunhas obras atop\u00e1ronse no ano 1998 os restos do que no tempo da Gallaecia romana foi unha \"villa\" rural, que pode datarse entre os s\u00e9culos II e IV, asentada nun dos diferentes niveis da terraza fluvial. Tal situaci\u00f3n deber\u00edase \u00e1s boas condici\u00f3ns do terreo para a explotaci\u00f3n agr\u00edcola.\nO Centro de Interpretaci\u00f3n e Museo Arqueol\u00f3xico de Cambre.\nCon motivo dunha actuaci\u00f3n arqueol\u00f3xica previa \u00e1 construci\u00f3n dun bloque de vivendas nun lugar situado entre un asentamento castrexo e o mosteiro bieito do que formaba parte a igrexa, atop\u00e1ronse unha serie de restos arqueol\u00f3xicos de \u00e9poca romana correspondentes a unha parte dunha \"villa\" tardorromana.\nOs restos atopados foron desprazados do lugar do achado, fronte a igrexa rom\u00e1nica de Santa Mar\u00eda, e musealizados nun centro de interpretaci\u00f3n integrado na actualidade no Museo Arqueol\u00f3xico de Cambre.\nO museo div\u00eddese en dous espazos: un primeiro con paneis explicativos e vitrinas con restos dos achados (restos cer\u00e1micos de \"terra sigillata\", t\u00e9gulas...) e principalmente os restos pict\u00f3ricos. Os paneis sit\u00faan ao visitante no contexto hist\u00f3rico, comezando con apartados sobre \"A presenza romana en Galicia\", a \"Reconstruci\u00f3n dunha vila romana\" e \"As pinturas e o seu proceso de restauraci\u00f3n\". Nun segundo espazo atopamos os restos trasladados acompa\u00f1ados de maquetas representando a \"villa\" e os elementos reconstru\u00eddos.\nO \"balneum\" e as \"latrinae\".\nO achado consistiu no ba\u00f1o (\"balneum\") e as latrinas (\"latrinae\") da \"villa\". Os muros son de cachoter\u00eda irregular con abundante recheo (\"opus incertum\").\nAs pinturas murais.\nEstas pinturas son o descubrimento mais importante xa que nelas se fai unha das poucas mostras de pintura mural na que se representa o mar desde unha \u00f3ptica mim\u00e9tica, e dicir unha representaci\u00f3n non idealizada do mar. Da representaci\u00f3n pict\u00f3rica da b\u00f3veda cons\u00e9rvanse anacos que representan nun fondo azul distinta fauna mari\u00f1a como peixes, un polbo (ou m\u00e1is ben parte dos seus tent\u00e1culos) e unha vieira.\nA excepcionalidade destes restos fan que non te\u00f1an comparanza na Pen\u00ednsula Ib\u00e9rica e poucas no resto do mundo romano (principalmente Pompeia e Herculano), xa que a representaci\u00f3n romana do mar (tanto en pinturas como en mosaicos) adoitaba facerse desde unha visi\u00f3n mitol\u00f3xica (presentando un mar cheo de fauna mar\u00edtima e fauna terrestre modificada e deuses vinculados \u00e1 tem\u00e1tica mar\u00edtima) ou ben gastron\u00f3mica (como mostra ideogr\u00e1fica para os h\u00f3spedes dos manxares que lles ofrece o anfitri\u00f3n), e non, como semella neste caso, como intento de plasmar dun xeito naturista o propio medio, efecto ao que axudaba o propio reflexo das augas fr\u00edas da piscina.\nPara alg\u00fans autores o estudo comparativo das pinturas de Cambre con algunhas recentemente atopadas en Lugo e A Coru\u00f1a fan supor a existencia dun taller localizado en terras galegas de pintura romana.\nAs paredes estar\u00edan decoradas con pinturas sobre estuco con figuras xeom\u00e9tricas, caset\u00f3ns con rombos, circos e tri\u00e1ngulos e motivos vexetais."}
{"id": "51524", "revid": "72012", "url": "https://gl.wikipedia.org/wiki?curid=51524", "title": "Bernardo de Toledo", "text": "Bernardo de Toledo, tam\u00e9n co\u00f1ecido como Bernardo de Sedirac, nado en Agen e finado en Toledo en 1125, foi un monxe cluniacense que serviu nos mosteiros de Auch e Cluny.\nNo ano 1080 Hugo de Cluny enviouno \u00e1 Pen\u00ednsula Ib\u00e9rica como abade do mosteiro real de Sahag\u00fan. Tras a conquista de Toledo foi nomeado (1086) o seu arcebispo e conseguiu do papa Urbano II no 1088 a conversi\u00f3n da s\u00e9 metropolitana de Toledo en primada de Espa\u00f1a e no 1093 foi nomeado legado papal para Hispania. O arcebispo Xelm\u00edrez e el estiveron en permanente enfrontamento."}
{"id": "51525", "revid": "5863", "url": "https://gl.wikipedia.org/wiki?curid=51525", "title": "Carlos Llamas", "text": "Carlos Llamas Gavilanes, nado en Muelas de los Caballeros (Zamora), en 1954 e finado en Madrid o 4 de outubro de 2007, foi un xornalista espa\u00f1ol, presentador do programa de radio \"Hora 25\" da Cadena SER durante 15 anos.\nBiograf\u00eda.\nCreceu no madrile\u00f1o barrio de Canillejas, en San Blas. Licenciado en Ciencias da Informaci\u00f3n. En 1979, Llamas entrou na Cadena SER, form\u00e1ndose no Gabinete de Estudos da cadea. \"Caja Redonda\" foi o primeiro programa que presentou. En 1983 formou parte do equipo fundador da aventura radiof\u00f3nica do diario \"El Pa\u00eds\", Radio El Pa\u00eds. Posteriormente volveu \u00e1 Cadena SER, dirixindo desde 1989 o informativo de sobremesa \"Hora 14\", substitu\u00edndo a Teresa Aranda na direcci\u00f3n, posto no que permaneceu ata 1992, cando se puxo \u00e1 fronte de \"Hora 25\". Carlos Llamas levou Hora 25 ao liderado na s\u00faa franxa horaria.\nEn 2006 desapareceu do programa sen dar explicaci\u00f3ns, sendo substitu\u00eddo por Jos\u00e9 Antonio Marcos, quen non aclarou os motivos da s\u00faa ausencia. O 7 de maio de 2007 regresou a presentar o seu programa, explicando que faltara por mor dun cancro. As s\u00faas primeiras palabras foron \"Son las diez. Las nueve en Canarias\". A\u00ednda que en maio de 2007 incorporouse de novo aos micr\u00f3fonos, sufriu unha grave reca\u00edda, da que xa non se recuperou, falecendo o 4 de outubro de 2007 \u00e1 idade de 52 anos. Era pai de dous fillos.\nAo longo da s\u00faa carreira recibiu varios premios: Premio \"Home do Ano\" na categor\u00eda de Comunicaci\u00f3n, outorgado pola revista \"Cambio 16\" en 1995; Premio Ondas de Radio ao Mellor Programa, en 1998, por \"Hora 25\"; e o III Premio pola Defensa dos Dereitos e as Liberdades Fundamentais. Ademais foi un gran e orgulloso seguidor do Atl\u00e9tico de Madrid."}
{"id": "51528", "revid": "5863", "url": "https://gl.wikipedia.org/wiki?curid=51528", "title": "Comit\u00e9s Abertos de Estudantes", "text": "Os Comit\u00e9s Abertos de Estudantes foi unha organizaci\u00f3n estudantil nacionalista de esquerdas, formada por estudantes de ensino medio, bacharelato e formaci\u00f3n profesional e, tal e como indican os seus estatutos, pod\u00eda pertencer aos CAE calquera estudante. O 10 de maio de 2008 disolveuse para formar cos CAF unha nova organizaci\u00f3n estudantil, Comit\u00e9s.\nFund\u00e1ronse no ano 1990 como extensi\u00f3n ao ensino medio do proxecto dos CAF, coincidindo coas elecci\u00f3ns ao Consello Escolar Galego.\nOrganizaci\u00f3n dos CAE.\nOs Comit\u00e9s Abertos de Estudantes organ\u00edzanse en Comit\u00e9s de Centro, sendo estes os seus organismos de base. Hai tam\u00e9n unha Asemblea Comarcal. O seu maior \u00f3rgano de decisi\u00f3n \u00e9 a Asemblea Nacional, onde se elixe os seus \u00f3rganos directivos, o Consello Nacional e a propia Executiva Nacional."}
{"id": "51529", "revid": "23204", "url": "https://gl.wikipedia.org/wiki?curid=51529", "title": "Benito Vicetto", "text": "Benito Vicetto P\u00e9rez nado en Ferrol o 21 de maio de 1824 e finado na mesma cidade o 28 de maio de 1878, foi un escritor, xornalista e historiador galego. \nProl\u00edfero autor literario en lingua castel\u00e1, na que cultivou a poes\u00eda, a novela, o teatro e o ensaio, escribiu tam\u00e9n alg\u00fans poemas en lingua galega. Destacou como editor e colaborador de xornais de tendencia progresista, desde os que impulsou as ideas rexionalistas. Como historiador publicou unha exitosa \"Historia de Galicia\" en sete volumes que, malia a s\u00faa discutida fiabilidade hist\u00f3rica, avivou o interese polas propias raiceiras e a conciencia diferencial da sociedade galega do seu tempo.\nTraxectoria.\nPrimeiros anos.\nBenito Vicetto naceu na r\u00faa do C\u00e1rcere (hoxe r\u00faa Benito Vicetto) no Ferrol Vello. Fillo do mari\u00f1o xenov\u00e9s Benito Vicetto San Benetto, armador e capit\u00e1n dun bergant\u00edn contrabandista, e da moza ferrol\u00e1 Josefina P\u00e9rez Agudo.\nFigura na documentaci\u00f3n eclesi\u00e1stica como o cuarto fillo dun total de cinco irm\u00e1ns: Juana, Angel, Micaela, Benito e Victoriana. Por\u00e9n, no testamento do seu pai, datado en xaneiro de 1826, s\u00f3 aparece un var\u00f3n entre os cinco fillos do matrimonio: Jose Antonio, de dezaoito meses. Esta idade ax\u00fastase \u00e1 que se lle sup\u00f3n a Vicetto, polo que tal nome poder\u00eda referirse a el. O resto das fillas no documento son Juana (11 anos), Micaela (7 anos), Petra (5 anos) e Josefa (3 anos). Co\u00f1\u00e9cense tam\u00e9n pola acta testamentaria dous casamentos previos do pai de Vicetto dos que exist\u00edan outros dous fillos, as\u00ed como relevantes datos da s\u00faa fortuna e carreira como mari\u00f1o.\nMorto o seu pai, Vicetto pasou, segundo o seu bi\u00f3grafo Manuel Murgu\u00eda, unha triste infancia baixo o coidado dunha nai \"brusca e \u00e1spera\" cos seus fillos, confortado s\u00f3 polo agarimo da s\u00faa irm\u00e1 m\u00e1is vella Juana, \u00e1 que estaba moi unido. Con doce anos de idade ingresou no \"Colexio de Garda Mari\u00f1as e Pilotos\" do arsenal de Ferrol, onde estudou s\u00f3 uns poucos cursos debido a un novo deceso familiar, esta vez a s\u00faa nai Josefina. Ap\u00f3s este novo infortunio, o orfo Vicetto pasou a residir con Juana, dez anos m\u00e1is vella, mentres as irm\u00e1ns m\u00e1is novas foron acollidas nos domicilios de parentes pr\u00f3ximos. Forzado polo precario da situaci\u00f3n econ\u00f3mica, e despois de encadear unha serie de pequenos empregos, o mozo Benito Vicetto decidiu alistarse no ex\u00e9rcito durante a primeira guerra carlista.\nEscritor e militar.\nAmparado na milicia por un cu\u00f1ado, comandante da unidade na que serv\u00eda, Vicetto combateu as partidas carlistas no rural galego. Coa s\u00faa compa\u00f1\u00eda acantonada no mosteiro de Sobrado dos Monxes, acudiu en certa ocasi\u00f3n a visitalo Juana. Durante a visita foi testemu\u00f1a dunha desagrad\u00e1bel escena na que Vicetto se viu obrigado a dirixir o pelot\u00f3n de fusilamento dun mozo prisioneiro. Este suceso marcou a relaci\u00f3n entre os irm\u00e1ns e foi lembrado polo propio autor nun relato posterior. Tam\u00e9n Manuel Murgu\u00eda investigou este incidente deixando sobre el precisos detalles na s\u00faa obra \"Los Precursores\". A estancia no mosteiro de Sobrado e a colaboraci\u00f3n dun monxe, identificado polo autor nos seus escritos como frei Gonz\u00e1lez, deulle acceso ao novelista ao arquivo e \u00e1 biblioteca do cenobio. Os datos obtidos na estad\u00eda f\u00f3ronlle de utilidade en ulteriores novelas, en especial en \"Los hidalgos de Monforte\".\nRematada a guerra, Vicetto ingresou no \"Real Cuerpo de Alabarderos\" e trasladouse a Madrid. Nesta cidade publicou no 1844 a s\u00faa primeira novela: \"El caballero verde,\" obra que v\u00e9n asinada polo autor en Sobrado dos Monxes, en 1841, cando s\u00f3 contaba dezasete anos de idade. O texto, que nunha posterior edici\u00f3n (1863) mudou o seu t\u00edtulo por \"El caballero de Calatrava\", abriulle a porta dos primeiros xornais ilustrados madrile\u00f1os: \"Semanario Pintoresco Espa\u00f1ol\" e \"Museo de las Familias\". No primeiro deles publicou a lenda rom\u00e1ntica \"La loca de Roupar\" e no segundo d\u00faas pequenas novelas: \"Un crimen y una venganza\" e \"La roca sangrienta\". Tam\u00e9n xurdiron por estas datas os primeiros xornais en Ferrol, Vicetto colaborou en \"El \u00c1guila\" e en \"El Ferrolano\" publicando relatos, ensaios e artigos que foron recollidos conxuntamente nunha obra titulada \"Horas de Insomnio\".\nEn 1845 solicitou licenza no ex\u00e9rcito para regresar a Ferrol. Na cidade departamental rematou \"El arquero y el rey\", peza teatral que ofreceu inmediatamente a unha compa\u00f1\u00eda dram\u00e1tica coa condici\u00f3n de ser o actor protagonista nas primeiras representaci\u00f3ns. A obra estreouse en setembro do 1845 no teatro de Ferrol obtendo un grande \u00e9xito. O propio Vicetto foi galardoado polo p\u00fablico cunha coroa de prata entregada despois dunha das funci\u00f3ns.\nA finais de ano Vicetto reincorporouse ao seu cuartel en Madrid, lugar desde o que viviu o fracaso da revoluci\u00f3n de 1846 e o fusilamento dos insurrectos. Durante toda a s\u00faa traxectoria expresou sempre a s\u00faa admiraci\u00f3n por aqueles \"irmandi\u00f1os\", m\u00e1is valentes que os celtas do monte Medulio.\nEn Madrid continuou coas s\u00faas colaboraci\u00f3ns coa prensa progresista. Son desta \u00e9poca os relatos: \"Mac\u00edas el enamorado\", \"La infanzona de Mes\u00eda\" e \"La corona de fuego,\" e o inicio dos seus estudos hist\u00f3ricos con senllos artigos: \"La torre de Hercules\" e \"La ciudad de Tuy\" publicados no \"Semanario Pintoresco Espa\u00f1ol\". No 1848 imprimiu a s\u00faa peza teatral: \"El arquero y el rey\" e continuou a publicar as s\u00faas \"Cr\u00f3nicas de Galicia\" en diversos xornais.\nEn 1850 rematou o seu tempo de servizo no ex\u00e9rcito. Foi nomeado cabaleiro da \"orde de Carlos III\" e comezou a traballar como oficial de prisi\u00f3ns no c\u00e1rcere de Sevilla, seguindo os pasos do cu\u00f1ado co que servira na guerra. Na capital andaluza publicou s\u00f3 textos de tem\u00e1tica galega e os seus mellores traballos narrativos: \"Los hidalgos de Monforte,\" e \"Cristina\" (chamada noutra versi\u00f3n: \"P\u00e1ginas de un diario\") que acadou as seis edici\u00f3ns. Albisc\u00e1base a saudade por Galicia nos seus artigos nos xornais sevillanos \"La aurora\", \"El eco de la juventud\" e \"El tel\u00e9grafo,\" onde apareceron por entregas as s\u00faas \"cr\u00f3nicas\" \"(\"publicadas agora baixo o nome de \"cr\u00f3nicas espa\u00f1olas).\" Tanto \u00e9 as\u00ed que o seu amigo, o enxe\u00f1eiro Ram\u00f3n R\u00faa Figueroa, lle dedicou un soneto titulado: \"Nostalgia\", no que aconsellaba a Vicetto o regreso a Galicia, \u00e1 \"\"patria encantadora\". As\u00ed o fixo o autor. No ano 1852 trasladouse, co cargo de maior de presidio, ao c\u00e1rcere da cidade da Coru\u00f1a.\nVicetto na Coru\u00f1a.\nO popular escritor foi moi ben acollido pola sociedade coru\u00f1esa, frecuentando neses anos os c\u00edrculos da burgues\u00eda liberal da cidade e a casa de Juana de Vega. O mesmo lugar no que, oito anos atr\u00e1s, se xestara o fracasado pronunciamento militar de Miguel Sol\u00eds e os m\u00e1rtires de Carral. Nesta etapa coru\u00f1esa publicou un relato en verso titulado \"El asedio de Ferrol en 1800\", e as novelas \"El diario de un calavera\" e \"Rojin Rojal o el paje de los cabellos de oro\", esta \u00faltima adicada a Juana de Vega. Comezou tam\u00e9n nestes anos, ao abeiro da progresista revoluci\u00f3n de 1854, a edici\u00f3n de \"El clamor de Galicia\", peri\u00f3dico inici\u00e1tico do rexionalismo galego, continuador do provincialista \"El porvenir\" de Antol\u00edn Faraldo. Murgu\u00eda narrou posteriormente como o fracaso do alzamento do 1846 acalou por un tempo a reivindicaci\u00f3n da nacionalidade galega, at\u00e9 a chegada da xeraci\u00f3n liderada por Vicetto, quen \"reanimou o coraz\u00f3n de todos\" coa publicaci\u00f3n do citado xornal e co seu libro \"Los hidalgos de Monforte\". Esta novela hist\u00f3rica popularizou dous dos mitos dos galeguismo moderno, a figura de Pardo de Cela e a dos irmandi\u00f1os. Na obra, imax\u00ednase o mariscal como l\u00edder da irmandade e xuntos, baixo o lema \"Deus fratesque Gallaeciae (Deus e os irm\u00e1ns de Galicia)\", enfr\u00f3ntase ao conde de Lemos, fiel \u00e1 ra\u00ed\u00f1a de Castela.\nA novela imprimiu a comezos de 1856 unha segunda edici\u00f3n. Na cr\u00edtica da \u00e9poca abundaron as loanzas ao texto. Unha delas, a do mozo Manuel Murgu\u00eda desde Madrid, tivo especial relevancia para Vicetto e motivou o inicio dunha efusiva relaci\u00f3n epistolar. Nas s\u00faas cartas Vicetto ofreceu a Murgu\u00eda un traballo no seu xornal \"El Clamor\": \"Ven, ven como sexa, empregado de calquera modo. Galicia neces\u00edtate\". Nelas expr\u00e9sase tan exaltadamente que semella ser o mesmo Pardo de Cela quen escribe: \"Hai unha misi\u00f3n para os dous que hai que cumprir, a\u00ednda que sexa unha misi\u00f3n de martirio\". Por\u00e9n, a primeira entrevista entre ambos os homes foi descrita moi negativamente por Murgu\u00eda na s\u00faa obra \"Los precursores\". Narra este a decepci\u00f3n de Vicetto ao co\u00f1ecelo e non colmar as expectativas creadas na s\u00faa imaxinaci\u00f3n. Describe tam\u00e9n a s\u00faa propia aversi\u00f3n polo avasalamento e superioridade que percibiu na actitude do ferrol\u00e1n. A animosidade e a rivalidade marcou desde aquela xuntanza a relaci\u00f3n entre ambos. Coa excepci\u00f3n de \"Los Hidalgos de Monforte\", Murgu\u00eda criticou causticamente desde ent\u00f3n toda a obra de Vicetto. \nA finais de 1856 Vicetto foi ascendido e destinado como comandante ao presidio de Alcal\u00e1 de Henares onde, illado socialmente, continuou publicando as s\u00faas \"Cr\u00f3nicas de Galicia\". En 1857 sa\u00edron do prelo d\u00faas novelas, \"Magdalena\", inspirada no seu frustrado amor cunha muller sevillana, e \"El \u00faltimo Roade\". \nXogos florais.\nVolveu \u00e1 Coru\u00f1a na primeira oportunidade, a comezos de 1859, retomando con enerx\u00eda a s\u00faa vida anterior. Pronunciou naquelas datas un acendido discurso pol\u00edtico \"por Galicia y para Galicia\"\" no ateneo da Coru\u00f1a. A disertaci\u00f3n foi reproducida o 24 de abril na primeira p\u00e1xina do xornal \"La Perseverancia\". En 1860 publicou a novela pretendidamente autobiogr\u00e1fica \"Victor Basben\", que para Murgu\u00eda amosaba m\u00e1is o que o autor desexaba ser que o que na realidade era. Na segunda parte do libro, inclu\u00edu a lenda mitol\u00f3xica \"Hiar-Treva\", unha balada m\u00edtica sobre a fundaci\u00f3n da c\u00e9ltica Galicia que escribira anos atr\u00e1s. Nese mesmo ano imprimiu o ensaio hist\u00f3rico \"Los reyes suevos en Galicia\" e xa en 1861 \"El lago de la Limia\" e a conclusi\u00f3n das s\u00faas cr\u00f3nicas, publicadas baixo o t\u00edtulo final de \"Cr\u00f3nicas Galaicas\". Durante este feraz per\u00edodo continuou tam\u00e9n o seu traballo como xornalista, dirixindo agora o Diario de La Coru\u00f1a. \nPor\u00e9n, nunha nota negativa, tam\u00e9n por estas datas rematou a s\u00faa amizade coa influente Juana de Vega. Dedic\u00e1base esta, xunto a Concepci\u00f3n Arenal, a realizar visitas aos c\u00e1rceres tentando mellorar as condici\u00f3ns de vida dos presidiarios. Estas visitas resultaron nun conflito co comandante da prisi\u00f3n coru\u00f1esa, o estrito Vicetto, de quen se afirma gardaba escrito pola s\u00faa propia man, con anotaci\u00f3ns artigo por artigo, o regulamento carcerario. No 2 de xullo de 1861, Vicetto colaborou na organizaci\u00f3n na Coru\u00f1a dos que ser\u00edan os primeiros xogos florais galegos. Presentando o autor aos mesmos a balada \"Al enamorado Macias,\" confiado en acadar o premio no certame. Cando finalmente s\u00f3 recibiu o primeiro acc\u00e9sit, ofendeuse profundamente e culpou da aldraxe a \"\"certa condesa\", en referencia a Juana de Vega, condesa de Espoz y Mina \"que desde a s\u00faa casa mov\u00eda e gobernaba os m\u00e1is sut\u00eds f\u00edos da vida coru\u00f1esa\".\nDesgustado, Vicetto decidiu abandonar a Coru\u00f1a, iniciando ent\u00f3n un longo periplo por diferentes presidios espa\u00f1ois. En 1862 trasladouse como comandante ao c\u00e1rcere de Toledo, permutando de seguida o seu posto co xefe do penal de Ceuta e traslad\u00e1ndose no ver\u00e1n do 1863 ao de Granada. Al\u00ed, \"desterrado entre xentes que falaban outra lingua e ti\u00f1an outros amores\" publicou unha colecci\u00f3n de poes\u00edas \"El angel de mi amor\". No outono ocupou un novo destino, esta vez en Barcelona, lugar no que publica \"Nostalgia\", un libro onde se percibe a \"morri\u00f1a\" pola s\u00faa patria. A\u00ednda aceptou brevemente outro cargo no c\u00e1rcere de \"el canal de Isabel II\"\" no que pasou pouco mais dun mes antes de renunciar e retornar finalmente a Coru\u00f1a en xaneiro do 1864. Al\u00ed publicou, nese mesmo ano, un novo libro de poemas: \"El eco de mi amor,\" poes\u00edas que unidas a outras do autor foron publicadas na obra \"Ecos del alma\" en 1869.\n\"Historia de Galicia\".\nDe volta na cidade herculina Vicetto retomou, coa axuda do editor ferrol\u00e1n Nicasio Taxonera, o traballo na s\u00faa \"Historia de Galicia\" da que at\u00e9 ent\u00f3n s\u00f3 publicara un primeiro tomo. Compromet\u00e9rase nesta empresa xa no ano 1851 durante unha fugaz visita a s\u00faa estra\u00f1ada Galicia nun tempo no que exerc\u00eda como oficial da prisi\u00f3n de Sevilla. Os primeiros cadernos non se publicaron at\u00e9 o 1861 no \"Diario de La Coru\u00f1a\" e tiveron unha acollida tan entusiasta que se chegou a organizar un banquete literario, con m\u00e1is de 40 comensais, en homenaxe ao autor.\nO prop\u00f3sito da obra ficaba claro desde o pr\u00f3logo do primeiro volume onde Vicetto escribiu: \"Emprendo un traballo de moita importancia literaria, ao impulso dunha aspiraci\u00f3n respect\u00e1bel, a de chegar a dotar ao meu pa\u00eds dunha historia, propiamente dita, xa que non ten ningunha.\". Un traballo afrontado cunha certa visi\u00f3n mesi\u00e1nica, \"toda a s\u00faa gloria daba por ser o primeiro na cruzada por el emprendida\" dir\u00e1 Murgu\u00eda, na busca dos fundamentos hist\u00f3ricos da naci\u00f3n galega e co declarado obxectivo de recuperar a s\u00faa dignidade e cami\u00f1ar cara a s\u00faa emancipaci\u00f3n. Esta idea dun home cunha misi\u00f3n aparece noutras obras de Vicetto, que adoitan traspasar os l\u00edmites entre o real e o literario. Na s\u00faa novela \"El \u00faltimo Roade\" chega a autorretratarse a trav\u00e9s do mestre Pita: \"\"O seu pensamento... era a independencia de Galicia [..] se tivera sido escritor, arrostrar\u00eda con gusto toda clase de deportaci\u00f3ns, despois de ter infiltrado a s\u00faa idea no pa\u00eds xa nos editoriais dun peri\u00f3dico, xa nos cadros amorosos da novela hist\u00f3rica\" [..]\"\nCr\u00edtica e censura.\nEn 1865 sa\u00edu tam\u00e9n do prelo o primeiro tomo da \"Historia de Galicia\" de Manuel Murgu\u00eda. Nel inclu\u00edase unha cr\u00edtica directa \u00e1 obra de Vicetto: \"\"Nos nosos d\u00edas, o se\u00f1or Vicetto dou \u00e1 prensa traballos hist\u00f3ricos que evitamos cualificar.(..) O eloxio non ser\u00eda doado nin agrad\u00e1bel; a censura \u00e9 hoxe impos\u00edbel\". O novelesco traballo de Vicetto, tendente aos excesos narrativos, \"o principal para escribir a historia dun pobo non son os datos; o principal \u00e9 a imaxinaci\u00f3n\"\" afirma nun dos seus libros, contrastaba coa obra do positivista Murgu\u00eda, sempre \u00e1 procura dunha base cient\u00edfica para os seus escritos. Vicetto gardou a r\u00e9plica durante anos, at\u00e9 o \u00faltimo tomo da s\u00faa obra publicado en 1873. Al\u00ed respondeu cunha aceda cr\u00edtica ao libro Murgu\u00eda: \"fr\u00edo, pesado, sen movemento e sen vida..\". Con todo, foi Murgu\u00eda quen dixo a \u00faltima palabra. Na s\u00faa biograf\u00eda p\u00f3stuma sobre Vicetto escribiu sobre o libro \"nada suma nin nada importa para o co\u00f1ecemento do noso pasado. Non co\u00f1ezo libro m\u00e1is triste, nin que impresione mais penosamente.\"\nA cr\u00edtica adversa de Murgu\u00eda, e doutros autores como Saralegui, non foi o \u00fanico problema co se encontrou a \"Historia\" de Vicetto. No segundo volume, publicado en 1866, inclu\u00edu este unha reflexi\u00f3n teol\u00f3xica, pr\u00f3xima ao pante\u00edsmo, na que conclu\u00eda a equivalencia entre Deus e o tempo. A obra foi denunciada \u00e1 igrexa por este motivo, e no 8 de xaneiro de 1867 o bispo de Mondo\u00f1edo Ponciano de Arciniega solicitou a Vicetto a retirada do libro e a reforma do cap\u00edtulo. Diante da negativa do autor, interveu o arcebispo de Santiago Miguel Garc\u00eda Cuesta, quen nunha nova misiva no 8 de abril solicitou a retirada das p\u00e1xinas 233 a 244 da obra. O intento de censura por parte da igrexa xerou unha intensa pol\u00e9mica na prensa da \u00e9poca, chegando Vicetto a publicar as cartas en \"El Diario de Ferrol\" e a inclu\u00edlas nun ap\u00e9ndice no terceiro volume da \"Historia\" en 1867. No 22 de xullo o arcebispo volveu esixir a retirada da obra, mais crendo Vicetto que tras da actitude do prelado hab\u00eda \"influencias alleas\" negouse novamente. Finalmente o gobernador civil da Coru\u00f1a ordenou retirar a publicaci\u00f3n e confiscou todos os exemplares en poder do editor.\nPrexudicados economicamente Vicetto e o editor Nicasio Taxonera acudiron a Santiago, onde se entrevistaron co arcebispo. A xuntanza rematou en enfrontamento aberto esixindo iradamente o relixioso a retractaci\u00f3n m\u00e1is absoluta. O indignado Vicetto partiu ent\u00f3n cara a Madrid, xunto a Taxonera, onde todos os seus requirimentos foron rexeitados con \"estra\u00f1a hostilidade\". Afundido no des\u00e1nimo, Vicetto abandonou a carreira penal e a cidade da Coru\u00f1a, volvendo a residir en Ferrol. Al\u00ed escribiu unha nova novela: \"Las tres fases del amor,\" que xa disposta para a venda foi tam\u00e9n retirada por orde gobernamental baixo a acusaci\u00f3n agora de \"\"excesivo naturalismo\".\nConclusi\u00f3n da obra.\nA mudanza pol\u00edtica do ano 1868, co inicio do chamado sexenio democr\u00e1tico, permitiu a Vicetto retomar a publicaci\u00f3n da \"Historia\". Ao mesmo tempo obtivo un posto no corpo de funcionarios de Facenda e foille encargada a direcci\u00f3n da Real Casa da Moeda de Xuvia. Publicou o cuarto tomo da \"Historia\" no ano 1871 e o quinto e sexto en 1872. Neste \u00faltimo volume inclu\u00edu o manuscrito \"Relaci\u00f3n de algunas casas y linajes del Reino de Galicia\" escrita por Vasco da Ponte no s\u00e9culo XVI, unha obra in\u00e9dita at\u00e9 o momento e unha important\u00edsima fonte historiogr\u00e1fica para a historia medieval da pen\u00ednsula ib\u00e9rica.\nParalelamente ao traballo na \"Historia\", Vicetto atopou tempo para publicar outra novela en 1872, \"El conde de Amaral,\" e para manter unha activa correspondencia co historiador portugu\u00e9s Alexandre Herculano o cal escribe a Vicetto nunha carta do 25 de xullo de 1872: \"Galicia dounos poboaci\u00f3n e lingua\" (..) \"o portugu\u00e9s non \u00e9 sen\u00f3n un galego civilizado e perfeccionado\".\nO derradeiro tomo foi publicado en 1873, Vicetto dedicoullo \u00e1 posteridade, \"s\u00f3 ti poder\u00e1s apreciar se o meu libro \u00e9 inferior a mi\u00f1a \u00e9poca, ou se a \u00e9poca foi inferior ao meu libro\"\" escribiu. O libro foi un \u00e9xito de p\u00fablico que avivou o interese dos galegos polas s\u00faas orixes, impulsou a historia local e espallou a conciencia diferencial entre determinados sectores sociais da Galicia do seu tempo.\nDerradeiros anos.\nO 15 de maio de 1874 Vicetto comezou en Ferrol a publicaci\u00f3n da \"Revista Galaica\". Retomou al\u00ed o debate en torno a s\u00faa pol\u00e9mica teor\u00eda do tempo \"cunha audacia filos\u00f3fica tremenda\" segundo Vicente Risco. Murgu\u00eda, sempre depreciativo co seu rival, escribiu m\u00e1is adiante que \"non eran para el esta clase de co\u00f1ecementos\". Nese mesmo ano publicou d\u00faas novas novelas \"La baronesa de Fringe\" e \"Amores del conde de Basben\" e no seguinte \"Las aureanas del Sil\". \nEn 1875 casou, a idade de 51 anos, con Antonia Rodr\u00edguez, a quen dobraba a idade, na igrexa de Santa Mar\u00eda de Neda. No ano seguinte suspendeu a publicaci\u00f3n da \"Revista Galaica\" e ocupou brevemente un posto como xefe de negociado no Goberno Civil da Coru\u00f1a. Nese mesmo ano de 1876 ano xubilouse, regresando novamente a Ferrol coa s\u00faa familia. En Ferrol publicou a s\u00faa derradeira novela, \"El cazador de Fantasmas\", e al\u00ed naceu a s\u00faa \u00fanica filla, Antonia Vicetto.\nEn 1878 atop\u00e1base en Madrid preparando a cuarta edici\u00f3n da s\u00faa exitosa novela \"Los hidalgos de Monforte,\" e outra das s\u00faas obras po\u00e9ticas, cando caeu enfermo dunha pulmon\u00eda. Contravindo os consellos dos m\u00e9dicos insistiu en regresar a Ferrol, chegando o d\u00eda 27 de maio en moi malas condici\u00f3ns. \nBenito Vicetto finou o 28 de maio de 1878. Foi soterrado no d\u00eda seguinte no cemiterio ferrol\u00e1n de Canido, e o seu nicho cuberto cunha placa conmemorativa ofrecida pola cidade de Ferrol.\nA morte do escritor deixou na pobreza \u00e1 s\u00faa muller e filla pois este gastara a s\u00faa modesta fortuna no empe\u00f1o por publicar os sete volumes da \"Historia de Galicia\". Por iniciativa do peri\u00f3dico ourens\u00e1n \"El heraldo Gallego\" acordouse un env\u00edo mensual de di\u00f1eiro \u00e1 familia colectado entre diferentes medios xornal\u00edsticos, un acordo que durou moi pouco tempo. Tampouco tivo \u00e9xito a solicitude dunha pensi\u00f3n para a s\u00faa vi\u00fava lanzada por Manuel Curros Enr\u00edquez desde o mesmo xornal.\nMemoria.\nNo ano 1900 o concello de Ferrol homenaxeou a Vicetto mudando o nome da r\u00faa do c\u00e1rcere, onde nacera, polo de Benito Vicetto, nome que a\u00ednda conserva. Existe tam\u00e9n na cidade departamental un busto do autor nos xard\u00edns do parque municipal, chamado hoxe Ra\u00ed\u00f1a Sof\u00eda.\nA s\u00faa filla Antonia Vicetto morreu na pobreza en Madrid no ano 1942. Atesourou at\u00e9 o final, malia as propostas de compra que se lle fixeron, os numerosos manuscritos do seu pai. Toda a documentaci\u00f3n orixinal do escritor ferrol\u00e1n pasou, despois da s\u00faa morte, a mans dos acredores de Antonia e rematou \u00e1 venda no Rastro madrile\u00f1o, perd\u00e9ndose desde ent\u00f3n a s\u00faa pegada.\nOs restos de Benito Vicetto foron trasladados en xu\u00f1o do 1967 desde o clausurado cemiterio de Canido ao novo cemiterio de Catabois. Ao traslado asistiu Xos\u00e9 Leyra, correspondente da Real Academia Galega. En 1978, centenario da morte do escritor, a s\u00faa bi\u00f3grafa Josefina L\u00f3pez de Serantes visitou a s\u00faa tumba, que atopou en estado de total abandono, sen conservar sequera a cuberta do nicho. Ese mesmo ano, o concello ferrol\u00e1n realizou un acto de homenaxe onde se colocou unha placa conmemorativa na sepultura do escritor.\nObras.\nSegundo a clasificaci\u00f3n do propio autor."}
{"id": "51532", "revid": "889", "url": "https://gl.wikipedia.org/wiki?curid=51532", "title": "Cluniacense", "text": ""}
{"id": "51535", "revid": "5863", "url": "https://gl.wikipedia.org/wiki?curid=51535", "title": "Toubes, A Peroxa", "text": "Santiago de Toubes \u00e9 unha parroquia do concello da Peroxa na provincia de Ourense. No ano 2005 ti\u00f1a 123 habitantes (58 homes e 65 mulleres) segundo o padr\u00f3n municipal."}
{"id": "51538", "revid": "85894", "url": "https://gl.wikipedia.org/wiki?curid=51538", "title": "Macaronesia", "text": "Macaronesia \u00e9 unha designaci\u00f3n moderna para identificar os varios grupos de illas no oc\u00e9ano Atl\u00e1ntico Norte preto da Europa e do norte de \u00c1frica, que comparten unha serie de trazos, en especial bioxeogr\u00e1ficos, com\u00fans.\nO nome cu\u00f1ouse a trav\u00e9s do grego (\"mak\u00e1ron\"= feliz, afortunado; \"nesoi\" = illas) que vale por \"illas abenzoadas\" ou \"illas afortunadas, un termo usado por antigos xe\u00f3grafos para as illas a Oeste do estreito de Xibraltar.\nA Macaronesia consta de cinco arquip\u00e9lagos:\nAs illas da Macaronesia son de orixe volc\u00e1nica, producidas por fen\u00f3menos de intraplaca ligados, talvez, a un ou varios puntos quentes no oc\u00e9ano Atl\u00e1ntico. Tampouco se descarta a s\u00faa relaci\u00f3n coa mesma actividade tect\u00f3nica que orixinara o Atlas africano.\nA pesar de ser Islandia tam\u00e9n unha illa de orixe volc\u00e1nica e estar situada na dorsal do Atl\u00e1ntico medio, non \u00e9 considerada parte da Macaronesia.\nO clima da Macaronesia oscila entre subtropical e tropical. Os arquip\u00e9lagos portugueses dos Azores e da Madeira te\u00f1en en xeral un clima m\u00e1is fr\u00edo e m\u00e1is chuvioso que o das Canarias e Cabo Verde.\nAs illas pos\u00faen unha bioxeograf\u00eda \u00fanica, sendo fogar de varias plantas e comunidades animais distintas. Como ningunha das illas formou xamais parte de ning\u00fan continente, a flora e fauna nativas chegaron at\u00e9 as illas a trav\u00e9s de diversas dispersi\u00f3ns orixinadas a grandes distancias. Bosques de loureiros, chamados laurisilva, cubriron outrora Os Azores, Madeira e partes das Canarias entre os 400 e 1.200 m de altitude (as Canarias orientais e Cabo Verde eran demasiado secos). Eses bosques lembran os antigos que cubriran a cunca do Mediterr\u00e1neo e a \u00c1frica do Noroeste antes do enfriamento e sequidade da Idade do xeo. \u00c1rbores dos x\u00e9neros \"Apollonias\" (\"Lauraceae\"), \"Clethra\" (\"Clethraceae\"), \"Dracaena\" (\"Ruscaceae\"), \"Ocotea\" (\"Lauraceae\"), \"Persea\" (\"Lauraceae\") e \"Picconia\" (\"Oleaceae\"), que se atopan nos bosques de loureiros da Macaronesia, sonos co\u00f1ecidos por f\u00f3siles que noutro tempo viviran na bac\u00eda mediterr\u00e1nea."}
{"id": "51541", "revid": "98629", "url": "https://gl.wikipedia.org/wiki?curid=51541", "title": "Carlos Alberto Alonso", "text": "Carlos Alberto Alonso Iglesias, nado en Ferrol o 19 de novembro de 1970, \u00e9 un cineasta galego.\nTraxectoria.\nEntrou no mundo da comunicaci\u00f3n a mediados da d\u00e9cada de 1980 a trav\u00e9s de espor\u00e1dicas colaboraci\u00f3ns de radio en Onda Obreira e Radio Fene. Entrementres, realizaba o fanzine \"18Rodas\" e cantaba no grupo de rock Malpaso. En 1987 comezou a rodar os seus primeiros traballos en v\u00eddeo. En 1994, durante un ano, realizou para a televisi\u00f3n local de Nar\u00f3n o programa \"Gorevisi\u00f3n\", por onde pasaron artistas como Siniestro Total, Deltonos, Santiago Segura, To\u00f1ito Blanco ou Ben Vaugh.\nDespois de tres intentos entrou na Escola de Imaxe e Son da Coru\u00f1a. Al\u00ed realizou diversas curtametraxes ata que participou nun concurso de gui\u00f3n da Xunta de Galicia para rodar en 35\u00a0mm. Adaptou un relato de Julio Cort\u00e1zar co nome de \"D\u00eda de Suerte\". Malia que non ga\u00f1ou, un compa\u00f1eiro ga\u00f1ador cedeulle o premio. O proxecto rodouse baixo o t\u00edtulo de \"The End\" (1996-2000). A curtametraxe exhibiuse no Festival de Cine Independente de Ourense, pero pasou catro anos esquecido ata que se exhibiu en salas comerciais xunto con curtas como \"Coru\u00f1a imposible\" de Francisco Ra\u00f1al ou \"Unha luz encendida\" de Alber Ponte. En 1996 realizou o videoclip do tema \"Superheroe\" que o grupo Blood Filloas compuxera para o programa \"Xabar\u00edn Club\" da TVG.\nEn 1998 muda a s\u00faa resindencia a Barcelona cunha bolsa da Deputaci\u00f3n da Coru\u00f1a. Al\u00ed estudou Direcci\u00f3n Cinematogr\u00e1fica e Gui\u00f3n no Centro de Estudios Cinematogr\u00e1ficos de Catalu\u00f1a. Dende Catalu\u00f1a preparou, tam\u00e9n en 35\u00a0mm, unha curtametraxe inspirada nun relato do escritor mozambique\u00f1o Mia Couto, \"As Muxicas\", que foi rodada en Monfero e Caaveiro, na provincia da Coru\u00f1a, e coas que acadou un bo n\u00famero de premios e nomeamentos en diversos festivais polo mundo adiante. Tam\u00e9n dende Catalu\u00f1a colaborou coa peza \"\u00bfNunca Mais?\" na longametraxe colectiva \"Hai que botalos\".\nRegresou a Galiza no 2005. Entre xu\u00f1o e decembro do 2006 traballou como axudante de realizaci\u00f3n na \"Casa de 1906\", ocup\u00e1ndose ademais da direcci\u00f3n do derradeiro cap\u00edtulo, \"As\u00ed se fixo A Casa de 1906\". \u00d3 ano seguinte seguiu no equipo da segunda edici\u00f3n do programa, \"A casa de 1907\"."}
{"id": "51542", "revid": "23204", "url": "https://gl.wikipedia.org/wiki?curid=51542", "title": "Gaivota patiamarela", "text": "A gaivota patiamarela (\"Larus michahellis\") \u00e9 unha gaivota grande de Europa, Oriente Medio e \u00c1frica do norte. Foi considerada por alg\u00fans autores a mesma especie que a gaivota do Caspio, coa que formar\u00eda a especie \"Larus cachinnans\".\nDescrici\u00f3n.\nOs adultos son semellantes \u00e1 gaivota arx\u00e9ntea (\"Larus argentatus\"), pero te\u00f1en as patas amarelas. Te\u00f1en o lombo gris, m\u00e1is escuro que a gaivota arx\u00e9ntea. Os adultos te\u00f1en unha penca vermella no bico. En outono a cabeza \u00e9 moito m\u00e1is branca que a da gaivota arx\u00e9ntea e o negro das puntas das \u00e1s, m\u00e1is extenso. \u00d3 redor de cada ollo te\u00f1en un anel vermello.\nOs exemplares de primeiro ano te\u00f1en a cabeza e a zona inferior m\u00e1is p\u00e1lidos que os da \"Larus argentatus\". O bico e os ollos son m\u00e1is escuros, as patas son de cor gris rosada e te\u00f1en unha banda negra ben definida na cola. No segundo inverno son semellantes \u00f3s adultos, a\u00ednda que mante\u00f1en algunhas diferenzas no dese\u00f1o das plumas exteriores das \u00e1s.\nA chamada e unha especie de gargallada m\u00e1is forte e nasal c\u00e1 da gaivota arx\u00e9ntea.\nClasificaci\u00f3n.\nA taxonom\u00eda da especie \u00e9 complexa. O grupo \"Larus\" est\u00e1 distribu\u00eddo \u00f3 redor do hemisferio norte e as diferenzas entre especies adxacentes son moi pequenas. Actualmente ac\u00e9ptase que a gaivota patiamarela \u00e9 unha especie independente, pero ata non hai moito as discrepancias eran importantes. Algunhas clasificaci\u00f3ns consider\u00e1bana unha subespecie da gaivota arx\u00e9ntea (\"Larus argentatus\"), mentres que outras a separaban desta para inclu\u00edla, coa gaivota do Caspio, noutra especie. Estudos recentes sobre o seu ADN amosan que a gaivota do Caspio non pertence \u00f3 mesmo grupo que a patiamarela.\nHai d\u00faas subespecies:\nOs exemplares que cr\u00edan en Portugal e Galicia son \u00e1s veces considerados unha terceira subespecie (\"Larus m. lusitanus\").\nAs formas atl\u00e1nticas te\u00f1en as \u00e1s e o lombo m\u00e1is escuros c\u00e1s mediterr\u00e1neas.\nDistribuci\u00f3n.\nA \u00e1rea de cr\u00eda est\u00e1 centrada no mar Mediterr\u00e1neo. No norte de \u00c1frica en com\u00fan en Marrocos, Alxeria e Tunisia. Recentemente comezou a reproducirse en Libia e Exipto. Cr\u00eda en pequenas cantidades en Israel e Siria e m\u00e1is abundantemente en Chipre e Turqu\u00eda. En Europa hai colonias todo \u00f3 longo da costa mediterr\u00e1nea e cr\u00eda tam\u00e9n no lado oeste do mar Negro, onde se solapa coa gaivota do Caspio da que a separa o h\u00e1bitat, escollendo a gaivota patiamarela os cant\u00eds mari\u00f1os. Nas derradeiras d\u00e9cadas est\u00e1n a espallarse cara \u00e1 Europa central. En 1995 detectouse a s\u00faa presenza como ave de cr\u00eda na Gran Breta\u00f1a. \u00c9 com\u00fan tam\u00e9n nas illas Canarias, Madeira e as illas Azores.\nMoitos exemplares son sedentarios, pero outros emigran en inverno cara \u00e1s \u00e1reas m\u00e1is mornas do oeste de Europa ou cara a \u00c1frica, onde chegan \u00f3 Senegal, Gambia e \u00f3 mar Vermello. Exemplares errantes foron detectados en Norteam\u00e9rica e Nixeria.\nAlimentaci\u00f3n.\nSon omn\u00edvoras como as demais gaivotas do x\u00e9nero \"Larus\" e buscan alimento nas moreas de lixo, presas pequenas na costa ou nos campos e mesmo rouban as s\u00faas presas a outras aves.\nReproduci\u00f3n.\nCr\u00edan en colonias. Os ni\u00f1os son a mi\u00fado unhas poucas plantas que po\u00f1en no chan ou nun cantil. Nalgunhas \u00e1reas est\u00e1n a afacerse a criar nos tellados dos edificios, constitu\u00edndo unha praga urbana. Po\u00f1en os ovos, uns 3, entre mediados de marzo e primeiros de maio e def\u00e9ndenos con forza de calquera inimigo. Chocan os ovos entre 27 e 31 d\u00edas e os polos poden voar despois de 35 ou 40 d\u00edas de naceren."}
{"id": "51543", "revid": "1093", "url": "https://gl.wikipedia.org/wiki?curid=51543", "title": "CAE", "text": ""}
{"id": "51548", "revid": "98629", "url": "https://gl.wikipedia.org/wiki?curid=51548", "title": "Vilanova dos Infantes, Celanova", "text": "San Salvador de Vilanova dos Infantes \u00e9 unha das 19 parroquias do concello ourens\u00e1n de Celanova. En 2017, ti\u00f1a 222 habitantes.\nHistoria.\nA historia da vila est\u00e1 ligada \u00e1 Torre de Vilanova dos Infantes, constru\u00edda no s\u00e9culo X e destru\u00edda na Gran Guerra Irmandi\u00f1a. A comezos do s\u00e9culo XIX foi restaurada a torre da homenaxe para acoller a casa consistorial do concello de Vilanova dos Infantes, integrado no de Celanova en 1927.\nA torre de Vilanova dos Infantes est\u00e1 situada nunha vila de estrutura medieval, onde destaca esta torre de dezanove metros de altura. Tr\u00e1tase do \u00faltimo vestixio do que foi un gran castelo constru\u00eddo sobre un posible asentamento castrexo. O castelo, pertencente ao mosteiro de Celanova, igual que a vila, foi unha das grandes fortalezas de Galicia e xogou un papel importante nas loitas medievais cos irmandi\u00f1os e portugueses.\nAdemais do castelo e a muralla, os accesos hist\u00f3ricos ao n\u00facleo ter\u00e1n moita importancia, tanto para a estrutura interna como as s\u00faas expansi\u00f3ns. Os primeiros propietarios foron os monxes de Celanova, posteriormente pasou \u00e1s mans de Fernando Castro ata o ano 1369, momento no que o rei, Henrique II, obriga a ceder este ben a Xo\u00e1n Rodr\u00edguez de Biedma e aos seus herdeiros, que eran os condes de Monterrei, as\u00ed como a participar nos preitos cos Lemos. Posteriormente, o castelo foi derrubado na gran guerra irmandi\u00f1a en 1467; o castelo e a torre foron danados e reconstru\u00eddos posteriormente.\nVilanova dos Infantes ten un papel importante nas guerras fronteirizas do s\u00e9culo XVI e durante o s\u00e9culo XVII. \u00c9 neste \u00faltimo s\u00e9culo cando se constru\u00edu a igrexa parroquial de San Salvador, f\u00f3ra do recinto defensivo. M\u00e1is tarde e afastado do burgo constru\u00eduse o Santuario da Nosa Se\u00f1ora do Cristal (Raigame, 2011).\nNos s\u00e9culos XIX e XX Vilanova mantivo unha certa funcionalidade como n\u00facleo urbano respecto ao \u00e1mbito territorial dependente. As actividades da poboaci\u00f3n non s\u00f3 ser\u00e1 a agricultura sen\u00f3n os distintos labores artes\u00e1ns como a fabricaci\u00f3n de calzado. Todas elas sustentar\u00e1n a vila de Vilanova, tanto nas prazas da vila como na feira mensual que se celebraba na paraxe do Cristal.\nEn 1837 Vilanova dos Infantes constitu\u00eduse como Concello, estrutura administrativa mantida ata a anexi\u00f3n con Celanova en 1927. A casa consistorial tivo a s\u00faa sede na torre da homenaxe, rehabilit\u00e1ndose ao efecto e dot\u00e1ndoa dunha escaleira exterior de acceso, o que reforzou a vixencia do asentamento como lugar central respecto ao medio rural (Raigame, 2011). Actualmente a Fundaci\u00f3n Terra de Celanova mant\u00e9n aqu\u00ed unha exposici\u00f3n permanente sobre o xacemento arqueol\u00f3xico de Castromao e a Idade Media, ofrecendo informaci\u00f3n oral e escrita, as\u00ed como visitas guiadas con persoal especializado (\"Romar\u00eda Raigame - Inicio\", 2017).\nNa parroquia est\u00e1 o castro de Castromao, un poboado castrexo, habitado at\u00e9 o s\u00e9culo III e abandonado ent\u00f3n para constru\u00edr a nova vila. En documentos do ano 927 a vila aparece relacionada con Rosendo de Celanova. No ano 940 a s\u00faa nai, Aldara de Celanova, fundou o convento de Santa Mar\u00eda de Vilanova dos Infantes, sendo abadesa a s\u00faa filla Adosinda. O lugar pasou a ser co\u00f1ecido como Vilanova das Infantas. O convento foi reconstru\u00eddo entre 1215 e 1225, e formou parte da orde de San Bieito at\u00e9 o seu abandono en 1880. At\u00e9 a d\u00e9cada de 1940 conserv\u00e1ronse elementos arquitect\u00f3nicos como capiteis, restos de arcos ou bases de columnas.\nA comezos do s\u00e9culo XXI lev\u00e1ronse a cabo obras de restauraci\u00f3n no poboado medieval.\nHistoria sobre o nome da vila.\nSegundo a tradici\u00f3n o nome non ser\u00eda \u201cdos Infantes\u201d sen\u00f3n \u201cdas Infantas\u201d. A orixe hai que buscala na lenda das sete xemelgas que se instalaron en Vilanova, a\u00ednda que deducen que se trataban de santa Ilduara e Adosinda, nai e irm\u00e1 de san Rosendo, \u00e1s que se uniron outras damas de sangue real, entre elas, a\u00ednda que en distintos per\u00edodos de tempo, as fillas de Afonso X o Sabio. Ces\u00e1reo Riveira recolle a tradici\u00f3n popular que alude ao nacemento de once nenos dun s\u00f3 parto, de a\u00ed o apelativo \u201cdos Infantes\u201d.\nSegundo a historia, santa Ilduara fundou o mosteiro de Santa Mar\u00eda de Vilanova para retirarse da s\u00faa viuvez. M\u00e1is tarde foi anexionada a Celanova, posiblemente como priorato masculino, e as monxas traslad\u00e1ronse a Allariz. Estivo en p\u00e9 ata o ano 1880 a s\u00faa igrexa prerrom\u00e1nica, similar \u00e1 de San Miguel, situada no que foi o xard\u00edn do mosteiro, que se derrubou. En Vilanova tam\u00e9n se detecta a presenza de restos romanos, como \u00e9 o caso da ara votiva, que na actualidade forma parte da parede dun edificio situado na Praza Maior, dedicada aos Lares Gumalaecos. As primeiras referencias hist\u00f3ricas ao lugar datan das cr\u00f3nicas do ano 927, vincul\u00e1ndose \u00e1 figura de S. Rosendo, us\u00e1ndose (posteriormente e a nivel hist\u00f3rico) o Vilanova das Infantas, en clara referencia \u00e1 nai e irm\u00e1 do santo. Popularmente cambiouse por dos Infantes, top\u00f3nimo polo que se reco\u00f1ece actualmente.\nPor aquel ent\u00f3n, este burgo medieval gozaba de maior entidade que a actual vila, e a s\u00faa orixe moi posibelmente se debera \u00e1 construci\u00f3n dunha localizaci\u00f3n defensiva, magnificamente situada, encargada de controlar tanto unhas terras como unhas rutas de marcado fin estrat\u00e9xico. Era un lugar de residencia do conde Gutierre M\u00e9ndez e a s\u00faa esposa Ilduara, pais de San Rosendo, aos que o rei Sancho Ord\u00f3\u00f1ez doara nese ano 927 segundo consta en documentos hist\u00f3ricos, a vila de Vilar, onde o futuro abade edificar\u00eda un templo e cenobio cuxa puxanza dar\u00eda lugar ao n\u00facleo urbano de Celanova. Por eses anos, Ilduara, nai de San Rosendo, fundou e constru\u00edu un mosteiro feminino dedicado a Santa Mar\u00eda, segundo parece, o moz\u00e1rabe influ\u00edu na s\u00faa construci\u00f3n (non esquezamos a capela de San Miguel, fundada tam\u00e9n por estas mesmas datas). Hoxe totalmente desaparecido (trasladouse a Allariz en 1270), uns autores sit\u00faano no veci\u00f1o lugar de Santa Mar\u00eda, a uns catrocentos metros ao suroeste de Vilanova, mentres que outros queren emprazar a actual igrexa parroquial sobre os seus antigos restos. Sexa como fora, o certo \u00e9 que nun edificio de Vilanova, inmediato \u00e1 actual estrada nacional Ourense-Portugal, cons\u00e9rvase nunha parede,sobresa\u00edndo dela, un modill\u00f3n da cornixa dividindo en rolos decorados, semellante aos da Capela de San Miguel de Celanova. Hai outros dous no patio da casa reitoral. Ademais puidemos saber que alg\u00fans veci\u00f1os afirman que o muro que pecha a R\u00faa da Igrexa pola s\u00faa cara norte, fronte por fronte \u00e1 reitoral, est\u00e1 feito coas pedras do antigo mosteiro; de calquera maneira, o certo \u00e9 que na s\u00faa maior\u00eda, tr\u00e1tase de bos e ben traballados perpia\u00f1os. Da ocupaci\u00f3n do Castelo se\u00f1orial que presid\u00eda o asentamento s\u00f3 queda o vestixio da Torre de Homenaxe, en tanto que o trazado da muralla a\u00ednda se pode seguir na planimetr\u00eda do n\u00facleo e segundo un dos lenzos que se conserva entre o casar\u00edo.\nA Torre.\nNo punto m\u00e1is alto da vila sit\u00faase a Torre da Homenaxe, resto do antigo castelo. A Torre cons\u00e9rvase \u00edntegra, grazas a unha reconstruci\u00f3n no s\u00e9culo XV. \u00c9 de planta case cadrada, de 9.95 x 9.30 metros, cuns muros de 1.80 metros de grosor que chegan a unha altura de 19 metros, onde rematan as m\u00e9nsulas nas que posiblemente se apoiaran antigamente unhas ameas voadizas. No seu exterior conta cunha escaleira que sobe por dous lados, engadida para o servizo civil, xa que as torres militares non te\u00f1en porta a ras do chan, e esta sit\u00faase a 5 metros de altura. No lado norte da Torre, at\u00f3pase outra porta de arco apuntado, que se comunicaba co corpo principal do castelo por medio dunha ponte levadiza, da que tan s\u00f3 se conservan os apoios (catro m\u00e9nsulas). No lado sur temos outras d\u00faas portas e unha xanela. Sobre a porta m\u00e1is alta cons\u00e9rvase un escudo, que pode corresponder coa Casa de Monterrei. No seu interior ti\u00f1a tres andares e un soto con b\u00f3veda, pero oculto. No lado sur temos outras d\u00faas portas e unha xanela. Sobre a porta m\u00e1is alta cons\u00e9rvase un escudo, que pode corresponder coa Casa de Monterrei. No seu interior ti\u00f1a tres andares e un soto con b\u00f3veda, pero oculto.\nRomar\u00eda.\nTodos os anos, o 17 de maio, coincidindo co d\u00eda das Letras Galegas, cel\u00e9brase en Vilanova dos Infantes a Romar\u00eda Etnogr\u00e1fica Raigame, declarada Festa de Interese Tur\u00edstico. A trav\u00e9s desta romar\u00eda pret\u00e9ndese dar a co\u00f1ecer e p\u00f3r en valor o n\u00facleo medieval de Vilanova dos Infantes para potenciar o turismo cultural que leva a cabo o concello de Celanova, a trav\u00e9s do programa Celanova, un paseo pola historia de Galicia. Este programa l\u00e9vase a cabo a trav\u00e9s dun pequeno percorrido xeogr\u00e1fico no cal se visitan monumentos pertencentes a diferentes \u00e9pocas hist\u00f3ricas como son: o mundo castrexo de Castromao, a etapa alto-medieval de San Miguel, a riqueza baixo-medieval de Vilanova dos Infantes, o esplendor do barroco do Mosteiro de San Rosendo e o rexurdimento da lingua galega da Casa dos Poetas (c\u00f3mpre recordar que na vila de Celanova, a 5 minutos de Vilanova dos Infantes, viviron dous grandes escritores como son Manuel Curros Enr\u00edquez e Celso Emilio Ferreiro). (\"Romar\u00eda Raigame - Inicio\", 2017).\nA Romar\u00eda Etnogr\u00e1fica Raigame, l\u00e9vase celebrando dende o ano 2002 e nela celebranse numerosas actividades para o desfrute do romeiro, como son exposici\u00f3ns, ambientaci\u00f3n nas r\u00faas, actuaci\u00f3ns musicais, xogos populares e artes\u00e1ns en vivo que mostran os traballos artesanais.\nDende a primeira hora da ma\u00f1\u00e1 as prazas e as r\u00faas de Vilanova dos Infantes \u00e9nchense de actividades para exaltar a cultura tradicional. Hai unha gran diversidade gastron\u00f3mica: pulpeiras, empanadas, doces, pan, xeados, filloas, rosquillas e outras lambetadas, as cales a meirande parte delas est\u00e1n elaboradas de xeito artes\u00e1n e at\u00f3panse situadas nas antigas cortes, hoxe garaxes e baixos das casas.\nCon motivo do d\u00e9cimo aniversario da Romar\u00eda Etnogr\u00e1fica Raigame, Vilanova dos Infantes comezou a contar cun segundo centro de referencia expositivo que aportar\u00eda m\u00e1is informaci\u00f3n con respecto \u00e1 exposici\u00f3n comarcal da torre en homenaxe ao antigo castelo do Conde de Monterrei. Este espazo, ademais de permitir co\u00f1ecer os antecedentes hist\u00f3ricos desta zona, tam\u00e9n explica a importancia da artesan\u00eda e do calzado con respecto ao desenvolvemento econ\u00f3mico e social nun territorio no que predominaban as actividades agraria e gandeira.\nAdemais, esta edificaci\u00f3n ti\u00f1a unha cova, co\u00f1ecida con nome de San Vivi\u00e1n, no subsolo da Praza de Tralacera, \u00e1 cal se acced\u00eda a trav\u00e9s dunha vivenda que ti\u00f1a a s\u00faa entrada na r\u00faa da Ronda. Nela, a xente que acud\u00eda a Vilanova o 17 de maio pod\u00eda \u201cdescubrir os segredos da oler\u00eda tradicional galega, o mundo case infinito dos afiadores, os complexos procesos da elaboraci\u00f3n dos traballos do li\u00f1o, os nomes do mar e a toponimia propia da costa en contraste coa do interior das Terras de Celanova, ou o variado e non menos atractivo universo do vi\u00f1o, as\u00ed como d\u00faas cumpridas exposici\u00f3ns de obxectos relacionados co oficio dos zapateiros, que tan desinteresadamente nos cederon os veci\u00f1os de Vilanova\u201d (Antonio Pi\u00f1eiro, 2011)"}
{"id": "51549", "revid": "132", "url": "https://gl.wikipedia.org/wiki?curid=51549", "title": "A Gra\u00f1a de Vilarente", "text": ""}
{"id": "51550", "revid": "132", "url": "https://gl.wikipedia.org/wiki?curid=51550", "title": "Aldixe", "text": ""}
{"id": "51551", "revid": "132", "url": "https://gl.wikipedia.org/wiki?curid=51551", "title": "As Go\u00e1s", "text": ""}
{"id": "51552", "revid": "56817", "url": "https://gl.wikipedia.org/wiki?curid=51552", "title": "Baroncelle", "text": "O top\u00f3nimo galego Baroncelle pode referirse a:"}
{"id": "51553", "revid": "89787", "url": "https://gl.wikipedia.org/wiki?curid=51553", "title": "Lacuna Coil", "text": "Lacuna Coil \u00e9 un grupo de metal g\u00f3tico formado en Mil\u00e1n, Italia en 1994. Antigamente foron co\u00f1ecidos como \"Sleep of Right\" e \"Ethereal\".\nHistoria.\nA m\u00fasica de Lacuna Coil est\u00e1 inspirada na cultura g\u00f3tica e Nu Metal, usando acordes de guitarra mel\u00f3dicos, alternando voces pesadas e un pouco de influencia pop. Sengundo as s\u00faas propias declaraci\u00f3ns, a banda est\u00e1 influenciada por grupos coma Paradise Lost, Tiamat, Septic Flesh e Type O Negative.\nA banda formouse en 1994 co nome de \"Sleep of Right\". Logo, en 1995, cambi\u00e1ronse o nome a \"Ethereal\", e asinaron un contrato coa casa discogr\u00e1fica Century Media en 1997. Atopando que o nome \"Ethereal\" xa era doutra banda, decidiron renomearse como \"Lacuna Coil\" (que significa \u00abespiral baleiro\u00bb en italiano).\nNese ent\u00f3n, o grupo estaba composto por Cristina Scabbia, Andrea Ferro e Marco Coti Zelati. A banda gravou un EP, hom\u00f3nimo \u00e1 banda, e emprenderon un xira apoiando aos compa\u00f1eiros de discogr\u00e1fica Moonspell. Nesta xira un\u00edronse \u00e1 banda Cristi\u00e1n Migliore e Cristi\u00e1n Mozzati, guitarrista e bater\u00eda respectivamente.\nLogo gravaron o seu primeiro LP, \"In A Reverie\", e uniuse \u00e1 banda o guitarrista Marco Biazzi. A banda realizou outra vira por Europa, acompa\u00f1ando \u00e1 banda Skyclad.\nEn 2002, o grupo lanzou o alb\u00fam \"Comalies\", que foi aclamado pola cr\u00edtica do heavy metal en todos os recunchos do mundo. Un ano despois, o primeiro sinxelo deste alb\u00fam, \"Heaven's A Lie\", comezou a atraer a atenci\u00f3n e lanzou \u00e1 banda ao estrellato. O segundo sinxelo, \"Swamped\", tam\u00e9n se converteu nun grande \u00e9xito e foi usado na banda sonora do videoxogo e tam\u00e9n na pel\u00edcula Resident Evil: Apocalypse. Grav\u00e1ronse v\u00eddeos para ambos sinxelos e foron transmitidos continuamente pola MTV, estendendo a popularidade da banda.\nNo 2004, \"Comalies\" converteuse no \u00e1lbum m\u00e1is vendido na historia da discogr\u00e1fica. A banda apareceu no Ozzfest e realizou varias xiras por Europa e os Estados Unidos.\nA principios de 2006, o grupo lanzou o seu \u00e1lbum \"Karmacode\", a secuela do grande \u00e9xito mundial que representou \"Comalies\"."}
{"id": "51554", "revid": "56817", "url": "https://gl.wikipedia.org/wiki?curid=51554", "title": "Cabaneiro", "text": "O top\u00f3nimo galego Cabaneiro pode referirse a:"}
{"id": "51555", "revid": "1131", "url": "https://gl.wikipedia.org/wiki?curid=51555", "title": "Cabo de Vila", "text": "O top\u00f3nimo galego Cabo de Vila pode referirse a:"}
{"id": "51556", "revid": "25871", "url": "https://gl.wikipedia.org/wiki?curid=51556", "title": "Campo", "text": "O termo campo pode referirse a:\nAmais, como top\u00f3nimo pode referirse a:"}
{"id": "51557", "revid": "132", "url": "https://gl.wikipedia.org/wiki?curid=51557", "title": "Candia", "text": ""}
{"id": "51559", "revid": "56817", "url": "https://gl.wikipedia.org/wiki?curid=51559", "title": "Carballo (hom\u00f3nimos)", "text": "Un Carballo \u00e9 unha \u00e1rbore do x\u00e9nero \"Quercus\", na familia das fag\u00e1ceas. Neste x\u00e9nero incl\u00faense especies coma o carballo com\u00fan, a aci\u00f1eira ou a sobreira;\nComo top\u00f3nimo, pode referirse a:\nAmais, como apelido pode referirse a:"}
{"id": "51560", "revid": "56817", "url": "https://gl.wikipedia.org/wiki?curid=51560", "title": "Castromaior", "text": "O top\u00f3nimo galego Castromaior pode referirse a:"}
{"id": "51561", "revid": "75439", "url": "https://gl.wikipedia.org/wiki?curid=51561", "title": "Xogos Ol\u00edmpicos de 1996", "text": "Os XXIII Xogos Ol\u00edmpicos de Atlanta, correspondente \u00e1 XXVI Olimp\u00edada, marcaron o centenario dos Xogos Ol\u00edmpicos da Era Moderna e foron abertos polo Presidente dos Estados Unidos de Am\u00e9rica Bill Clinton. Fix\u00e9ronse entre o 19 de xullo e o 4 de agosto de 1996, coa presenza de todos os 196 estados afiliados ao Comit\u00e9 Ol\u00edmpico Internacional, cun total de 10.318 atletas, sendo 3.512 deles, mulleres, competindo en 26 deportes.\nHistoria.\nA comunidade ol\u00edmpica internacional pensaba que era dereito de Atenas, unha das cidades candidatas e berce dos Xogos tanto na antig\u00fcidade como na era moderna, a de hospedar os Xogos da centenaria data; entre tanto, os delegados do COI, no Congreso de 1990 en Toquio, elixiron Atlanta como sede para 1996, con 51 votos contra 35 para Atenas.\nA escolla provocou protestas, acredit\u00e1ndose que os executivos do Comit\u00e9 Organizador de Atlanta empregaran o poder financeiro da cidade \u2013 sede mundial da Coca Cola, principal patrocinador do evento \u2013 para premer aos membros da entidade a concederlles a honra de acoller os Xogos, en detrimento da cidade que representaba o esp\u00edrito ol\u00edmpico, Atenas.\nAcusaci\u00f3ns de suborno aos membros do COI foron inclusive citadas, sen probas. O Comit\u00e9 Ol\u00edmpico xustificou a s\u00faa escolla polo feito de pensar que Grecia non ter\u00eda condici\u00f3ns de organizar os Xogos en prazo tan curto, por falta de infraestruturas. De todos xeitos, ficou na comunidade atl\u00e9tica e na opini\u00f3n p\u00fablica internacional a impresi\u00f3n de seren realizados polo peso do poder financeiro e super comercializados.\nAl\u00e9n diso, os Xogos de Atlanta, que se agardaba que ser\u00edan perfectos, polos grandes recursos investidos na s\u00faa organizaci\u00f3n, presentaron varios contratempos, como un inesperado problema nos transportes, con engarrafamentos monstruosos pola cidade no per\u00edodo dos Xogos, dificultando a locomoci\u00f3n entre os locais de competici\u00f3n e o m\u00e1is grave deles, un atentado cometido coa explosi\u00f3n dunha bomba no \"Centennial Olympic Park\", que causou a morte dunha persoa e feridas a outras 111.\nNo seu discurso de clausura, o Presidente do COI, Juan Antonio Samaranch, referiuse aos Xogos recentemente terminados cun \"\u201cBo traballo, Atlanta\u201d\" ao inv\u00e9s do tradicional \"\u201cEstes foron os mellores de todos os Xogos Ol\u00edmpicos\u201d\", usados ao final da maior\u00eda dos Xogos anteriores."}
{"id": "51562", "revid": "1987", "url": "https://gl.wikipedia.org/wiki?curid=51562", "title": "715", "text": ""}
{"id": "51563", "revid": "132", "url": "https://gl.wikipedia.org/wiki?curid=51563", "title": "A Coroza", "text": ""}
{"id": "51564", "revid": "1131", "url": "https://gl.wikipedia.org/wiki?curid=51564", "title": "Corvite", "text": "O top\u00f3nimo Corvite pode referirse a:"}
{"id": "51565", "revid": "23204", "url": "https://gl.wikipedia.org/wiki?curid=51565", "title": "Electronegatividade", "text": "A electronegatividade \u00e9 unha medida da forza de atracci\u00f3n que exerce un \u00e1tomo sobre os electr\u00f3ns que comparte con outro \u00e1tomo co que est\u00e1 enlazado. Os diferentes valores de electronegatividade clasif\u00edcanse segundo diferentes escalas, entre elas a escala de Pauling e a escala de Mulliken.\nEn xeral, os diferentes valores de electronegatividade dos \u00e1tomos determinan o tipo de enlace que se formar\u00e1 na mol\u00e9cula que os combina. As\u00ed, segundo a diferenza entre as electronegatividades destes p\u00f3dese determinar (convencionalmente) se o enlace ser\u00e1, segundo a escala de Linus Pauling:\nA electronegatividade \u00e9 unha propiedade peri\u00f3dica. Vai aumentado cara a arriba e cara \u00e1 dereita na t\u00e1boa peri\u00f3dica. Canto m\u00e1is pequeno \u00e9 o raio at\u00f3mico, maior \u00e9 a enerx\u00eda de ionizaci\u00f3n e maior a electronegatividade e viceversa.\nSegundo Linus Pauling, introdutor do concepto, a electronegatividade \u00e9 a capacidade dun \u00e1tomo para atraer cara a si os electr\u00f3ns. Nin as definici\u00f3ns cuantitativas nin as escalas de electronegatividade bas\u00e9anse na distribuci\u00f3n electr\u00f3nica, sen\u00f3n en propiedades que se sup\u00f3n reflicten a electronegatividade."}
{"id": "51566", "revid": "98629", "url": "https://gl.wikipedia.org/wiki?curid=51566", "title": "Coto", "text": "O termo coto pode referirse a:\nAmais, como top\u00f3nimo pode referirse a:"}
{"id": "51567", "revid": "1131", "url": "https://gl.wikipedia.org/wiki?curid=51567", "title": "Fanoi", "text": "O top\u00f3nimo galego Fanoi pode referirse a:"}
{"id": "51568", "revid": "132", "url": "https://gl.wikipedia.org/wiki?curid=51568", "title": "Fernanda\u00f1o", "text": ""}
{"id": "51569", "revid": "132", "url": "https://gl.wikipedia.org/wiki?curid=51569", "title": "A Fervoira", "text": ""}
{"id": "51570", "revid": "1131", "url": "https://gl.wikipedia.org/wiki?curid=51570", "title": "Foxacos", "text": "O top\u00f3nimo galego Foxacos pode referirse a:"}
{"id": "51571", "revid": "132", "url": "https://gl.wikipedia.org/wiki?curid=51571", "title": "Frai\u00e1s", "text": ""}
{"id": "51572", "revid": "56817", "url": "https://gl.wikipedia.org/wiki?curid=51572", "title": "Entalp\u00eda de vaporizaci\u00f3n", "text": "A entalp\u00eda de vaporizaci\u00f3n ou calor de vaporizaci\u00f3n \u00e9 a cantidade de enerx\u00eda necesaria para que a unidade de masa (quilogramo, mol etc.) dun elemento que se atope en equilibrio co seu propio vapor a unha presi\u00f3n dunha atmosfera pase completamente ao estado gaseoso. Repres\u00e9ntase por formula_1, por ser unha entalp\u00eda. O valor dimin\u00fae a temperaturas crecentes, lentamente cando se est\u00e1 lonxe do punto cr\u00edtico, m\u00e1is rapidamente ao achegarse, e por riba da temperatura cr\u00edtica as fases de l\u00edquido e vapor xa non coexisten. Xeralmente determ\u00ednase no punto de ebulici\u00f3n da substancia e corr\u00edxese para tabular o valor en condici\u00f3ns normais."}
{"id": "51573", "revid": "132", "url": "https://gl.wikipedia.org/wiki?curid=51573", "title": "Galgao", "text": ""}
{"id": "51574", "revid": "1131", "url": "https://gl.wikipedia.org/wiki?curid=51574", "title": "Gont\u00e1n", "text": "O top\u00f3nimo galego Gont\u00e1n pode referirse a:"}
{"id": "51576", "revid": "1131", "url": "https://gl.wikipedia.org/wiki?curid=51576", "title": "Moncelos", "text": "O top\u00f3nimo galego Moncelos pode referirse a:"}
{"id": "51577", "revid": "25871", "url": "https://gl.wikipedia.org/wiki?curid=51577", "title": "Outeiro", "text": "Un outeiro (do lat\u00edn \"altarium\", \"parte alta ou elevaci\u00f3n do terreo\") \u00e9 unha pequena elevaci\u00f3n de terreo illada e de pouca extensi\u00f3n. Como top\u00f3nimo \u00e9 o segundo nome de lugar m\u00e1is com\u00fan de toda Espa\u00f1a por detr\u00e1s da Igrexa, existindo 255 lugares con ese nome."}
{"id": "51578", "revid": "132", "url": "https://gl.wikipedia.org/wiki?curid=51578", "title": "Os Pasandellos", "text": ""}
{"id": "51581", "revid": "132", "url": "https://gl.wikipedia.org/wiki?curid=51581", "title": "Quende", "text": ""}
{"id": "51582", "revid": "98629", "url": "https://gl.wikipedia.org/wiki?curid=51582", "title": "A Reboira", "text": "O top\u00f3nimo A Reboira pode referirse a:"}
{"id": "51583", "revid": "56817", "url": "https://gl.wikipedia.org/wiki?curid=51583", "title": "As Regas", "text": "O top\u00f3nimo As Regas pode referirse a:"}
{"id": "51584", "revid": "1131", "url": "https://gl.wikipedia.org/wiki?curid=51584", "title": "Romariz", "text": "O top\u00f3nimo Romariz pode referirse a:"}
{"id": "51585", "revid": "26501", "url": "https://gl.wikipedia.org/wiki?curid=51585", "title": "Vapor", "text": "O vapor \u00e9 un estado da materia no que as mol\u00e9culas apenas interaccionan entre si, adoptando a forma do recipiente que o cont\u00e9n e tendendo a expandirse todo o posible, ata vencendo forzas gravitatorias.\nEste concepto \u00e9 equivalente ao de gas, utiliz\u00e1ndose ambos indistintamente moitas veces. Con todo, estritamente res\u00e9rvase o termo \"vapor\" para aquel gas que se pode condensar por presurizaci\u00f3n a temperatura constante, e \"gas\" ao que non pode condensarse isotermicamente por moito que se aumente a presi\u00f3n.\nNormalmente a palabra \"vapor\" adoita referirse ao vapor de auga, gas que se produce cando a auga quenta a 100 \u00b0C e unha atmosfera de presi\u00f3n."}
{"id": "51586", "revid": "132", "url": "https://gl.wikipedia.org/wiki?curid=51586", "title": "Sabugos", "text": ""}
{"id": "51587", "revid": "132", "url": "https://gl.wikipedia.org/wiki?curid=51587", "title": "Seivane de Vilarente", "text": ""}
{"id": "51588", "revid": "132", "url": "https://gl.wikipedia.org/wiki?curid=51588", "title": "Os Tarrax\u00eds", "text": ""}
{"id": "51589", "revid": "785", "url": "https://gl.wikipedia.org/wiki?curid=51589", "title": "A Torre", "text": "O top\u00f3nimo A Torre pode referirse a:"}
{"id": "51590", "revid": "132", "url": "https://gl.wikipedia.org/wiki?curid=51590", "title": "Touceiras", "text": ""}
{"id": "51591", "revid": "56817", "url": "https://gl.wikipedia.org/wiki?curid=51591", "title": "Toxeiro", "text": "O top\u00f3nimo Toxeiro pode referirse a dous lugares de Galicia:"}
{"id": "51592", "revid": "132", "url": "https://gl.wikipedia.org/wiki?curid=51592", "title": "Tras\u00f3n", "text": ""}
{"id": "51593", "revid": "25871", "url": "https://gl.wikipedia.org/wiki?curid=51593", "title": "A Vali\u00f1a", "text": "Co top\u00f3nimo A Vali\u00f1a pod\u00e9monos referir a varios lugares de Galicia:"}
{"id": "51594", "revid": "132", "url": "https://gl.wikipedia.org/wiki?curid=51594", "title": "A Vesada", "text": ""}
{"id": "51595", "revid": "5863", "url": "https://gl.wikipedia.org/wiki?curid=51595", "title": "Laranxa (cor)", "text": "A cor laranxa at\u00f3pase entre o vermello e o amarelo no espectro visible, nunha lonxitude de onda de aproximadamente 620-585nm. \u00c9 a mesma cor que a da froita da cal toma o seu nome.\nMesturas.\nNunha mestura subtractiva, como nunha pintura ou superpo\u00f1endo papeis celof\u00e1n, p\u00f3dese obter o laranxa a partir da mestura de maxenta e o amarelo nunha proporci\u00f3n maior deste \u00faltimo.\nNunha mestura aditiva, como no monitor dun ordenador ou un televisor, obtense o laranxa a partir da mestura do vermello e do verde, cunha intensidade menor deste \u00faltimo.\nA s\u00faa cor complementaria \u00e9 o azul."}
{"id": "51596", "revid": "114", "url": "https://gl.wikipedia.org/wiki?curid=51596", "title": "Covalente", "text": ""}
{"id": "51597", "revid": "18868", "url": "https://gl.wikipedia.org/wiki?curid=51597", "title": "Fraxinus excelsior", "text": ""}
{"id": "51599", "revid": "98629", "url": "https://gl.wikipedia.org/wiki?curid=51599", "title": "Gaivina de cara branca", "text": "A gaivina de cara branca (\"Chlidonias hybridus\" ou \"Chlidonias hybrida\") \u00e9 unha ave mari\u00f1a da familia Laridae (antes clasific\u00e1base na familia Sternidae). Ten diversas razas xeogr\u00e1ficas que se diferencian polo tama\u00f1o e alg\u00fans pequenos detalles da plumaxe.\nDescrici\u00f3n.\nA plumaxe na \u00e9poca de cr\u00eda e gris escura, os adultos te\u00f1en as meixelas brancas, feito que lles d\u00e1 o seu nome. Ten na cabeza unha \"pucha\" negra caracter\u00edstica. A cola \u00e9 curta e ten forma de galleto. O bico \u00e9 forte (mide de 29 a 34\u00a0mm nos machos e de 25 a 27\u00a0mm nas femias). En inverno a plumaxe son dun gris moito m\u00e1is p\u00e1lido, e a fronte \u00e9 branca. A plumaxe dos exemplares novos \u00e9 semellante \u00e1 plumaxe invernal dos adultos, ag\u00e1s polo lombo de cor xenxibre.\nCostumes.\nOs exemplares tropicais son sedentarios, pero os que viven en Europa e Asia emigran en inverno a \u00e4gfrica e o sur de Asia. Cr\u00eda en colonias, a mi\u00fado mesturado con algunhas especies de gaivota. Po\u00f1e, entre maio e xu\u00f1o, uns 3 ovos.\nAlim\u00e9ntase de peixes pequenos, crust\u00e1ceos e insectos que captura na superficie da auga."}
{"id": "51600", "revid": "114", "url": "https://gl.wikipedia.org/wiki?curid=51600", "title": "Figuras estil\u00edsticas", "text": ""}
{"id": "51601", "revid": "114", "url": "https://gl.wikipedia.org/wiki?curid=51601", "title": "Figura da linguaxe", "text": ""}
{"id": "51602", "revid": "114", "url": "https://gl.wikipedia.org/wiki?curid=51602", "title": "Figura ret\u00f3rica", "text": ""}
{"id": "51603", "revid": "1576", "url": "https://gl.wikipedia.org/wiki?curid=51603", "title": "Fratercula arctica", "text": ""}
{"id": "51604", "revid": "1308", "url": "https://gl.wikipedia.org/wiki?curid=51604", "title": "Uria aalge", "text": ""}
{"id": "51608", "revid": "54336", "url": "https://gl.wikipedia.org/wiki?curid=51608", "title": "Filomena Dato", "text": "Filomena Dato Muruais, nada en Ourense o 26 de xullo de 1856 e finada na Coru\u00f1a o 27 de febreiro de 1926, foi unha poetisa e escritora galega do Rexurdimento (na segunda metade do s\u00e9culo XIX). Viviu en Galicia toda a s\u00faa vida, participando en numerosos movementos e iniciativas de reivindicaci\u00f3n da cultura galega e de liberaci\u00f3n da estigmatizaci\u00f3n da muller. A s\u00faa obra m\u00e1is destacada \u00e9 \"Follatos\", que xunto a \"Cantares gallegos\" e \"Follas novas\" de Rosal\u00eda de Castro, foron os \u00fanicos libros en galego publicados por mulleres no s\u00e9culo XIX, os tres de poes\u00eda.\nTraxectoria.\nFilomena Dato naceu en Ourense no 1856. Pouco se sabe da s\u00faa vida, e a meirande parte dos seus datos biogr\u00e1ficos est\u00e1n relacionados co seu labor social e cultural. Colaborou con composici\u00f3ns po\u00e9ticas en xornais como \"El Heraldo Gallego\", \"Galicia Recreativa\" ou o \"\u00c1lbum Literario\". Igualmente, colaborou co movemento literario que daquela encabezaba Valent\u00edn Lamas Carvajal en Barba\u00f1a. En 1906 foi nomeada membro correspondente da Real Academia Galega.\nFilomena Dato Muruais foi unha fervente feminista. Canda Rosal\u00eda de Castro, \u00e9 unha das m\u00e1is senlleiras representantes da l\u00edrica feminista do s\u00e9culo XIX, unha \u00e9poca na que a sociedade a\u00ednda estaba moi marcada polo machismo, non s\u00f3 entre a xente sen formaci\u00f3n cultural, sen\u00f3n tam\u00e9n entre a intelectualidade. Cuesti\u00f3ns como se as mulleres ti\u00f1an alma, conciencia e remorsos, ou se eran as portadoras do pecado por herdanza de Eva eran com\u00fans nos debates sociais e filos\u00f3ficos da \u00e9poca. Eran tempos de adversidades para mulleres como a propia Filomena Dato, Rosal\u00eda de Castro ou Cecilia B\u00f6hl de Faber (Fern\u00e1n Caballero), feito que dota de maior valor \u00e1 s\u00faa produci\u00f3n literaria.\nAs\u00ed, as s\u00faas reivindicaci\u00f3ns contra estas ideas discriminatorias est\u00e1n patentes no poemario \"Follatos\" (publicado en Ourense no 1891), o seu \u00fanico libro en lingua galega. Est\u00e1 adicado \u00e1 infanta Isabel de Borb\u00f3n (\u00abLa Chata\u00bb). Tr\u00e1tase dunha compilaci\u00f3n de corenta e cinco poemas que tratan de temas variados: dende a denuncia contra os estereotipos de x\u00e9nero ata escritos sobre relixiosidade e intimismo (moi na li\u00f1a do Romanticismo t\u00edpico do s\u00e9culo XIX). Destaca o texto \"Defensa das mulleres\", que leva exactamente o mesmo t\u00edtulo que o Discurso XVI do Teatro cr\u00edtico universal (1726-1740) do Padre Feijoo. Con este texto d\u00e1 comezo \u00e1 obra e nel desmonta os t\u00f3picos sobre as mulleres m\u00e1is frecuentes na s\u00faa \u00e9poca, facendo referencia a mulleres como Rosal\u00eda de Castro ou Mar\u00eda Pita.\nFoi desenvolvendo cegueira de forma progresiva, ata o seu falecemento aos 69 anos de idade, o 27 de febreiro de 1926.\nReco\u00f1ecemento.\nFilomena Dato foi galardoada en varios certames literarios. Grazas a \"Follatos\", obtivo tres premios: un nun certame en Ourense no 1887 como mellor composici\u00f3n baseada na defensa das mulleres feita polo Padre Feijoo, outro en Pontevedra no 1888 e, nese mesmo ano e traducida \u00f3 castel\u00e1n, unha rosa de ouro en Sevilla. Ademais, foi unha dos cinco poetas premiados nos Xogos Florais de Tui de 1891, onde ga\u00f1ou o \"clavillo\" pola s\u00faa composici\u00f3n \"O gaiteiro de Xix\u00f3n\"\".\"\nEn 1906, ano de fundaci\u00f3n da Real Academia Galega, grazas en boa parte \u00f3 seu traballo de reivindicaci\u00f3n da figura da muller na literatura, foi nomeada acad\u00e9mica correspondente desta xunto con outras mulleres como Carmen Beceiro, Emilia Cal\u00e9 e Sof\u00eda Casanova.\nEn 2019 bautizouse co seu nome un edificio no Campus das Lagoas-Marcosende, da Universidade de Vigo. Ese mesmo ano convocouse o I Premio de Oratoria Filomena Dato, en homenaxe \u00e1 s\u00faa traxectoria literaria.\nObra.\nAdemais de \"Follatos\", a s\u00faa m\u00e1is importante e influ\u00ednte obra na literatura galega, tam\u00e9n tivo obras en castel\u00e1n. Todos eles foron libros de poes\u00eda:\nConserv\u00e1ronse tam\u00e9n poemas soltos non publicados dentro de ningunha obra en concreto (como \"Xa non son\", m\u00e1is abaixo). Isto d\u00e9bese en parte a que se sabe que estaba a escribir un poemario a modo de 'segundo \"Follatos\"', pero tras a cr\u00edtica recibida polo seu \u00faltimo libro, decidiu non publicar nada m\u00e1is (se ben si seguiu escribindo).\nAn\u00e1lise da obra.\n\"Defensa d'as mulleres\", o texto co que abre o seu poemario \"Follatos\", \u00e9 unha das s\u00faas m\u00e1is co\u00f1ecidas produci\u00f3ns literarias. Ten un marcado car\u00e1cter de defensa da figura da muller e a s\u00faa val\u00eda para participar na sociedade en igualdade de condici\u00f3ns cos homes. As\u00ed, hai fragmentos nos que recorre unha gran cantidade de figuras hist\u00f3ricas, como o seguinte:\nAdemais, hai outros fragmentos nos que Filomena, na vez de remitirse a figuras pasadas, opta por unha cr\u00edtica moito m\u00e1is directa da sociedade do seu momento:\nEn \"Follatos\", amosa tam\u00e9n unha poes\u00eda m\u00e1is na li\u00f1a do romanticismo e o intimismo t\u00edpico da \u00e9poca, como se pode ver en \"Neve\", o seguinte poema. Contrasta a neve do campo, do inverno, que sempre acaba derretendo o sol, coa neve da duda, da alma, a dor existencial:\nSon moi famosos estes catro versos que Filomena lle pronunciou a modo de despedida a Alejandro P\u00e9rez Lug\u00edn nunha entrevista que este lle fixo na Coru\u00f1a no 1912. Ante a pregunta de por que non se \u00eda a Madrid, que al\u00ed vivir\u00eda mellor, respondeu:\nLug\u00edn utilizou precisamente este cantar para rematar a s\u00faa famosa novela \"A casa da Troia\", publicada tres anos m\u00e1is tarde. Nesa entrevista tam\u00e9n fala sobre como o rexeitamento co que se recibiu o seu \u00faltimo libro (\"Fe\", 1911) desanimouna de continuar publicando, a\u00ednda que \u00e9 ben sabido que nunca parou de escribir.\nO seguinte poema \u00e9 un dos derradeiros de Filomena, recollido polo xornal \"La Voz de Galicia\" coa noticia do seu enterro e xunta outra composici\u00f3n en castel\u00e1n. Nel expresa a fatiga e dor que sente, aparecendo a morte como aquilo que lle por\u00e1 fin:"}
{"id": "51611", "revid": "85894", "url": "https://gl.wikipedia.org/wiki?curid=51611", "title": "Xelmirio", "text": "Xelmirio foi un cabaleiro galego do s\u00e9culo XI, castel\u00e1n do Castellum Honesti e pai do bispo de Compostela Diego Xelm\u00edrez. \nTraxectoria.\nFoi feudatario do bispo de Iria Diego P\u00e1ez quen lle confiou o goberno da principal defensa mar\u00edtima da s\u00faa diocese, o Castellum Honesti. Xelmirio, que aparece referido na Historia Compostel\u00e1 como \"miles ac praepotens\", gobernou tam\u00e9n no nome do bispo os territorios da Ma\u00eda, Iria, Postmarcos e o espazo entre os r\u00edos Tambre e Ulla, isto \u00e9, todo o territorio no que os bispos de Iria-Compostela exerc\u00edan o poder pol\u00edtico, a Terra de Santiago.\nXelmirio foi o pai de Diego Xelm\u00edrez, primeiro arcebispo de Santiago de Compostela, e tivo ademais outros catro herdeiros: Xo\u00e1n, Munio, Pedro e Gundesindo."}
{"id": "51621", "revid": "127505", "url": "https://gl.wikipedia.org/wiki?curid=51621", "title": "Dalmacio", "text": "Dalmacio foi un eclesi\u00e1stico cluniacense do s\u00e9culo XI de orixe francesa, nomeado bispo de Santiago de Compostela no 1094, o seu nomeamento contou co apoio do papa Urbano II e tentaba p\u00f3r fin \u00e1s disputas entre o papado e os reis logo da destituci\u00f3n de Diego P\u00e1ez no Concilio de Husillos (1088) que o Papa desautorizou. No ano 1095 o bispo Dalmacio asistiu ao Concilio de Clermont, conseguindo o privilexio para a s\u00e9 compostel\u00e1 de quedar directamente baixo a autoridade espiritual de Roma, xa en Compostela Dalmacio morreu en marzo de 1096."}
{"id": "51628", "revid": "114", "url": "https://gl.wikipedia.org/wiki?curid=51628", "title": "APA style", "text": ""}
{"id": "51631", "revid": "114", "url": "https://gl.wikipedia.org/wiki?curid=51631", "title": "MHRA Style Guide", "text": ""}
{"id": "51632", "revid": "114", "url": "https://gl.wikipedia.org/wiki?curid=51632", "title": "The Chicago Manual of Style", "text": ""}
{"id": "51634", "revid": "2452", "url": "https://gl.wikipedia.org/wiki?curid=51634", "title": "Pascual II", "text": ""}
{"id": "51635", "revid": "98629", "url": "https://gl.wikipedia.org/wiki?curid=51635", "title": "Garfield e mailos seus amigos", "text": "Garfield e mailos seus amigos (\"Garfield and Friends\") \u00e9 a adaptaci\u00f3n do c\u00f3mic \"Garfield\" \u00e1 pequena pantalla. Est\u00e1 protagonizada polo c\u00ednico personaxe da tira co mesmo nome. Este curioso gato foi creado polo debuxante Jim Davis.\nA serie est\u00e1 producida por DPS Film Roman e conta con 121 episodios divididos en 7 temporadas (1988-1994). Cada un dos cap\u00edtulos est\u00e1 formado por tres historias diferentes. Ademais conta cunha morea de especiais \u00e1 venda en DVD. En Galicia puidemos desfrutar desta serie no espazo infantil-xuvenil \"Xabar\u00edn Club\" na TVG, onde se emitiu durante moito tempo. Agora, p\u00f3dese ver polas tardes na tvG2 no mesmo espazo.\nAs tiras c\u00f3micas de Garfield foron publicadas dende o 19 de xu\u00f1o de 1978, considerando o dito d\u00eda como o seu aniversario, dado que t\u00f3dolos anos, na tira dese d\u00eda, sempre se celebra.\nSinopse.\nEsta serie relata a vida diaria de Garfield, un gato gordo, preguiceiro e de cor laranxa. Este estra\u00f1o esp\u00e9cime sempre est\u00e1 na compa\u00f1a do seu dono Jon, persoa inocente e boa, e mais da s\u00faa outra mascota, Odie, un can de pouca intelixencia que sempre anda a molestar a Garfield.\nAdemais, en cada cap\u00edtulo, aparece a historia dos animais pertencentes \u00e1 \"Granxa de Orson\". Tr\u00e1tase da granxa dos pais de Jon e conta con diferentes personaxes que che ensinar\u00e1n unha moral en cada cap\u00edtulo."}
{"id": "51636", "revid": "25871", "url": "https://gl.wikipedia.org/wiki?curid=51636", "title": "Kendo", "text": "O kend\u014d (\u5263\u9053) \u00e9 un gendai bud\u014d, unha arte marcial xaponesa, no que se utiliza unha armadura (b\u014dgu) e un sabre de bamb\u00fa (shinai). O nome prov\u00e9n do \"ken\": sabre e \"d\u014d\": cami\u00f1o, v\u00eda.\nAs s\u00faas orixes derivan do kenjutsu, arte marcial que se realizaba con catana, o sabre xapon\u00e9s. Debido a cantidade de accidentes que se produc\u00edan e a que o uso de armas de fogo comezaba a estenderse, a disciplina derivou cara a unha forma de adestramento incruento.\nA invenci\u00f3n do shinai atrib\u00faese a Kamiizumi Hidetsuna, e consta de catro l\u00e1minas de bamb\u00fa que se mante\u00f1en xuntas mediante distintas pezas de pel.\nDise que o b\u014dgu, ou armadura, foi inventado polo mestre Nakanishi Chuzo de Edo en 1750. As diferentes partes que o compo\u00f1en sufriron constantes modificaci\u00f3ns a partir da armadura de guerra tradicional da \u00e9poca feudal ata a primeira parte do s\u00e9culo XIX, para chegar \u00f3 uniforme forte e altamente refinado que se utiliza na pr\u00e1ctica do kend\u014d moderno.\nHistoria.\nKendo, \"O cami\u00f1o da espada\" expresa a esencia das artes da loita xaponesas. Dende o primeiro goberno samurai no Xap\u00f3n, durante o per\u00edodo Kamakura (1185-1233), esgrimir a espada, xunto coa equitaci\u00f3n e o tiro con arco, foron a busca principal dos clans militares. Neste per\u00edodo, o kendo desenvolveuse baixo unha forte influencia do budismo zen. O samurai pod\u00eda equiparar a indiferenza pola s\u00faa propia vida no fragor da batalla, o cal era considerado necesario para a vitoria nos combates individuais, co concepto budista da natureza ilusoria da distinci\u00f3n entre vida e morte. Dende ese tempo moitos guerreiros foron ilustrados a trav\u00e9s da pr\u00e1ctica do kendo. Aqueles espadach\u00edns estableceron escolas de adestramento do kendo que continuaron durante s\u00e9culos, e cuxa forma b\u00e1sica de kendo practicase hoxe. Os nomes das escolas reflicten a esencia da ilustraci\u00f3n do fundador. Desta maneira Itto-Ryu (escola da espada \u00fanica) indica a ilustraci\u00f3n do fundador que todos os cortes coa espada emanaban e estaban contidos nun corte esencial orixinal. A Muto (escola sen espada) expresaba a comprensi\u00f3n do fundador Yamaoka Tesshu, que dic\u00eda \"Non hai espada f\u00f3ra da mente\" as\u00ed mesmo expresaba o entendemento de que a esencia do kendo transcend\u00eda o proceso de pensamento reflexivo.\nOs exercicios formais de kendo que se deixaron nalg\u00fan momento moitos s\u00e9culos atr\u00e1s son estudados hoxe usando espadas de madeira na forma de 'kata'. Nos adestramentos e nos combates \u00fasanse espadas de bamb\u00fa e s\u00f3lidas armaduras. As\u00ed pois hoxe en d\u00eda \u00e9 posible embarcarse na busca da ilustraci\u00f3n espiritual seguida polo samurai de antano. Conceptos como o Mushin ou 'mente baleira' tan expresados expo\u00f1entes do zen son a esencia do logro dos altos niveis do kendo. Fudoshin ou 'mente impasible' son conceptos atribu\u00eddos \u00e1 deidade Fudo Myo-O (Acala), un dos cinco 'reis da luz' no budismo shingon, implica que as barreiras non poden ser arrastradas pola desilusi\u00f3n da furia, d\u00fabida, medo e sorpresa presentadas polas acci\u00f3ns do opo\u00f1ente.\nNo 1920, Dai Nippon Butoku Kai (\u5927\u65e5\u672c\u6b66\u5fb3\u4f1a, promotora da fundaci\u00f3n xaponesa de artes marciais) cambiou o nome de Gekiken (\u6483\u5263, espada golpeadora) por Kendo\nGraduaci\u00f3ns.\nO nivel dun practicante de kendo m\u00eddese, como noutras artes, por medio de graduaci\u00f3ns. Existen seis \"kyu\" (sexto \"kyu\" sendo o m\u00e1is baixo e primeiro \"kyu\" o m\u00e1is alto) e dez \"dan\", o primeiro \"dan\" o \"shodan\" \u00e9 o m\u00e1is baixo e o m\u00e1is alto que se pode alcanzar por medio de exames \u00e9 o oitavo \"dan\" o \"hachidan\". O exame de oitavo \"dan\" \u00e9 o exame m\u00e1is esixente de todos no Xap\u00f3n, apr\u00f3bao xeralmente menos dun por cento dos aspirantes (\u00e9 a\u00ednda mais dif\u00edcil que o exame estatal para converterse en avogado, considerado o m\u00e1is duro do pa\u00eds).\nOs graos do noveno e d\u00e9cimo \"dan\" son usados para premiar ou honrar adicionalmente a unha vida de contribuci\u00f3n con e para o kendo como arte.\nSe ben os \"kyu\" exh\u00edbense por medio de cintos de cores en moitas artes marciais (e os \"dan\" con cinto negro), en kendo non hai signos visibles que delaten o grao da persoa. Na s\u00faa filosof\u00eda a graduaci\u00f3n non ten importancia: o relevante \u00e9 o kendo que o practicante fai."}
{"id": "51637", "revid": "114", "url": "https://gl.wikipedia.org/wiki?curid=51637", "title": "Durero", "text": ""}
{"id": "51638", "revid": "92340", "url": "https://gl.wikipedia.org/wiki?curid=51638", "title": "Joaqu\u00edn Balaguer", "text": "Joaqu\u00edn Antonio Balaguer Ricardo, nado o 1 de setembro de 1906 en Navarrete (hoxe Villa Bison\u00f3) e finado o 14 de xullo de 2002 en Santo Domingo, foi Presidente da Rep\u00fablica Dominicana nos per\u00edodos 1960-1962, 1966-1978 e 1986-1996.\nTraxectoria.\nDoutor en leis e escritor. De orixe catal\u00e1, protexido de Rafael Le\u00f3nidas Trujillo, foi acusado polos seus opo\u00f1entes de fraude electoral e intimidaci\u00f3n. Tam\u00e9n est\u00e1 considerado o fundador do moderno estado dominicano."}
{"id": "51639", "revid": "12452", "url": "https://gl.wikipedia.org/wiki?curid=51639", "title": "GP de Xap\u00f3n", "text": ""}
{"id": "51641", "revid": "89787", "url": "https://gl.wikipedia.org/wiki?curid=51641", "title": "A Micro Pechado", "text": "A Micro Pechado \u00e9 unha publicaci\u00f3n mensual de oito p\u00e1xinas editada na cidade de Barcelona pola entidade Espazos Radiof\u00f3nicos Galegos en Catalu\u00f1a (Ergac), escrita maioritariamente en lingua galega e con algunhas colaboraci\u00f3ns en catal\u00e1n. O seu obxectivo \u00e9 cubrir a actualidade galega en Catalu\u00f1a e servir de ponte entre as d\u00faas culturas.\nO primeiro n\u00famero do \"A Micro Pechado\" apareceu no mes de abril do ano 2000 e o \u00faltimo en 2017. Cont\u00e9n artigos de opini\u00f3n, tiras c\u00f3micas, recomendaci\u00f3ns de libros e discos, entrevistas e unha axenda das actividades culturais galegas en Catalu\u00f1a.\nHistoria.\nA revista pasa por d\u00faas xeiras. Na primeira xeira, dos n\u00fameros 1 a 100, conta cun formato de bolet\u00edn en branco e negro a catro follas e periodicidade mensual e distribuci\u00f3n baixo subscrici\u00f3n e de balde en locais de referencia para a emigraci\u00f3n galega e mais para o activismo catal\u00e1n. Os primeiros puntos de distribuci\u00f3n en Barcelona son: Universitat Pompeu Fabra (Xornalismo), Universitat de Barcelona, Galer\u00eda de Sargadelos, Escola Oficial d'Idiomes, Centre C\u00edvic Drassanes, Centre C\u00edvic Pati Llimona, Centre C\u00edvic Guinard\u00f3, Ateneu de Nou Barris, Centro Galego de Barcelona, Restaurante Compostela, Restaurante Rinc\u00f3n de Galicia, Bar Tio Canya, Restaurante V\u00eda F\u00f3ra, Pub Clansman e pub El Nus.Na segunda xeira, dos n\u00fameros 100 a 132, aumenta ata 8 p\u00e1xinas, a cores e ilustrada, distrib\u00faese por subscrici\u00f3n e por correo electr\u00f3nico e vai reducindo a periodicidade; desde o n\u00famero 100 distrib\u00faese s\u00f3 por correo electr\u00f3nico. \nAnt\u00f3n Fern\u00e1ndez Escuredo, foi o creador do bolet\u00edn, con Ana Bel\u00e9n Real, e o seu primeiro director. Levaba xa un tempo coa idea de que hab\u00eda un oco moi grande a nivel informativo na emigraci\u00f3n galega en Barcelona. No ano 2000 presentei a idea nunha reuni\u00f3n de ERGaC. Pensaba que poderiamos chegar a toda esa xente \u00e1 que non chegabamos polas ondas, e a outros barrios onde non emitiamos. Tam\u00e9n poderiamos dar voz \u00e1 xente que daquela non a ti\u00f1a ou que non se pod\u00eda desprazar aos programas e, por que non, facer un pouco de historia recuperando as actividades que faciamos as entidades galegas. Ser\u00eda unha maneira de deixar para o futuro, mes a mes, todo o que acontec\u00eda no mundo galego de Catalunya\u2026. D\u00e1banos moit\u00edsimo traballo. Eu preparaba os textos e Ana Bel\u00e9n Real maquetaba. Logo contabamos con tres ou catro colaboradores. O humorista gr\u00e1fico Xos\u00e9 Manuel Fern\u00e1ndez Montes foi o seu segundo director e Helena Dom\u00ednguez asumiu o cargo a partir do n\u00famero 100. Entre outras, contou coa colaboraci\u00f3n dos escritores Lito Caram\u00e9s, Eduard del Castillo, a poeta Eva M\u00e9ndez doRoxo, o humorista Alberte Montes, Paulo Jablonski, Mart\u00ed Avi\u00f1o\u00e1, os editores da edici\u00f3n Catalu\u00f1a de \"Vieiros,\" Xurxo B\u00e9rtola e Francisco Xabier Paradelo, o dramaturgo Daniel Salgado, a tradutora Fina Iglesias e os profesores da Universidade de Barcelona Basilio Losada, Helena Gonz\u00e1lez e Camilo Valdehorras."}
{"id": "51642", "revid": "25871", "url": "https://gl.wikipedia.org/wiki?curid=51642", "title": "Coves del Cogul", "text": "As Coves del Cogul son un dos sitios de pinturas rupestres m\u00e1is destacadas da arte rupestre levantina, que se estend\u00eda durante o Paleol\u00edtico por todo o Oriente da Pen\u00ednsula Ib\u00e9rica. O lugar, situado en El Cogul, na comarca de Les Garrigues (Lleida), \u00e9 denominado Roca dels Moros (\"Rocha dos Mouros\"), constando o seu uso como un santuario ou lugar m\u00e1xico polos iberos e romanos.\nFoi descuberto polo p\u00e1rroco do lugar de El Cogul, Ramon Huguet, no ano 1908. Foron descritas por Cefer\u00ed Rocafort (\"Las pinturas rupestres de Cogul\", Butllet\u00ed del Centre Excursionista de Catalunya, 1908). Unha segunda edici\u00f3n m\u00e1is ampla foi publicada por Joan Cabr\u00e9 en \"El arte rupestre en Espa\u00f1a\" (1914).\nAs pinturas da \"Roca dels Moros\", como toda a arte rupestre levantina, foron declaradas pola UNESCO Patrimonio da Humanidade.\nA escena de danza \u00e9 a m\u00e1is famosa. Vense nove mulleres que van emparelladas, unhas pintadas en negro e outras en vermello; levan unhas pequenas saias longas e bailan arredor dun home nu co sexo ostens\u00edbel, tal e como \u00e9 representada a figura masculina en case toda a arte rupestre levantina.\nXuntamente coas figuras humanas hai representaci\u00f3ns de diversos animais; as\u00ed mesmo aparecen inscrici\u00f3ns, posteriores, en alfabeto ib\u00e9rico e en lat\u00edn, unha das cales \u00e9 un exvoto, cousa que indicar\u00eda que o lugar foi un santuario, cuxo uso se prolongou at\u00e9 as \u00e9pocas ib\u00e9rica e romana.\nEn total na \"Roca dels Moros\" hai 45 figuras, 7 das cales van gravadas na pedra e 38 pintadas en vermello claro, negro e vermello escuro. O conxunto est\u00e1 preparado para as visitas do p\u00fablico."}
{"id": "51643", "revid": "1131", "url": "https://gl.wikipedia.org/wiki?curid=51643", "title": "Illa Guidoiro Areoso", "text": "A Illa do Guidoiro Areoso \u00e9 un illote galego situado no interior da R\u00eda de Arousa a 1,4 quil\u00f3metros ao oeste da Illa de Arousa, illa e concello da Provincia de Pontevedra, \u00e1 que pertence. \u00c9 o maior dos illotes que conforman o arquip\u00e9lago de R\u00faa e Os Guidoiros (O Areoso e O Pedregoso) a pesar de que apenas ten 600 m de longo de norte a sur por 200 m no seu punto m\u00e1is largo e s\u00f3 acada 9 m sobre o nivel do mar no seu punto m\u00e1is alto.\n\u00c9 un illote de case 9 hect\u00e1reas, baixo e constitu\u00eddo case completamente de area. A metade norte est\u00e1 ocupada por unha duna activa, mentres que na sur se mesturan afloramentos gran\u00edticos cunha duna vexetada. Toda a illa est\u00e1 rodeada de arrecifes \u00e1 flor de auga, ata naquelas partes con m\u00e1is presenza de area emerxida.\nPatrimonio arqueol\u00f3xico do Areoso.\nA pesar do seu tama\u00f1o, destaca a presenza de diversos restos arqueol\u00f3xicos, sobre todo varias m\u00e1moas e dolmens megal\u00edticos.\nA finais dos anos 80 do s\u00e9culo XX o arque\u00f3logo Jos\u00e9 Manuel Rey Garc\u00eda localizou na s\u00faa superficie tres estruturas megal\u00edticas, das que escavou d\u00faas, as\u00ed como un asentamento de comezos da Idade de Bronce no que, xunto a cer\u00e1micas e outras pezas, se recuperaron abundantes restos de fauna dom\u00e9stica (vacas, porcos e ovellas ou cabras). Non semella haber ocupaci\u00f3ns humanas posteriores a esa data. Unicamente atopou restos dunha \u00e1nfora romana que seguramente procedese dunha embarcaci\u00f3n afundida nas proximidades. A\u00ednda as\u00ed, seguiuse frecuentando tanto para o marisqueo como para a extracci\u00f3n de granito para a cantar\u00eda.\nPode estra\u00f1ar a presenza deste importante n\u00famero de sitios arqueol\u00f3xicos nun illote tan pequeno e apartado do continente, pero c\u00f3mpre aclarar que nin o nivel do mar nin a li\u00f1a de costa permaneceron estables ao longo do tempo. As r\u00edas galegas form\u00e1ronse pola inundaci\u00f3n de antigos vales fluviais na fin da \u00faltima glaciaci\u00f3n, pero esta inundaci\u00f3n non foi inmediata e d\u00e9ronse ciclos de crecemento do nivel do mar e outros de estabilizaci\u00f3n.\nOs estudos indican que desde o 5000 a. C. e durante todo o neol\u00edtico, \u00e9poca de construci\u00f3n das tumbas megal\u00edticas, o nivel do mar estar\u00eda estabilizado entre 5 e 7 m baixo o nivel actual, co cal a li\u00f1a de costa estar\u00eda m\u00e1is ao interior da r\u00eda que na actualidade. Con esta situaci\u00f3n, a actual illa de Arousa formar\u00eda nesta \u00e9poca parte dunha gran pen\u00ednsula unida ao continente, pen\u00ednsula da que tam\u00e9n formar\u00edan parte o propio Guidoiro Areoso e outros illotes m\u00e1is pequenos como o Corveiro ou Guidoiro Pedregoso. O mar permaneceu estable ata comezos da Idade de Bronce, cara ao 2200-2000 a. C., cando comezou a subir de forma progresiva ata situarse 1.000 anos despois entre 1 e 2 m baixo a cota actual. Seguramente durante esta subida foi cando Guidoiro quedou convertido nunha illa, de a\u00ed que non se co\u00f1ezan ocupaci\u00f3ns humanas posteriores ao Bronce.\nNos \u00faltimos anos o illote sufriu un importante proceso de alteraci\u00f3n das superficies areosas, como corresponde ao seu ambiente dunar. A duna norte reduciuse considerablemente en altura e extensi\u00f3n, mentres que nas praias desapareceu case un metro de area s\u00f3 nos \u00faltimos seis anos. Como consecuencia desta situaci\u00f3n, outros sitios arqueol\u00f3xicos sa\u00edron \u00e1 luz. Agora co\u00f1ecemos un total de cinco estruturas megal\u00edticas, e abundante material arqueol\u00f3xico do neol\u00edtico final e de comezos da Idade de Bronce se esparexe pola zona intermareal. A acci\u00f3n do mar, inexorable, est\u00e1 a afectar estes sitios alter\u00e1ndoos e fac\u00e9ndoos desaparecer paseni\u00f1amente.\nTodos os sitios arqueol\u00f3xicos que se co\u00f1ec\u00edan en Guidoiro Areoso a comezos do 2014 situ\u00e1nse na zona intermareal, onde a acci\u00f3n do mar os deixa ao descuberto, xa que o interior est\u00e1 completamente ocupado por unha duna. Ata agora identificamos cinco monumentos megal\u00edticos (m\u00e1moas), todos eles na metade sur da illa. Non co\u00f1ecemos a s\u00faa cronolox\u00eda exacta, pero non difiren moito dos que atopamos no resto de Galicia, polo que se pode supo\u00f1er unha idade similar, do Neol\u00edtico ou Calcol\u00edtico (4500-2000 a.c. en cifras redondas). Ademais, polas praias do illote espar\u00e9xese abundante material arqueol\u00f3xico do Calcol\u00edtico e mais da Idade de Bronce, sobre todo cer\u00e1mica e restos de comida.\nPero isto \u00e9 s\u00f3 o que se sabe ata hoxe. Cada ano os temporais do inverno erosionan un pouco m\u00e1is O Areoso e deixan \u00e1 vista novos achados arqueol\u00f3xicos ata ent\u00f3n sepultados pola area. E seguramente a\u00ednda existen moitas sorpresas agachadas baixo ela.\nNo ano 2014 p\u00faxose en marcha unha iniciativa aberta ao conxunto da sociedade: Guidoiro Dixital, onde se busca reunir informaci\u00f3n gr\u00e1fica (fotograf\u00eda ou v\u00eddeo) do illote e os seus sitios previa ao 2013. O prop\u00f3sito \u00e9 dar a co\u00f1ecer este patrimonio tan feble, facer un seguimento de como est\u00e1 a evolucionar a li\u00f1a de costa e como afecta \u00e1 preservaci\u00f3n dos sitios, promover a s\u00faa protecci\u00f3n e reconstru\u00edr dixitalmente os sitios que foron destru\u00eddos ou alterados por esta din\u00e1mica nos \u00faltimos anos.\nM\u00e1moa 1.\nEscavada por Jos\u00e9 Manuel Rey Garc\u00eda, ten un t\u00famulo de s\u00f3 5,80 m de di\u00e1metro, moi baixo en altura, recuberto por unha capa de pedras pequenas (coiraza). Aproximadamente no centro sit\u00faase unha c\u00e1mara funeraria de planta poligonal, de 1,10 m de ancho. Seguramente estaba formada por seis lousas, das que s\u00f3 tres, de granito, permanecen na s\u00faa posici\u00f3n orixinal. No seu interior non se atoparon achados de interese. A erosi\u00f3n do mar fixo desaparecer case a metade do t\u00famulo, e iso a pesar de que hoxe en d\u00eda est\u00e1 un pouco apartado da zona intermareal.\nM\u00e1moa 2.\nLocalizouse tam\u00e9n nas escavaci\u00f3ns de J.M. Rey no medio da praia sur do illote, sepultada baixo m\u00e1is de dous metros de area. \u00c9 un estra\u00f1o monumento de s\u00f3 7 m de di\u00e1metro formado por un pequeno t\u00famulo recuberto tam\u00e9n de coiraza p\u00e9trea, coas pedras da periferia de maiores dimensi\u00f3ns. No seu centro unha vintena de pequenas lousas de granito formaban unha c\u00e1mara sepulcral de planta levemente oblonga (1,73 \u00d7 1,50 m), que seguramente se cubr\u00eda con materiais perecedoiros.\nA c\u00e1mara semellaba baleirada en \u00e9poca prehist\u00f3rica e o seu contido esparexido pola periferia do monumento. Este enxoval estaba formado por varios vasos de cer\u00e1mica, alg\u00fans cunha decoraci\u00f3n incisa que os arque\u00f3logos denominan \"Penha\", datada na primeira metade do III milenio a. C.\nM\u00e1moa 3.\nDescuberta pola erosi\u00f3n dos \u00faltimos anos, en 2014 xa se aprecian cinco lousas de granito cravadas na area formando unha estrutura aproximadamente circular de m\u00e1is dun metro de di\u00e1metro. Tr\u00e1tase da c\u00e1mara funeraria, ao leste da cal, onde a marea segue a erosionar a praia, unha serie de cantos indican a presenza da coiraza do t\u00famulo que a rodea. Este pequeno dolmen est\u00e1 situado a car\u00f3n da m\u00e1moa 2, a s\u00f3 4,50 m do bordo da escavaci\u00f3n realizada nos anos 80 do s\u00e9culo XX, pero non foi co\u00f1ecido ata datas recentes, o que d\u00e1 idea da cantidade de area que desapareceu nos \u00faltimos anos.\nM\u00e1moa 4.\nEste monumento xa foi documentado por J. M. Rey nos seus traballos na illa, pero non chegou a escavalo. Daquela conserv\u00e1base case enteiro e puido documentar parte da coiraza de pedras que o recubr\u00eda. Na actualidade o mar devorou case a metade do t\u00famulo e pode apreciarse, no perfil norte da illa, un corte case perfecto da s\u00faa estrutura. Presenta unha c\u00e1mara funeraria alongada, case rectangular, de 2,60 m de longo por 1,50 m de alto e un largo desco\u00f1ecido, xa que m\u00e1is da metade segue sepultada baixo a terra. Est\u00e1 formada por tres lousas de granito no seu lado visible e unha cuarta \u00e1 dereita, que fai de cabeceira. Vese tam\u00e9n unha quinta lousa \u00e1 esquerda, seguramente a que serviu para pechar o monumento posto que se sit\u00faa ao SE, o punto onde adoita estar a porta deste tipo de tumbas. Conserva tam\u00e9n a cuberta, aparentemente ca\u00edda no interior do dolmen e rota cando menos en dous anacos por mor do peso da area da duna que ten enriba.\n\u00c1 dereita deste dolmen p\u00f3dese ver unha secci\u00f3n da m\u00e1moa que o rodea, feita con terra negra e recuberta dunha coiraza de pedras de granito. Non semella ser maior de 10 m de di\u00e1metro por 1,20 m de alto, polo que as lousas da c\u00e1mara aflorar\u00edan por f\u00f3ra dela en altura. En setembro de 2011 o Servizo Provincial de Costas de Pontevedra do Ministerio de Agricultura, Alimentaci\u00f3n e Medio Ambiente constru\u00edu un muro de contenci\u00f3n para protexer o monumento da acci\u00f3n do mar.\nM\u00e1moa 5.\nCando menos desde 2005 d\u00faas lousas de granito apoiadas unha na outra en \u00e1ngulo recto afloraban na praia oeste, case no istmo que une as d\u00faas partes que forman o illote. En 2011 desapareceran m\u00e1is de 40\u00a0cm de area e pod\u00eda apreciarse a estrutura da m\u00e1moa na zona intermareal. En 2013 a acci\u00f3n do mar destru\u00edra por completo o monumento. Trat\u00e1base dun t\u00famulo duns 9 m de di\u00e1metro, recuberto dunha coiraza de pedras de granito das que s\u00f3 se conservaba o anel exterior. No seu centro situ\u00e1base unha c\u00e1mara megal\u00edtica da que non se co\u00f1ece a forma completa, composta polo menos por seis lousas tam\u00e9n de granito, das que s\u00f3 d\u00faas permanec\u00edan na s\u00faa posici\u00f3n orixinal. Unha destas \u00faltimas era a m\u00e1is alta e acadaba 1,72 m.\nA ocupaci\u00f3n da Idade de Bronce.\nO espazo que hoxe \u00e9 o illote do Areoso non se usou na prehistoria unicamente como lugar funerario. Diferentes grupos humanos frecuent\u00e1rono, cando menos, desde o final do Neol\u00edtico ata momentos avanzados da Idade de Bronce. En todas as praias da zona sur aparecen abundantes restos arqueol\u00f3xicos esparexidos pola superficie, postos ao descuberto pola acci\u00f3n das mareas. Son fundamentalmente fragmentos de recipientes de cer\u00e1mica, pero tam\u00e9n \u00f3sos de animais e cunchas, \u00e9 dicir, restos de comida.\nAdemais, J. M. Rey constatou na s\u00faa escavaci\u00f3n que sobre a m\u00e1moa 2, unha vez abandonada e logo de que estivese xa parcialmente oculta pola area de praia, se instalou un asentamento datado entre o 2225 e o 1950 a. C. Nel recolleu abundantes recipientes cer\u00e1micos, entre eles alg\u00fans do tipo campaniforme, que var\u00edan en forma, calidade e capacidade con respecto aos da fase anterior. Varios cacharros te\u00f1en restos de feluxe e queimado na s\u00faa superficie, proba de que se puxeron ao lume, polo que seguramente estamos ante un poboado ou campamento epis\u00f3dico. Tam\u00e9n apareceron dous punz\u00f3ns met\u00e1licos, en bronce, un punz\u00f3n de \u00f3so e instrumentos feitos en pedra pu\u00edda e tallada.\nPero o m\u00e1is interesante da escavaci\u00f3n foi que se recuperaron abundantes refugallos de comida, \u00f3sos e cunchas, que non \u00e9 habitual conservar en Galicia para \u00e9pocas tan antigas pola acidez do solo, pero que o medio mari\u00f1o de Guidoiro Areoso axudou a preservar. Aquelas xentes com\u00edan gando vac\u00fan, ovellas ou cabras (os seus \u00f3sos son case imposibles de distinguir) e porcos. En canto aos mariscos, as especies consumidas eran ostras, mexill\u00f3ns e lapas, que seguramente recoll\u00edan nos areais e rochedos pr\u00f3ximos.\nAdemais, durante a Idade de Bronce tam\u00e9n parece que se realizaron enterramentos no illote. \u00c1 parte de que algunha das m\u00e1moas pod\u00eda seguir en uso, localiz\u00e1ronse d\u00faas pequenas cistas, caixas feitas con lousas de pedra que son utilizadas como sartego. Orixinalmente estar\u00edan sepultadas baixo o terreo, como as tumbas dos camposantos das igrexas."}
{"id": "51644", "revid": "23204", "url": "https://gl.wikipedia.org/wiki?curid=51644", "title": "Carmelo Lis\u00f3n Tolosana", "text": "Carmelo Lis\u00f3n Tolosana, nado en novembro de 1929 en La Puebla de Alfind\u00e9n (provincia de Zaragoza) e finado en Madrid o 17 de marzo de 2020, foi un antrop\u00f3logo espa\u00f1ol.\nTraxectoria.\nDoutor en Filosof\u00eda e Letras pola Universidade Complutense de Madrid e en Antropolox\u00eda Social pola Universidade de Oxford. Escribiu m\u00e1is dunha vintena de libros, ademais de colaboraci\u00f3ns en diferentes publicaci\u00f3ns, sobre temas antropol\u00f3xicos. Resultado dos seus traballos de campo en Galicia publicou diversas obras."}
{"id": "51647", "revid": "89787", "url": "https://gl.wikipedia.org/wiki?curid=51647", "title": "Nicolas Sarkozy", "text": "Nicolas Sarkozy (nome completo: Nicolas Paul St\u00e9phane Sark\u00f6zy de Nagy-Bocsa; nome familiar: Sarko), nado en Par\u00eds o 28 de xaneiro de 1955, \u00e9 un pol\u00edtico franc\u00e9s. Foi presidente da Rep\u00fablica Francesa de maio de 2007 ata maio de 2012.\nFoi presidente do partido conservador Uni\u00f3n por un Movemento Popular (UMP), ministro de Estado, ministro de Interior e de Administraci\u00f3n do territorio, ministro de Facenda, ministro de Econom\u00eda, deputado polo departamento dos Altos do Sena, deputado europeo, presidente do consello xeral dos Altos do Sena, c\u00f3nsul de Neuilly-Sur-Seine e conselleiro municipal de Neuilly-Sur-Seine.\nBiograf\u00eda.\nInfancia.\nNicolas Sarkozy \u00e9 fillo de P\u00e1l Sarkozy de Nagybocsa (\"Nagyb\u00f3csai S\u00e1rk\u00f6zy P\u00e1l\", en h\u00fangaro), nado en Budapest en 1928 no seo dunha familia pertencente \u00e1 pequena aristocracia. O seu t\u00edtulo nobiliario ten a s\u00faa orixe nunha concesi\u00f3n de 1628 do Emperador Fernando II, Rei de Bohemia e Hungr\u00eda, devanceiro seu, distinguido nas guerras contra os turcos.\nEn 1944, coa chegada das tropas sovi\u00e9ticas, a familia Sarkozy sufriu a expropiaci\u00f3n das s\u00faas propiedades e foi forzada a marchar ao exilio. Daquela comezou unha longa etapa de peregrinaci\u00f3n por Europa, que os levar\u00eda a Austria e Alema\u00f1a, onde P\u00e1l co\u00f1ecer\u00eda un recrutador da Lexi\u00f3n estranxeira francesa.\nDecidido a vivir unha grande aventura, enrolouse por un per\u00edodo de cinco anos iniciando a s\u00faa carreira militar en Alxeria. Por\u00e9n esta viuse truncada cando foi declarado in\u00fatil para ser enviado \u00e1 Guerra de Indochina, e en 1948 \u00e9 desmobilizado en Marsella. Unha vez en Francia, trocou o seu nome cara a un dunha aparencia m\u00e1is francesa, trocando Nagyb\u00f3csai S\u00e1rk\u00f6zy P\u00e1l (en h\u00fangaro o nome vai ao final), polo m\u00e1is reco\u00f1ecible Paul Sarkozy de Nagy-Bocsa. Al\u00ed converteuse en publicitario, e en 1949 casou con Andr\u00e9e Mallah, filla dun cirurxi\u00e1n de Par\u00eds de orixe sefard\u00ed, e que estudaba Dereito.\nEn 1952 naceu o primeiro fillo da parella, Guillaume, futuro director de empresas do sector t\u00e9xtil. Tres anos m\u00e1is tarde, en 1955, naceu Nicolas. En 1958 naceu Fran\u00e7ois, o terceiro fillo, futuro pediatra e investigador en biolox\u00eda.\nXuventude.\nDurante a infancia de Sarkozy, o seu pai negouse a darlle ning\u00fan tipo de axuda econ\u00f3mica \u00e1 familia de quen daquela era a s\u00faa dona, incluso cando acabara de fundar a s\u00faa propia axencia de publicidade, conseguindo grazas a ela unha gran fortuna. A familia de Sarkozy viv\u00eda nunha pequena casa do seu av\u00f3 materno, Benedict Mallah, no 17th Arrondissement. M\u00e1is tarde a familia mudouse a Neuilly-sur-Seine, unha das comunas (concellos) da rexi\u00f3n da \u00cele-de-France ao oeste do 17th Arrondissement xustamente na fronteira de Par\u00eds. Segundo Sarkozy, o seu av\u00f3 materno foi para el unha maior influencia co seu pai, a quen case nunca v\u00eda. O seu av\u00f3, un xudeu sefard\u00ed de nacemento, orixinario de Sal\u00f3nica, daquela parte do Imperio Otom\u00e1n (Actual Grecia), converteuse ao catolicismo ao casar coa avoa de Sarkozy, unha francesa cat\u00f3lica de nacemento, polo que este foi criado na fe cat\u00f3lica do seu fogar. Nicolas Sarkozy, como os seus irm\u00e1ns, foi bautizado e \u00e9 un cat\u00f3lico practicante. Sarkozy dixo recentemente que un dos seus modelos a seguir foi o falecido Papa Xo\u00e1n Paulo II.\nPaul, o pai de Sarkozy, non ensinou nin a el nin aos seus irm\u00e1ns a lingua h\u00fangara. Non existen evidencias de que se tratase de educar os irm\u00e1ns de Sarkozy no transfondo cultural do seu pai.\nSarkozy ten dito que o feito de que o seu pai o abandonase de pequeno influ\u00edu na persoa que \u00e9 hoxe en d\u00eda. Na s\u00faa infancia e adolescencia, sentiuse inferior con respecto aos seus ricos compa\u00f1eiros. Tam\u00e9n sufriu de moitas inseguridades, debido \u00e1 s\u00faa curta altura 1,65 m, ou ao nivel econ\u00f3mico da s\u00faa familia (comparado cos seus veci\u00f1os do Arrondissement ou Neuilly), e dise que lle garda rancor ao seu pai debido \u00e1 s\u00faa ausencia. \"O que me fixo ser quen son agora, \u00e9 a suma de t\u00f3dalas humillaci\u00f3ns que sufr\u00edn durante a mi\u00f1a infancia\".\nVida persoal.\nO 18 de outubro do 2007, o Elisio confirmou a separaci\u00f3n de Sarkozy e da s\u00faa dona C\u00e9cilia tras longos meses de rumores p\u00fablicos acerca deste desenlace. Segundo a s\u00faa avogada, Michele Cahen, presentouse ante un xu\u00edz, quen lles outorgou o divorcio logo de 11 anos de matrimonio. A finais de 2007 comezou unha relaci\u00f3n coa modelo e cantante Carla Bruni, coa que casou o 2 de febreiro de 2008.\nMatrimonio por terceira vez.\nO Elisio confirmou nun comunicado que o s\u00e1bado 2 de febreiro de 2008, o matrimonio do Presidente da Rep\u00fablica con Carla Bruni coa seguinte frase: \"A Se\u00f1ora Carla Bruni-Tedeschi e o Se\u00f1or Nicol\u00e1s Sarkozy anuncian que casaron esta ma\u00f1\u00e1 en presenza dos seus familiares e na m\u00e1is estrita intimidade\". Foi o alcalde do 8\u00b0 distrito de Par\u00eds, Fran\u00e7ois Lebel, quen se desprazou persoalmente ao palacio do Elisio para os casar. Tr\u00e1tase do terceiro matrimonio do Presidente, que foi o primeiro divorciado en ocupar o Elisio. Tam\u00e9n cabe salientar que \u00e9 o terceiro presidente de Francia que casou no Elisio dende Napole\u00f3n III en 1853.\nTivo dous fillos do seu primeiro matrimonio e un fillo coa s\u00faa ex-esposa Cecilia Ciganer-Alb\u00e9niz, da que se divorciou en outubro, logo de once anos de matrimonio. \u00c9, as\u00ed mesmo, o primeiro Xefe de Estado que se divorcia en funci\u00f3ns.\nCarla Bruni, 40 anos, tivo un fillo, Aur\u00e9lien, nado en 2002, co profesor de filosof\u00eda Rapha\u00ebl Enthoven. \u00c9 filla dun rico industrial italiano. Reconverteuse con \u00e9xito en cantante logo de ter levado unha carreira internacional de manequ\u00edn durante os anos noventa.\nVida laboral.\nNo acad\u00e9mico, Sarkozy \u00e9 licenciado pola Universidade de Par\u00eds X Nanterre e exerceu de avogado. Tam\u00e9n estudou no Instituto de Estudos Pol\u00edticos de Par\u00eds (m\u00e1is co\u00f1ecido como \u00abCiencias Po\u00bb), onde recibiu o t\u00edtulo.\nTraxectoria pol\u00edtica.\nSarkozy comezou a s\u00faa carreira pol\u00edtica aos 22 anos, cando foi elixido concelleiro da cidade de Neuilly-sur-Seine. Despois foi elixido alcalde e exerceu o seu cargo de 1983 a 2002. En 1988 conseguiu acta de deputado do Parlamento Franc\u00e9s. Dende 1993 ata 1995, foi ministro de Orzamentos e portavoz do Executivo no gabinete de \u00c9douard Balladur.\nDurante a maior parte do inicio da s\u00faa carreira, Sarkozy foi visto como un protexido de Jacques Chirac. Con todo, en 1995, distanciouse de Chirac e apoiou ao Primeiro Ministro \u00c9douard Balladur para Presidente. Despois de que Chirac ga\u00f1ase as elecci\u00f3ns, Sarkozy perdeu a s\u00faa posici\u00f3n como ministro de Orzamentos e atopouse afastado dos c\u00edrculos de poder. Dise que Chirac considerou a Sarkozy como un traidor por estar \u00e1 beira de Balladur.\nCarreira ministerial.\nNo ano 2002, logo da s\u00faa reelecci\u00f3n como Presidente da Rep\u00fablica Francesa, Jacques Chirac designou a Sarkozy como Ministro do Interior no gabinete de Primeiro Ministro Jean-Pierre Raffarin, a pesar da s\u00faa mutua desconfianza.\nDespois da reorganizaci\u00f3n do gabinete o 31 de marzo do 2004, Sarkozy foi nomeado Ministro de Econom\u00eda, Finanzas e Industria. Sarkozy aplicou unha pol\u00edtica de liberalismo, pero con algunha intervenci\u00f3n. En setembro do 2004, supervisou a reduci\u00f3n dos accionistas do goberno en France T\u00e9l\u00e9com do 50,4% ao 41%. Alcanzou un acordo segundo o cal a venda polo mi\u00fado nas principais cadeas de Francia intentar\u00eda baixar os prezos ao detalle nunha media do 2%; o \u00e9xito desta medida \u00e9 discutible, con estudos que suxiren que a diminuci\u00f3n foi m\u00e1is pr\u00f3xima ao 1%. Sarkozy evitou tomar unha decisi\u00f3n sobre o ISF (o imposto de solidariedade sobre a fortuna), que \u00e9 considerado como un s\u00edmbolo ideol\u00f3xico pola esquerda.\nDentro da UMP, continuaron as relaci\u00f3ns tensas entre Sarkozy e Chirac ao co\u00f1ec\u00e9rense as intenci\u00f3ns de Sarkozy de se converter no xefe do partido logo da dimisi\u00f3n de Alain Jupp\u00e9. En novembro, logo das elecci\u00f3ns internas do partido, Sarkozy converteuse en l\u00edder da UMP, obtendo o 85% dos votos. Logo dun acordo con Chirac, dimitiu como ministro.\nDespois de dimitir tam\u00e9n como deputado, Sarkozy foi reelixido o 13 de marzo do 2005 na Asemblea Nacional.\nLogo do fracaso do referendo da Constituci\u00f3n Europea en Francia e a dimisi\u00f3n do Primeiro Ministro Raffarin, Sarkozy volveu ocupar a carteira de Interior no novo goberno de Dominique de Villepin, o 31 de maio do 2005.\nAccedeu \u00e1 carteira de Interior cando Francia afrontaba problemas de orde, sociais e p\u00fablicos. A s\u00faa pol\u00edtica de \u00ab\"resistencia contra o crime\"\u00bb, que incrementou a presenza da polic\u00eda nas r\u00faas, foi apoiada por unha banda da poboaci\u00f3n. Con todo, alg\u00fans sentiron que se vulneraban os dereitos civ\u00eds e perdeu apoio entre as capas menos favorecidas da sociedade. Outra cr\u00edtica era que as acci\u00f3ns de Sarkozy eran m\u00e1is un espect\u00e1culo ca algo realmente eficaz. Cara ao final do seu ministerio, as s\u00faas decisi\u00f3ns fixeran del unha figura pol\u00e9mica en Francia.\nNo 2004, Sarkozy publicou un libro chamado \"A Rep\u00fablica, as relixi\u00f3ns e a esperanza\" onde dic\u00eda que os mozos non deber\u00edan ser educados unicamente en valores segrares ou republicanos. Tam\u00e9n avogou por reducir a separaci\u00f3n Igrexa-Estado, inclu\u00edndo subsidios a mesquitas por parte do goberno para axudar aos cl\u00e9rigos musulm\u00e1ns a ensinar valores franceses.\nPresidencia.\nO 6 de maio de 2007 ga\u00f1ou as elecci\u00f3ns presidenciais, convert\u00e9ndose en Presidente da V Rep\u00fablica o 16 de maio, con Fran\u00e7ois Fillon como Primeiro Ministro.\nUni\u00f3n Europea.\nSarkozy viaxou a Berl\u00edn no seu primeiro d\u00eda como presidente de Francia. Al\u00ed entrevistouse coa chanceler alem\u00e1, Angela Merkel. Ambos os dous mandatarios subli\u00f1aron a amizade franco xermana e o seu compromiso coa Uni\u00f3n Europea.\nDurante o seu primeiro cumio do Consello da Uni\u00f3n Europea en xu\u00f1o do 2007, Sarkozy participou activamente nas reuni\u00f3ns que serviron para que se acadase un acordo entre os estados membros da Uni\u00f3n en torno ao Tratado de reforma institucional O 14 de xullo seguinte tropas dos 27 pa\u00edses da Uni\u00f3n Europea desfilaron xuntas por primeira vez nos Campos Elisios de Par\u00eds con motivo da festa nacional francesa nunha cerimonia encabezada por Sarkozy."}
{"id": "51650", "revid": "362492", "url": "https://gl.wikipedia.org/wiki?curid=51650", "title": "Vila de Palos", "text": ""}
{"id": "51658", "revid": "132", "url": "https://gl.wikipedia.org/wiki?curid=51658", "title": "Cerneda", "text": ""}
{"id": "51660", "revid": "132", "url": "https://gl.wikipedia.org/wiki?curid=51660", "title": "Crendes", "text": ""}
{"id": "51661", "revid": "132", "url": "https://gl.wikipedia.org/wiki?curid=51661", "title": "Figueroa", "text": ""}
{"id": "51662", "revid": "27249", "url": "https://gl.wikipedia.org/wiki?curid=51662", "title": "Leiro (hom\u00f3nimos)", "text": "O top\u00f3nimo galego Leiro pode referirse a:\nAmais, como apelido pode referirse a:"}
{"id": "51663", "revid": "132", "url": "https://gl.wikipedia.org/wiki?curid=51663", "title": "Mabegondo", "text": ""}
{"id": "51664", "revid": "132", "url": "https://gl.wikipedia.org/wiki?curid=51664", "title": "Meangos", "text": ""}
{"id": "51665", "revid": "114", "url": "https://gl.wikipedia.org/wiki?curid=51665", "title": "Variedades diaf\u00e1sicas", "text": ""}
{"id": "51666", "revid": "1822", "url": "https://gl.wikipedia.org/wiki?curid=51666", "title": "Orto (hom\u00f3nimos)", "text": "Orto p\u00f3dese referir a:\nComo top\u00f3nimo pode referirse a:\nTam\u00e9n \u00e9 o nome de:"}
{"id": "51667", "revid": "132", "url": "https://gl.wikipedia.org/wiki?curid=51667", "title": "Presedo", "text": ""}
{"id": "51668", "revid": "1888", "url": "https://gl.wikipedia.org/wiki?curid=51668", "title": "Sarand\u00f3s", "text": "O top\u00f3nimo Sarand\u00f3s pode referirse a:"}
{"id": "51669", "revid": "56817", "url": "https://gl.wikipedia.org/wiki?curid=51669", "title": "Vilacova", "text": "O top\u00f3nimo Vilacova pode referirse a:"}
{"id": "51670", "revid": "132", "url": "https://gl.wikipedia.org/wiki?curid=51670", "title": "Vizo\u00f1o", "text": ""}
{"id": "51671", "revid": "132", "url": "https://gl.wikipedia.org/wiki?curid=51671", "title": "Vi\u00f3s", "text": ""}
{"id": "51681", "revid": "1131", "url": "https://gl.wikipedia.org/wiki?curid=51681", "title": "Autoestrada", "text": "Unha autoestrada \u00e9 unha v\u00eda de circulaci\u00f3n de autom\u00f3biles e veh\u00edculos terrestres de carga; \u00e9 r\u00e1pida e segura e admite un volume de tr\u00e1fico considerable, e difer\u00e9nciase dunha estrada en que a autoestrada disp\u00f3n de dobre carril para cada sentido con calzadas separadas.\nAs primeiras v\u00edas constru\u00eddas con esta configuraci\u00f3n fix\u00e9ronse en Italia durante os anos vinte do s\u00e9culo XX. Dentro dos tipos de estradas representan as v\u00edas que m\u00e1is tr\u00e1fico rodado poden soportar e nas que este alcanza maiores velocidades polo que representan os eixos principais da rede viaria dun pa\u00eds desenvolvido.\nCaracter\u00edsticas.\nPara poder ser cualificada como autoestrada, unha v\u00eda de circulaci\u00f3n debe reunir as seguintes caracter\u00edsticas:"}
{"id": "51682", "revid": "23204", "url": "https://gl.wikipedia.org/wiki?curid=51682", "title": "Solubilidade", "text": "A solubilidade \u00e9 unha medida da capacidade dunha determinada substancia para disolverse nun l\u00edquido. Pode expresarse en moles por litro, en gramos por litro ou en porcentaxe de soluto; nalgunhas condici\u00f3ns p\u00f3dese excedela, denomin\u00e1ndose soluci\u00f3n sobresaturada.\nA substancia que se disolve ch\u00e1mase \"soluto\" e a substancia onde se disolva ch\u00e1mase \"disolvente\". Non todas as substancias se disolven nun mesmo disolvente, por exemplo na auga dis\u00f3lvese o alcohol e o sal mentres que o aceite e a gasolina non se disolven.\nNa solubilidade, o car\u00e1cter polar ou apolar da substancia infl\u00fae moito, xa que, debido a estes a substancia ser\u00e1 m\u00e1is ou menos soluble. Os compostos con menor solubilidade son os que presentan menor reactividade, como por exemplo as parafinas, os compostos arom\u00e1ticos e os derivados haloxenados.\nO termo solubilidade empr\u00e9gase tanto para designar ao fen\u00f3meno cualitativo do proceso de disoluci\u00f3n como para expresar cuantitativamente a concentraci\u00f3n das soluci\u00f3ns. A solubilidade dunha substancia depende da natureza do disolvente e do soluto, as\u00ed como da temperatura e a presi\u00f3n do sistema, \u00e9 dicir, da tendencia do sistema a alcanzar o valor m\u00e1ximo de entrop\u00eda."}
{"id": "51685", "revid": "75439", "url": "https://gl.wikipedia.org/wiki?curid=51685", "title": "Xogos Ol\u00edmpicos de 2000", "text": "Os XXIV Xogos Ol\u00edmpicos de Sidney, Australia, realizados entre o 15 de setembro e o 1 de outubro do ano 2000 e tam\u00e9n co\u00f1ecidos como \"Xogos do Milenio\", foron os maiores organizados at\u00e9 o de ent\u00f3n, con 10.651 atletas de 199 pa\u00edses competindo en 300 eventos deportivos. Suced\u00e9ronse nunha atmosfera pac\u00edfica e estiveron ben organizados.\nAustralia, pa\u00eds anfitri\u00f3n, preparouse para os seus Xogos coa intenci\u00f3n de tornarse unha potencia ol\u00edmpica e conquistou a espectacular marca de 58 medallas, sendo 16 de ouro, ficando na cuarta posici\u00f3n no cadro de medallas final dos Xogos, a mellor participaci\u00f3n da s\u00faa historia.\nProceso de candidatura.\nAdemais de Sidney, catro cidades m\u00e1is tentaron realizar os Xogos da XXVII Olimp\u00edada: Pequ\u00edn (China), Berl\u00edn (Alema\u00f1a), Istambul (Turqu\u00eda) e Manchester (Inglaterra). A escolla de Sidney como sede foi en certo modo unha sorpresa, pois a favorita era Pequ\u00edn.\nCerimonia de Apertura.\nO facho ol\u00edmpico foi acendido pola descendente de aborixes Kathy Freeman, nun simb\u00f3lico \"mea culpa\" dos australianos pola dominaci\u00f3n e case extinci\u00f3n da raza ind\u00edxena que habitaba Australia antes da chegada dos brancos. Esta mesma atleta ga\u00f1ar\u00eda despois a medalla de ouro nos 400 metros lisos.\nAs d\u00faas Coreas entraron no estadio unidas baixo a mesma bandeira por primeira vez nos Xogos, mais competiron separadas.\nCatro atletas de Timor Leste, recentemente independente e a\u00ednda loitando pola autonom\u00eda, desfilan na apertura dos Xogos, baixo o manto da bandeira ol\u00edmpica (participan como participantes ol\u00edmpicos independentes).\nAtletas destacados.\nIan Thorpe, australiano de 17 anos, t\u00f3rnase no maior nome da nataci\u00f3n dos Xogos, ao ga\u00f1ar tres medallas de ouro, quebrando a s\u00faa propia marca mundial nos 400m libres. No caso feminino \u00e9 a neerlandesa Inge de Bruijn, con tres ouros e unha marca mundial.\nSteve Redgrave, de Gran Breta\u00f1a, conquista a s\u00faa quinta medalla de ouro consecutiva en cinco Xogos consecutivos no remo.\nO loitador de taekwondo Hieu Ngan Tran, ga\u00f1ou a primeira medalla, de prata, de Vietnam, dende a primeira participaci\u00f3n do pa\u00eds en 1952.\nO sistema de selecci\u00f3n de deportistas ol\u00edmpicos en cada pa\u00eds tam\u00e9n deu lugar a situaci\u00f3ns rechamantes, como a de Eric Moussambani, nadador de Guinea Ecuatorial. Ti\u00f1a aprendido a nadar apenas seis meses antes do inicio dos Xogos e durante as competici\u00f3ns de Sidney foi a primeira vez que nadaba en piscinas con distancia oficial (en Guinea Ecuatorial non exist\u00edan piscinas ol\u00edmpicas). O nadador competiu nos 100 m libres s\u00f3, xa que os dous competidores da s\u00faa serie foran desclasificados. Case afoga, chegando cun tempo de m\u00e1is do dobre que os demais clasificados, mais pola s\u00faa simpat\u00eda e polo esp\u00edrito ol\u00edmpico converteuse nun dos deportistas destacados da competici\u00f3n.\nModalidades disputadas.\nNestes Xogos, o tr\u00edatlon e o taekwondo fixeron a s\u00faa estrea ol\u00edmpica."}
{"id": "51686", "revid": "56817", "url": "https://gl.wikipedia.org/wiki?curid=51686", "title": "751", "text": "V\u00e9xase tam\u00e9n.\nHistoria ano a ano"}
{"id": "51690", "revid": "98629", "url": "https://gl.wikipedia.org/wiki?curid=51690", "title": "Xust\u00e1s, Xust\u00e1s, Cospeito", "text": "Xust\u00e1s \u00e9 un lugar da parroquia de Santiago de Xust\u00e1s, no concello lugu\u00e9s de Cospeito. Segundo o IGE, en 2019 ti\u00f1a 5 habitantes (3 homes e 2 mulleres), o que sup\u00f3n unha diminuci\u00f3n respecto do ano 2017, cando ti\u00f1a 6 habitantes.\nLocalizaci\u00f3n.\nAt\u00f3pase na estrada que une Rozas con Abad\u00edn, sendo atravesada polo r\u00edo Mi\u00f1o na s\u00faa gran parte. Ten uns trescentos habitantes.\nTop\u00f3nimo.\nA orixe do top\u00f3nimo poder\u00eda provir do xogo antigo das xustas.\nPatrimonio hist\u00f3rico.\nA capela de Xust\u00e1s, co\u00f1ecida co nome de Capela de Reximil, data de finais do s\u00e9culo XVI e comezos do XVII. \u00c9 unha capela pequena, na cal hai un escudo moi significativo, un retablo desta \u00e9poca e o cadaleito de canter\u00eda dos seus construtores, descendentes da casa dos Andrade, os cales tam\u00e9n posu\u00edan un pazo, tam\u00e9n no dito pobo, co\u00f1ecido co nome de Pazo de Reximil."}
{"id": "51691", "revid": "1131", "url": "https://gl.wikipedia.org/wiki?curid=51691", "title": "Xust\u00e1s", "text": "O top\u00f3nimo Xust\u00e1s pode referirse:"}
{"id": "51701", "revid": "22570", "url": "https://gl.wikipedia.org/wiki?curid=51701", "title": "Deputados do Parlamento escoc\u00e9s", "text": "O de deputado ou deputada do Parlamento escoc\u00e9s (\"MSP\", nas s\u00faas siglas inglesas; \"BPA\" nas ga\u00e9licas) \u00e9 o t\u00edtulo que reciben cada unha das 129 persoas escollidas para representar a cidadan\u00eda no Parlamento escoc\u00e9s.\nOs deputados do Parlamento escoc\u00e9s esc\u00f3llense por un dobre sistema de circunscrici\u00f3ns e rexi\u00f3ns, que mestura o sistema de elecci\u00f3n directo e o proporcional. 73 deles son elixidos polo sistema directo, e 56 polo sistema proporcional adicional.\nOs deputados ocupan os seus cargos de forma persoal, non en representaci\u00f3n do partido polo que concorreron \u00e1s elecci\u00f3ns, polo que \u00e9 frecuente que haxa m\u00e1is independentes ao remate da lexislatura do que ao comezo. Se se produce no medio da lexislatura algunha vacante, ben por renuncia ben por falecemento, esta c\u00f3brese de distinto xeito se o deputado ou deputada foi elixida polo sistema proporcional ou polo directo. Se prov\u00e9n do sistema directo, proc\u00e9dese a unha elecci\u00f3n nesa circunscrici\u00f3n concreta, e para o per\u00edodo comprendido ata o remate da lexislatura. Se prov\u00e9n do sistema de listas rexionais, \u00e9 o partido pol\u00edtico ao que pertenc\u00eda quen designa o seu ou a s\u00faa substituta, a partir da lista electoral presentada no seu momento.\nPara os membros actuais do Parlamento escoc\u00e9s, v\u00e9xase o artigo sobre deputados do Parlamento escoc\u00e9s, 2007-11"}
{"id": "51702", "revid": "98629", "url": "https://gl.wikipedia.org/wiki?curid=51702", "title": "Elecci\u00f3ns ao Parlamento escoc\u00e9s", "text": "As elecci\u00f3ns ao Parlamento escoc\u00e9s cel\u00e9branse cada catro anos dende 1999.\nSistema electoral.\nO sistema de elecci\u00f3ns ao Parlamento escoc\u00e9s bas\u00e9ase nunha dobre votaci\u00f3n por circunscrici\u00f3ns e rexi\u00f3ns electorais.\nO voto por circunscrici\u00f3ns.\nAs papeletas electorais para os votos \u00e1s circunscrici\u00f3ns son de cor crema. Existen 73 circunscrici\u00f3ns electorais en Escocia, e cada unha delas elixe o seu representante. A diferenza poboacional \u00e9 moi pequena entre unha e outra circunscrici\u00f3n, e sit\u00faanse ao redor dos 80.000 habitantes. S\u00f3 as illas Shetland e \u00d3rcadas est\u00e1n sobrerrepresentadas pola s\u00faa escasa poboaci\u00f3n.\n\u00c9 elixido deputado no parlamento escoc\u00e9s aquel ou aquela candidata que consiga un voto m\u00e1is c\u00f3 resto. \u00c9 o que se co\u00f1ece como \"first-past-the-post\", ou sexa, \"o primeiro que chega, ga\u00f1a\".\nO voto por rexi\u00f3ns.\nAs papeletas electorais para os votos \u00e1s rexi\u00f3ns electorais son de cor violeta. Existen oito rexi\u00f3ns electorais, e cada unha delas escolle sete deputados. As rexi\u00f3ns te\u00f1en ao redor de 600.000 electores.\nA\u00ednda que se produce unha nova votaci\u00f3n para este sistema, o voto por rexi\u00f3ns \u00e9 considerado complementario do de circunscrici\u00f3ns, e procura compensar a proporcionalidade que se perde co sistema de elecci\u00f3n directa. Para achar o n\u00famero de deputados que se lles outorga a cada unha das candidaturas, div\u00eddese o n\u00famero de votos recibidos na urna rexional polo n\u00famero, m\u00e1is un, das circunscrici\u00f3ns en que obtiveron a vitoria. As\u00ed, se unha formaci\u00f3n ga\u00f1a en cinco circunscrici\u00f3ns, div\u00eddese o seu voto rexional por seis. Despois real\u00edzase unha asignaci\u00f3n semellante \u00e1 Lei d'Hont, escollendo os mellores cocientes, e facendo subdivisi\u00f3ns por divisores maiores ata completar os sete deputados rexionais."}
{"id": "51703", "revid": "56817", "url": "https://gl.wikipedia.org/wiki?curid=51703", "title": "Deputados do Parlamento escoc\u00e9s, 2007-11", "text": "Os deputados e deputadas do Parlamento escoc\u00e9s elixidos nas terceiras elecci\u00f3ns, do 3 de maio de 2007, son:"}
{"id": "51704", "revid": "23204", "url": "https://gl.wikipedia.org/wiki?curid=51704", "title": "Luiz Gonzaga", "text": "Luiz Gonzaga do Nascimento, nado en Exu o 13 de decembro de 1912 e finado en Recife o 2 de agosto de 1989, foi un compositor popular brasileiro.\nTraxectoria.\nNaceu nunha facenda chamada Cai\u00e7ara, ao p\u00e9 da Serra de Araripe, na zona rural de Exu, no interior de Pernambuco. O lugar ser\u00eda lembrado anos m\u00e1is tarde en \"P\u00e9 de Serra\", unha das s\u00faas primeiras composici\u00f3ns. Seu pai, Janu\u00e1rio, traballaba na roza, nun latifundio, e nas horas vagas tocaba o acorde\u00f3n. Foi con el con quen Luiz Gonzaga aprendeu a tocalo. Non era a\u00ednda un mozo cando comezou a se presentar en bailes e feiras, nun principio na compa\u00f1a do seu pai. Aut\u00e9ntico representante da cultura nordestina, mant\u00edvose fiel \u00e1s s\u00faas orixes mesmo continuando coa carreira musical no sur do Brasil. O x\u00e9nero musical que o consagrou foi o que en portugu\u00e9s se denomina bai\u00e3o. A canci\u00f3n emblem\u00e1tica da s\u00faa carreira foi \"Asa Branca\", que compuxo en 1947, en colaboraci\u00f3n co avogado cearense Humberto Teixeira.\nAos dezaoito anos fuxiu de casa e ingresou no ex\u00e9rcito en Crato, Cear\u00e1. A partir de a\u00ed, durante nove anos viaxou por varios estados brasileiros, como soldado. En Juiz de Fora, Minas Xerais, co\u00f1eceu a Domingos Ambr\u00f3sio, tam\u00e9n soldado e co\u00f1ecido na rexi\u00f3n pola s\u00faa destreza coa zanfona, de quen recibiu importantes lecci\u00f3ns musicais.\nEn 1939 deuse de baixa do ex\u00e9rcito no R\u00edo de Xaneiro, decidido a se dedicar \u00e1 m\u00fasica. Na ent\u00f3n capital do Brasil, comezou a tocar na zona do meretricio. No inicio da carreira, apenas se ama\u00f1aba co acorde\u00f3n, interpretando sambas, fox e outros x\u00e9neros da \u00e9poca. O seu repertorio estaba composto basicamente por m\u00fasicas estranxeiras que presentaba, sen \u00e9xito, en programas para principiantes, at\u00e9 que, no programa de Ary Barroso, foi aplaudido executando \"Vira e Mexe\" (o primeiro disco que gravou en 78 rpm), un tema de sabor rexional, da s\u00faa autor\u00eda. Veu de a\u00ed a s\u00faa primeira contrataci\u00f3n na Radio Nacional.\nO 11 de abril de 1945, Luiz Gonzaga gravou a s\u00faa primeira canci\u00f3n como cantante, no estudio da RCA Victor: a mazurca \"Dan\u00e7a Mariquinha\" en colaboraci\u00f3n con Saulo Augusto Silveira Oliveira.\nEn 1948 casou coa pernambucana Helena Cavalcanti, profesora que se convertera na s\u00faa secretaria particular. Non tivo fillos.\nMorreu, v\u00edtima dunha parada cardiorrespiratoria, no Hospital Santa Joana, na capital pernambucana, e foi sepultado no seu municipio natal."}
{"id": "51710", "revid": "22570", "url": "https://gl.wikipedia.org/wiki?curid=51710", "title": "Descritor de ficheiro", "text": "En inform\u00e1tica, un descritor de ficheiro \u00e9 unha clave abstracta para acceder a un ficheiro. Util\u00edzase xeralmente este termo para os sistemas de explotaci\u00f3n POSIX. Na terminolox\u00eda de Microsoft Windows e no contexto da biblioteca stdio.h, pref\u00edrese o termo de filehandle, ben entendido que tecnicamente este \u00e9 un obxecto diferente.\nNo POSIX, un descritor de ficheiro \u00e9 un enteiro, e m\u00e1is especificamente do tipo \"int\" de C. Existen tres descritores de ficheiro POSIX est\u00e1ndar para todos os procesos que non sexan daemon:\nXeralmente, un descritor de ficheiro \u00e9 unha clave \u00e1 unha estrutura de datos residente no kernel, que cont\u00e9n detalles de todos os ficheiros abertos. En POSIX, esta estrutura de datos recibe o nome de \"t\u00e1boa de descritores de ficheiros\", e cada proceso ten a s\u00faa. A aplicaci\u00f3n que lanza un usuario pasa ao kernal a clave abstracta por medio dunha chamada \u00f3 sistema, e o kernel ter\u00e1 acceso ao ficheiro a nome da aplicaci\u00f3n, que se basear\u00e1 na clave."}
{"id": "51712", "revid": "98629", "url": "https://gl.wikipedia.org/wiki?curid=51712", "title": "Xogos Ol\u00edmpicos de 2004", "text": "Os XXV Xogos Ol\u00edmpicos de Atenas celebr\u00e1ronse do 13 de agosto ao 29 de agosto de 2004. Durante 17 d\u00edas xuntaron a delegados de 202 pa\u00edses e m\u00e1is de 11.000 atletas.\nAs s\u00faas mascotas oficiais foron \"Atenea\" (\u0391\u03b8\u03b7\u03bd\u03b1) e \"Febo\" (\u03a6\u03bf\u03af\u03b2\u03bf\u03c2), chamados as\u00ed en hora da deusa Atenea e do seu irm\u00e1n Apolo, antigos protectores da cidade.\nO s\u00edmbolo do evento foi a coroa de loureiro, dado o seu significado na Grecia antiga e nos seus primeiros Xogos Ol\u00edmpicos.\nDespois dun dif\u00edcil per\u00edodo de controversias sobre e capacidade de Grecia de realizar os Xogos, causado polo atraso nas obras planeadas pola organizaci\u00f3n do evento, Atenas contou cunha popularidade nunca antes observada nos Xogos Ol\u00edmpicos. Tivo un seguimento masivo a trav\u00e9s dos medios de comunicaci\u00f3n.\nProceso de candidatura.\nTras perder os Xogos Ol\u00edmpicos do Centenario ante a estadounidense Atlanta, Atenas viuse inmersa nun proceso para ser elixida como sede dos Xogos Ol\u00edmpicos. En setembro de 1997, en Lausana, Su\u00edza, un ano despois de Atlanta 1996, Atenas superou \u00e1 cidade de Roma, Italia, por 66 votos contra 41, sendo elixida para celebrar os Xogos da XXVIII Olimp\u00edada. Cidade do Cabo en Sur\u00e1frica, Estocolmo en Suecia e Buenos Aires na Arxentina, foron eliminadas en roldas previas.\nApertura.\nA cerimonia de apertura dos Xogos Ol\u00edmpicos realizouse o 13 de agosto de 2004, no Estadio Ol\u00edmpico de Atenas, ante m\u00e1is de cen mil espectadores. Logo dunha introduci\u00f3n sobre o car\u00e1cter mar\u00edtimo de Grecia, a cancha principal encheuse con auga simulando unha gran piscina. Desde este gran lago xurdiron en lapas os cinco aneis ol\u00edmpicos dando inicio a unha enorme posta en escena de centos de actores en carros aleg\u00f3ricos relatando a historia de Grecia, contando desde a mitolox\u00eda antiga ata os tempos actuais.\nA parada de naci\u00f3ns xuntou 11.000 atletas representando a 201 comit\u00e9s ol\u00edmpicos, baixo a m\u00fasica do neerland\u00e9s DJ Ti\u00ebsto. A delegaci\u00f3n de Afganist\u00e1n, ausente nos Xogos Ol\u00edmpicos desde a chegada do movemento talib\u00e1n ao poder, foi calorosamente recibida do mesmo xeito que a delegaci\u00f3n iraqu\u00ed; pola contra, a delegaci\u00f3n dos Estados Unidos foi recibida entre apupos como forma de rexeitamento \u00e1 actuaci\u00f3n dese pa\u00eds na Guerra de Iraq. As delegaci\u00f3ns das d\u00faas Coreas marcharon xuntas de xeito simb\u00f3lico dado que as s\u00faas delegaci\u00f3ns participan de xeito separado. Kiribati marchou por vez primeira, tras ser aceptada no Comit\u00e9 Ol\u00edmpico, mentres que os representantes de Timor Oriental marcharon por vez primeira baixo a s\u00faa bandeira. A cantante islandesa Bj\u00f6rk cantou ao final da cerimonia, antes do acendido da chama ol\u00edmpica.\nA cerimonia deuse por finalizada tralo aceso da chama ol\u00edmpica, polo medallista de windsurf dos Xogos Ol\u00edmpicos de 1996, Nikolaos Kaklamanakis.\nClausura.\nOs xogos finalizaron o 29 de agosto. A cerimonia de clausura foi realizada no Estadio Ol\u00edmpico de Atenas onde se inauguraron 16 d\u00edas antes. Est\u00edmase que uns 70.000 espectadores asistiron \u00e1 cerimonia de clausura.\nA cerimonia iniciouse coa participaci\u00f3n de m\u00fasicos gregos, entre eles Haris Alexiou, Elefther\u00eda Arvanit\u00e1ki, Dimitra Galani, Gi\u00f3rgos Ntal\u00e1ras e Sakis Rouvas; ao mesmo tempo miles de actores realizaban actuaci\u00f3ns con bastante humor no terreo do estadio. Acto seguido, realizouse a entrega de premios do \u00faltimo evento dos xogos, o marat\u00f3n masculino.\nA continuaci\u00f3n cada pa\u00eds participante viuse representado por un atleta que portaba a s\u00faa respectiva bandeira, seguidos do resto dos atletas con todas as delegaci\u00f3ns mesturadas.\nLogo dos discursos de clausura, escoit\u00e1ronse os himnos de Grecia e da China. O alcalde de Atenas pasou a bandeira ol\u00edmpica ao alcalde de Pequ\u00edn. Logo dunha curta presentaci\u00f3n de actores chineses declar\u00e1ronse oficialmente clausurados os Xogos Ol\u00edmpicos de Atenas 2004."}
{"id": "51715", "revid": "72012", "url": "https://gl.wikipedia.org/wiki?curid=51715", "title": "Akbar Hashemi Rafsanjani", "text": "Ali Akbar Hashemi Rafsanjani (\u0639\u0644\u06cc\u200c\u0627\u06a9\u0628\u0631 \u0647\u0627\u0634\u0645\u06cc \u0631\u0641\u0633\u0646\u062c\u0627\u0646\u06cc, nado o 25 de agosto de 1934 en Rafsanjan (daquela Persia) co nome de Akbar Haschemi Bahramani e finado en Teher\u00e1n o 8 de xaneiro de 2017, foi un pol\u00edtico iraniano, presidente do pa\u00eds entre 1989 e 1997.\nFoi candidato nas elecci\u00f3ns presidenciais de 2005 pero perdeu na segunda quenda contra Mahmoud Ahmadinejad e desde o seu cargo de presidente do Consello de Discernimento denunciou as pol\u00edticas do presidente electo."}
{"id": "51717", "revid": "889", "url": "https://gl.wikipedia.org/wiki?curid=51717", "title": "Fonsagrada", "text": ""}
{"id": "51719", "revid": "43327", "url": "https://gl.wikipedia.org/wiki?curid=51719", "title": "Paul Martin (hom\u00f3nimos)", "text": "Co nome de Paul Martin podemos co\u00f1ecer a varias persoas, entre elas:"}
{"id": "51720", "revid": "363436", "url": "https://gl.wikipedia.org/wiki?curid=51720", "title": "Openbsd", "text": ""}
{"id": "51722", "revid": "132", "url": "https://gl.wikipedia.org/wiki?curid=51722", "title": "Estat\u00edstica galega", "text": ""}
{"id": "51731", "revid": "1786", "url": "https://gl.wikipedia.org/wiki?curid=51731", "title": "\u00c1cido liserxico", "text": ""}
{"id": "51732", "revid": "23204", "url": "https://gl.wikipedia.org/wiki?curid=51732", "title": "Carlos Garaikoetxea", "text": "Carlos Garaikoetxea Urriza, nado en Pamplona o 2 de xu\u00f1o de 1938, \u00e9 un pol\u00edtico e avogado vasco. Foi o segundo Lehendakari do Goberno Vasco, polo Partido Nacionalista Vasco, trala instauraci\u00f3n da democracia e o primeiro elixido trala promulgaci\u00f3n do Estatuto de Gernika (1980-1985). Foi o fundador e presidente de Eusko Alkartasuna. Reside en Zarautz (Guip\u00fascoa).\nTraxectoria.\nNaceu en Pamplona en 1938, no seo dunha familia de emigrantes do campo de condici\u00f3n humilde. Realizou os seus primeiros estudos no colexio iru\u00f1arra dos Escolapios. Licenciouse en Dereito e Econ\u00f3micas na Universidade de Deusto, viaxando posteriormente a Londres e a Par\u00eds co fin de ampliar a s\u00faa formaci\u00f3n. Garaikoetxea non aprendeu \u00e9uscaro de neno, debido a que tan s\u00f3 o seu pai sab\u00eda falalo, e aprendeuno despois.\nTrala s\u00faa volta a Euskadi traballou no sector privado, chegando a presidir a C\u00e1mara de Comercio e Industria de Navarra (1962-1972). Como representante desta instituci\u00f3n, formou parte do Consello Foral de Navarra. Tralo seu paso polo Consello Foral, exerceu a avogac\u00eda at\u00e9 1979, \u00f3 tempo en que ocupaba cargos no PNV, no que ingresou en 1975. Entre ese ano e 1980 foi dirixente do PNV en Navarra. En 1979 abandonou a avogac\u00eda para dedicarse a tempo completo \u00e1 labor pol\u00edtica. Entre 1977 e 1980 presidiu o m\u00e1ximo \u00f3rgano do partido, o \"Euskadi Buru Batzar.\nNas elecci\u00f3ns municipais e forais de 1979 Garaikoetxea resultou elixido membro do Parlamento Foral de Navarra. En xu\u00f1o dese mesmo ano foi nomeado presidente do Consello Xeral Vasco, substitu\u00edndo a Ram\u00f3n Rubial. Trala aprobaci\u00f3n do Estatuto de Guernica, foi elixido Lehendakari do Goberno Vasco en 1980, sendo reelixido en 1984 con 32 escanos. Un ano despois, foi substitu\u00eddo por Jos\u00e9 Antonio Ardanza por discrepancias coa direcci\u00f3n do seu partido.\nLehendakari do Goberno Vasco (1980-1985).\nO seu mandato caracterizouse pola construci\u00f3n do goberno e instituci\u00f3ns auton\u00f3micas vascas. As\u00ed, tivo que despregar o estatuto. Entre as competencias asumidas atop\u00e1banse a orde p\u00fablica, coa conseguinte creaci\u00f3n dun corpo de polic\u00eda aut\u00f3noma (a \"Ertzaintza\") en 1982, a creaci\u00f3n do Servizo Vasco de Sa\u00fade (\"Osakidetza\") en 1981, ou a creaci\u00f3n da radiotelevisi\u00f3n vasca, EiTB, cunha primeira emisi\u00f3n o 27 de decembro de 1982. Unha etapa que caracterizouse pola austeridade no gasto gobernamental, ou a consecuci\u00f3n do Concerto Econ\u00f3mico vasco en 1981.\nDurante o seu mandato tam\u00e9n abriuse a posibilidade de sindicaci\u00f3n \u00f3s funcionarios do Goberno Vasco, un asunto que foi moi pol\u00e9mico no seu d\u00eda.\nCreaci\u00f3n do EA.\nEn 1986, tras moitas desavinzas coa direcci\u00f3n do PNV en relaci\u00f3n coa Lei de Territorios Hist\u00f3ricos, que deb\u00eda delimitar as competencias do Goberno Vasco e as das Deputaci\u00f3ns Forais dos territorios hist\u00f3ricos da CAV, a expulsi\u00f3n de toda a organizaci\u00f3n navarra ou a expulsi\u00f3n en Vitoria do que chegar\u00eda a ser primeiro presidente de EA Manuel Ibarrondo, separouse do PNV para fundar Eusko Alkartasuna o 17 de setembro, partido que presidiu at\u00e9 1999 e polo que resultou elixido deputado do Parlamento Vasco nas elecci\u00f3ns auton\u00f3micas de 1986, de 1990, de 1994 e 1998 (\u00faltimas elecci\u00f3ns \u00e1s que concorreu como candidato). De 1987 a 1991 foi deputado no Parlamento Europeo. Entre 1990 e 1991 foi o presidente de Alianza Libre Europea.\nEn novembro de 1999 retirouse da pol\u00edtica activa, cedendo o testemu\u00f1o a unha nova xeraci\u00f3n de pol\u00edticos, entre eles \u00f3 seu fillo Carlos que seguiu os seus pasos pol\u00edticos e profesionais sendo na actualidade tam\u00e9n dirixente de EA e avogado."}
{"id": "51733", "revid": "839", "url": "https://gl.wikipedia.org/wiki?curid=51733", "title": "Presidente do Consello Xeral Vasco", "text": ""}
{"id": "51736", "revid": "7592", "url": "https://gl.wikipedia.org/wiki?curid=51736", "title": "Valve", "text": ""}
{"id": "51738", "revid": "2081", "url": "https://gl.wikipedia.org/wiki?curid=51738", "title": "Os pronomes personais galegos", "text": ""}
{"id": "51741", "revid": "89787", "url": "https://gl.wikipedia.org/wiki?curid=51741", "title": "Alternativa Canguesa de Esquerdas", "text": "A Alternativa Canguesa de Esquerdas (ACE) \u00e9 unha coalici\u00f3n pol\u00edtica de Cangas do Morrazo que se presentou \u00e1s elecci\u00f3ns municipais do 27 de maio do 2007 \u00e1s do ano 2011 e \u00e1s do ano 2015.\nEtapas anteriores.\nMariano Abalo Costa, funcionario do Servizo de Correos, encabeza a lista da ACE, foi presidente da Xestora Municipal, deputado provincial e leva de concelleiro en Cangas pola FPG dende 1999.\nA FPG, acadou 645 e 967 votos nas elecci\u00f3ns municipais de 1999 e 2003 respectivamente, logrando un concelleiro en ambos casos.\nO n\u00famero dous na lista \u00e9 Xos\u00e9 Manuel Pazos Varela, profesor, ex-parlamentario e anteriormente cabeza de lista de INMO (Iniciativa Polo Morrazo), partido que acadou en Cangas 422 votos e ning\u00fan concelleiro nas elecci\u00f3ns municipais do 2003 e que este ano non se presenta al\u00ed (a\u00ednda que si en Moa\u00f1a).\nPola s\u00faa parte, Esquerda Unida acadou 327 e 496 votos, en 1999 e 2003 respectivamente.\nEstrutura interna.\nA ACE \u00e9 un reagrupamento de xentes de esquerda de Cangas.\nEst\u00e1 conformada polos seguintes grupos ou partidos pol\u00edticos: \nResultados electorais.\nNas elecci\u00f3ns municipais do 27 de maio de 2007 acadaron en Cangas 1.890 votos, sendo o 13,1% dos votos, e 2 concelleiros e 1 concelleira sobre un total de 21.\nNo ano 2011 acadar\u00edan 1.744 votos, o que supuxo o 12,77% dos sufraxios, mantendo 2 concelleiros e unha concelleira.\nNo ano 2015 acadou 2.268 votos, o que supuxo o 17,14 % dos sufraxios e 4 concelleiros.\nGoberno.\nNas elecci\u00f3ns de 2007, por decisi\u00f3n da asemblea aberta de veci\u00f1as e veci\u00f1os, a Alternativa Canguesa de Esquerdas negociou co BNG e co PSOE (que acadaran 6 e 4 ed\u00eds, respectivamente) o goberno do municipio.\nMariano Abalo Costa ocupar\u00eda o posto de Concelleiro de Urbanismo, o n\u00famero dous da \"Alternativa\", Xos\u00e9 Manuel Pazos Varela ser\u00eda o encargado da Conceller\u00eda de Cultura e Educaci\u00f3n, mentres que a n\u00famero tres da coalici\u00f3n, Maruchi \u00c1lvarez Barreiro tomar\u00eda a delegaci\u00f3n da Conceller\u00eda de Persoal.\nO 28 de xaneiro de 2010 romp\u00edase dito pacto (a decisi\u00f3n da mesma asemblea aberta) polos supostos ataques do BNG contra as competencias dos ed\u00eds de \"ACE\" e polo coloboracionismo dos nacionalistas cos promotores do porto deportivo de Mass\u00f3. Ficaba, ent\u00f3n o bipartito nun goberno de minor\u00eda, non reclamado polo PP.\nA Alternativa Canguesa de Esquerdas continua na oposici\u00f3n dende a ruptura do pacto de gobernoas at\u00e9 a actualidade, xa que nas elecci\u00f3ns de 2011, por mor da perda de votos do Bloque Nacionalista Galego e do PSOE, que repercutir\u00edan sobre o PP e UPAC, facilitouse o acceso ao goberno destas d\u00faas forzas conservadoras.\nNo ano 2015 tras quedar 2\u00ba nas elecci\u00f3ns, ACE f\u00edxose coa alcald\u00eda grazas \u00f3 apoio dos 4 concelleiros do BNG e os 3 de ASpuN. Deste xeito Xos\u00e9 Manuel Pazos Varela acolleu o t\u00edtulo de alcalde. ACE f\u00edxose coas conceller\u00edas de urbanismo ,mocidade e voluntariado e ,medioambiente e turismo."}
{"id": "51743", "revid": "2081", "url": "https://gl.wikipedia.org/wiki?curid=51743", "title": "A colocaci\u00f3n do pronome en galego", "text": ""}
{"id": "51744", "revid": "56817", "url": "https://gl.wikipedia.org/wiki?curid=51744", "title": "Clima oce\u00e1nico", "text": "O clima atl\u00e1ntico ou oce\u00e1nico \u00e9 propio das zonas temperadas con gran dinamismo de correntes mari\u00f1as e ventos.\nCaracter\u00edzase por unhas temperaturas suaves e abundantes chuvias por mor da proximidade ao Oc\u00e9ano, nas costas occidentais dos continentes. Os invernos son suaves e os ver\u00e1ns frescos cunha oscilaci\u00f3n t\u00e9rmica anual pequena (10\u00a0\u00b0C de media). As precipitaci\u00f3ns son abundantes e est\u00e1n ben distribu\u00eddas a\u00ednda que cun m\u00e1ximo hibernal.\nRexi\u00f3ns con clima oce\u00e1nico.\nEn Europa p\u00f3dese atopar nas comunidades espa\u00f1olas de Asturias, Cantabria, Pa\u00eds Vasco, zona norte de Navarra e algunhas zonas dos Pireneos occidentais. As\u00ed mesmo como en Francia e os pa\u00edses do noroeste europeo.\nD\u00e9bese lembrar que, contrariamente \u00e1 crenza popular, Galicia non forma parte das rexi\u00f3ns con clima oce\u00e1nico, sen\u00f3n que pertence \u00f3 clima Csb.\nO clima \u00e1chase ademais no sur de Chile, na costa central da Arxentina, en Nova Zelandia, Tasmania, Canad\u00e1, e Estados Unidos."}
{"id": "51745", "revid": "98629", "url": "https://gl.wikipedia.org/wiki?curid=51745", "title": "Commodore 64", "text": "O Commodore 64, tam\u00e9n co\u00f1ecido como C64, C-64, C= 64, e ocasionalmente CBM 64 ou VIC-64, \u00e9 un ordenador persoal de 8-bits introducido en xaneiro de 1982 por Commodore International. At\u00f3pase no Libro Guinness dos R\u00e9cords como o modelo de computadora m\u00e1is vendido de t\u00f3dolos tempos, con estimaci\u00f3ns independentes que indican un n\u00famero de unidades vendidas de entre 10 e 17 mill\u00f3ns de unidades.\nA s\u00faa produci\u00f3n deu comezo no 1982, coas primeiras unidades postas no mercado en agosto dese ano a un prezo de (equivalentes a 1481,25 $ no 2016). Precededido polo Commodore VIC-20 e o Commodore PET, o Commodore\u00a064 toma o seu nome dos seus de RAM, e ten unhas especificaci\u00f3ns t\u00e9cnicas de son e gr\u00e1ficos superiores en comparaci\u00f3n con outros sistemas previos como o Apple\u00a0II e o Atari 800, con sprites de m\u00faltiples cores e un procesador de son m\u00e1is avanzado.\nO Commodore\u00a064 dominou o mercado de ordenadores persoais de baixa gama durante gran parte dos anos 1980. Entre os anos 1983 e 1986 o Commodore\u00a064 ti\u00f1a entre un 30% e o 40% da cota de mercado nos Estados Unidos e vendeu uns dous mill\u00f3ns de unidades por ano, vendendo m\u00e1is unidades que os ordenadores de IBM, Apple Inc. e Atari 8-bit. No mercado brit\u00e1nico, a principal competici\u00f3n do Commodore\u00a064 foron o BBC Micro e o ZX Spectrum, pero o Commodore\u00a064 mant\u00edvose como un dos dous ordenadores m\u00e1is populares no Reino Unido.\nParte do \u00e9xito do Commodore 64 foi debido a que se vendeu en tendas de todo tipo no lugar de facelo s\u00f3 en tendas de electr\u00f3nica ou de computadoras. Commodore produciu moitas das s\u00faas partes na s\u00faa propia empresa para controlar os custos, inclu\u00edndo chips IC personalizados de MOS Technology. Foi comparado co autom\u00f3bil Ford T polo seu papel na introduci\u00f3n de nova tecnolox\u00eda nas casas de clase media grazas a s\u00faa creativa produci\u00f3n en masa. Public\u00e1ronse \u00f3 redor duns 10\u00a0000 t\u00edtulos de software comercial para o Commodore\u00a064, inclu\u00edndo ferramentas de desenvolvemento, aplicaci\u00f3ns de produtividade para a oficina e videoxogos. Os emuladores de Commodore\u00a064 permiten executar estes programas cun ordenador moderno ou videoconsola compatible."}
{"id": "51747", "revid": "56817", "url": "https://gl.wikipedia.org/wiki?curid=51747", "title": "Lignito", "text": "O lignito \u00e9 un carb\u00f3n mineral que se forma por compresi\u00f3n da turba, convert\u00e9ndose nunha substancia esnaquiz\u00e1bel na que a\u00ednda se poden reco\u00f1ecer algunhas estruturas vexetais. \u00c9 de cor negra ou pardo e frecuentemente presenta unha textura similar \u00e1 da madeira da que procede.\nA s\u00faa concentraci\u00f3n en carbono var\u00eda entre o 60% e o 75% e ten moito menor contido en auga que a turba.\n\u00c9 un combustible de mediana calidade, f\u00e1cil de queimar polo seu alto contido en vol\u00e1tiles, pero cun poder calor\u00edfico relativamente baixo (entre 10 e 20 MJ/kg). Ten a caracter\u00edstica de non producir coque cando se calcina en vasos pechados.\nXacementos.\nEn Espa\u00f1a os xacementos m\u00e1is importantes local\u00edzanse en Andorra (Teruel), Mequinenza (Zaragoza) e As Pontes de Garc\u00eda Rodr\u00edguez (A Coru\u00f1a)."}
{"id": "51748", "revid": "5863", "url": "https://gl.wikipedia.org/wiki?curid=51748", "title": "Guinness World Records", "text": "O Guinness World Records (ou Guinness Book of World Records nalgunhas edici\u00f3ns editadas nos Estados Unidos), traducible como Libro Guinness dos R\u00e9cords, \u00e9 un libro de consulta publicado anualmente, que cont\u00e9n unha colecci\u00f3n de marcas mundiais reco\u00f1ecidas internacionalmente. Estas marcas incl\u00faen tanto faza\u00f1as humanas como os par\u00e1metros extremos co\u00f1ecidos do mundo natural.\nCada edici\u00f3n cont\u00e9n un extracto da gran base de datos de marcas de Guinness, e a selecci\u00f3n dos inclu\u00eddos var\u00eda con cada ano de publicaci\u00f3n. En anos recentes, moitas marcas relacionadas coa cultura popular actual foron agregados ao libro.\nO \"Libro Guinness de R\u00e9cords\" \u00e9 o libro con copyright m\u00e1is vendido do mundo, o cal out\u00f3rgalle un espazo dentro das s\u00faas propias p\u00e1xinas.\nHistoria.\nA primeira edici\u00f3n foi publicada en 1955, pagada pola f\u00e1brica de cervexa irlandesa Guinness tras un debate nun \"pub\" sobre cal ser\u00eda a especie m\u00e1is r\u00e1pida de ave de caza. Esta discusi\u00f3n non tivo conclusi\u00f3n ao non existir libros de referencia que inclu\u00edsen este dato.\nA investigaci\u00f3n necesaria para a primeira edici\u00f3n foi conducida por Ross e Norris McWhirter, dous irm\u00e1ns xemelgos atletas e xornalistas brit\u00e1nicos, quen tam\u00e9n conduc\u00edan unha axencia de investigaci\u00f3ns en Londres. Despois de que o primeiro libro se convertera nun \u00e9xito inesperado, imprim\u00edronse moitas edici\u00f3ns subsecuentes. Co tempo, creouse un patr\u00f3n de revisi\u00f3ns anuais, publicadas cada mes de outubro para coincidir coa \u00e9poca de vendas de Nadal. Os irm\u00e1ns McWhirter continuaron coa publicaci\u00f3n dos Libros Guinness por moitos anos.\nAs edici\u00f3ns m\u00e1is recentes enf\u00f3canse nas plusmarcas impostas por competidores humanos. As competencias van desde as m\u00e1is obvias como levantar grandes pesos ata as m\u00e1is curiosas como o lanzamento de ovos a distancia e o maior n\u00famero de perritos quentes que poden ser comidos en dez minutos (a\u00ednda que as marcas sobre consumo masivo de alimento xa non son aceptadas por cuesti\u00f3ns legais). Ademais de competencias, tam\u00e9n se incl\u00faen datos como o ser humano m\u00e1is alto (Robert Pershing Wadlow), o tumor m\u00e1is pesado, a planta m\u00e1is velenosa, o r\u00edo m\u00e1is curto do mundo etc."}
{"id": "51750", "revid": "12452", "url": "https://gl.wikipedia.org/wiki?curid=51750", "title": "Libro Guinness dos Records", "text": ""}
{"id": "51753", "revid": "89787", "url": "https://gl.wikipedia.org/wiki?curid=51753", "title": "Hildegarda de Bingen (santa)", "text": "Hildegarda de Bingen, tam\u00e9n Hildegard von Bingen, nada por volta de 1098 e finada o 17 de setembro de 1179 no mosteiro de Rupertsberg, preto de Bingen, Alema\u00f1a, foi unha freira beneditina e abadesa desde 1136. \u00c9 co\u00f1ecida como a primeira representante do misticismo alem\u00e1n da Idade Media. As s\u00faas obras abranguen os \u00e1mbitos da relixi\u00f3n, a medicina, a m\u00fasica, a \u00e9tica e a cosmolox\u00eda. Tam\u00e9n \u00e9 co\u00f1ecida como a sibila do Rin ou a profetisa teut\u00f3nica. O 7 de outubro de 2012 o papa Bieito XVI outorgoulle o t\u00edtulo de doutora da Igrexa xunto a san Xo\u00e1n de \u00c1vila durante a misa de apertura da XIII Asemblea Xeral Ordinaria do s\u00ednodo dos bispos. \nConsiderada polos especialistas actuais como unha das personalidades m\u00e1is fascinantes e polifac\u00e9ticas do Occidente europeo, foi definida como unha das mulleres m\u00e1is influ\u00edntes da Baixa Idade Media, das figuras m\u00e1is ilustres do monacato feminino e quizais a que mellor exemplificou o ideal beneditino. Dotada dunha cultura extraordinaria, estivo comprometida na reforma da Igrexa, e \u00e9 considerada unha das escritoras de maior produci\u00f3n do seu tempo. En palabras de Victoria Cirlot:\nAs s\u00faas reliquias cons\u00e9rvanse en Eibingen im Rheingau, no estado de Hessen, Alema\u00f1a.\nTraxectoria.\nHildegard von Bingen naceu en Bermersheim, no val do Rin (actualmente Renania-Palatinado, Alema\u00f1a), durante o ver\u00e1n de 1098, no seo dunha familia nobre alem\u00e1. Foi a menor dos dez fillos de Hildebert von Bermersheim, cabaleiro ao servizo de Meginhard, conde de Spanheim, e de Mechtild von Merxheim-Nahet. Por ese motivo foi considerada como o d\u00e9cimo para Deus, entregada como oblata e consagrada dende o seu nacemento \u00e1 actividade relixiosa, segundo a mentalidade medieval. Deste xeito, foi dedicada polos seus pais \u00e1 vida relixiosa e entregada para a s\u00faa educaci\u00f3n \u00e1 condesa Jutta von Sponheim, filla do conde Estevo II de Spanheim e, polo tanto nobre coma ela, quen a instru\u00edu no rezo do salterio, na lectura da lingua latina \u2014a\u00ednda que non lle ensinou a escribilo ou, canto menos, non con pericia\u2014, na lectura da Biblia e no canto gregoriano.\nDurante alg\u00fans anos mestra e disc\u00edpula viviron no castelo de Spanheim. Cando Hildegard cumpriu 14 anos, ambas se reclu\u00edron no mosteiro de Disibodenberg. Este mosteiro era masculino, mais acolleu un pequeno grupo de enclaustradas nunha cela anexa, baixo a direcci\u00f3n de Jutta. A cerimonia de clausura solemne foi celebrada o 1 de novembro de 1112 e nela participaron Hildegard, Jutta, e outra enclaustrada m\u00e1is, tam\u00e9n infante. En 1114, a cela transformouse nun pequeno mosteiro, co fin de poder albergar o crecente n\u00famero de vocaci\u00f3ns. Ese mesmo ano, Hildegard emitiu a profesi\u00f3n relixiosa baixo a regra beneditina, e recibiu o veo de mans do bispo Ot\u00f3n de Bamberg. Deste xeito continuou a s\u00faa educaci\u00f3n mon\u00e1stica rudimentaria dirixida por Jutta.\nJutta morreu en 1136 con sona de santidade, logo de levar unha vida de moita austeridade e ascese, con longos per\u00edodos de xax\u00fan e penitencias corporais. Logo da s\u00faa morte, Hildegard foi elixida abadesa (\"magistra\") de xeito un\u00e1nime pola comunidade de monxas.\nVisionaria e escritora.\nDende nena, Hildegard tivo unha feble constituci\u00f3n f\u00edsica, padeceu constantes enfermidades e experimentaba visi\u00f3ns. Nunha haxiograf\u00eda posterior, o monxe Teoderico de Echternach consignou o testemu\u00f1o da propia Hildegard. Aos tres anos tivo a visi\u00f3n de, nas s\u00faas palabras, \u00ab\"unha luz tal que a mi\u00f1a alma tremeu\"\u00bb. Estes feitos continuaron durante os anos que estivo baixo a instruci\u00f3n de Jutta, quen, ao parecer, tivo co\u00f1ecemento daquelas visi\u00f3ns. Viviu estes episodios de xeito consciente, \u00e9 dicir, sen perder os sentidos nin sufrir \u00e9xtase. Ela describiunos como unha gran luz con imaxes, formas e cores. \u00cdan acompa\u00f1ados dunha voz que lle explicaba o que v\u00eda e, nalg\u00fans casos, de m\u00fasica.\nEn 1141, aos 42 anos, tivo un episodio de visi\u00f3ns m\u00e1is forte, durante o cal recibiu a orde sobrenatural de escribir as visi\u00f3ns que tivese diante. A partir de ent\u00f3n, Hildegard escribir\u00eda as s\u00faas experiencias nun primeiro libro, \"Scivias\" (\"Co\u00f1ece os cami\u00f1os\"), que conclu\u00edu en 1151. Para tal fin, tomou como secretario e amanuense un dos monxes de Disibodenberg, Volmar, e como colaboradora unha das s\u00faas monxas, Ricardis de Stade.\nCon todo, seguiu a ter reticencia para facer p\u00fablicas as s\u00faas revelaci\u00f3ns e os textos resultantes delas. Para disipar as s\u00faas d\u00fabidas, recorreu a un dos homes m\u00e1is prominentes e con maior reputaci\u00f3n espiritual do seu tempo, Bernaldo de Claraval. Dirixiulle unha sentida carta en que lle pediu consello sobre a natureza das s\u00faas visi\u00f3ns e a pertinencia de dalas a co\u00f1ecer. Naquela misiva, contra o ano 1146, confes\u00e1balle ao ilustre monxe cisterciense que o vira nunha visi\u00f3n \u00ab\"como un home que v\u00eda directo ao sol audaz e sen medo\"\u00bb, e ao mesmo tempo que atribu\u00eda a si mesma \u00abdebilidade\u00bb, solicitaba o seu consello:\nA resposta de Bernaldo non foi moi extensa nin tan elocuente como a carta de Hildegard, mais nela invit\u00e1baa a \u00ab\"reco\u00f1ecer este don como unha graza e a responder a el ansiosamente con humildade e devoci\u00f3n [...]\"\u00bb. Ademais, semella que o abade de Claraval posteriormente interveu perante o papa Ux\u00edo III en favor de Hildegard. Ti\u00f1a trato persoal con el por ser tam\u00e9n cisterciense e antigo disc\u00edpulo seu.\nO arcebispo Henrique de Maguncia (baixo cuxa xurisdici\u00f3n se atopaba o mosteiro de Disibodenberg), co\u00f1ecedor das visi\u00f3ns e profec\u00edas de Hildegard, mandou unha comisi\u00f3n ao papa Ux\u00edo para informarse do sucedido e lograr que se declarara sobre a natureza de tales dons. O papa encontr\u00e1base ent\u00f3n en Tr\u00e9veris para presidir al\u00ed o s\u00ednodo que se celebrou entre 1147 e 1148.\nEn 1148, un comit\u00e9 de te\u00f3logos, encabezado por Albero de Chiny-Namur, bispo de Verd\u00fan, a petici\u00f3n do papa, estudou e aprobou parte do \"Scivias\". O mesmo papa leu en p\u00fablico alg\u00fans textos durante o s\u00ednodo de Tr\u00e9veris e declarou que tales visi\u00f3ns eran froito da intervenci\u00f3n do Esp\u00edrito Santo. Trala aprobaci\u00f3n, enviou unha carta a Hildegard en que lle pediu que continuase escribindo as s\u00faas visi\u00f3ns. \nCon isto deu comezo non s\u00f3 a actividade literaria aprobada canonicamente, sen\u00f3n tam\u00e9n a relaci\u00f3n epistolar con m\u00faltiples persoeiros da \u00e9poca, tanto pol\u00edticos como eclesi\u00e1sticos. Entre eles estaban Frederico I Barbarroxa, Henrique II de Inglaterra ou Leonor de Aquitania, quen ped\u00edan os seus consellos e orientaci\u00f3ns. Tal foi o seu reco\u00f1ecemento que chegou a ser co\u00f1ecida como a \"Sibila do Rin\".\nFundadora.\nEn 1148, sen ter conclu\u00edda a redacci\u00f3n do \"Scivias\", nunha visi\u00f3n concibiu a idea de marchar de Disibodenberg a un lugar \u00abonde non hab\u00eda auga e onde nada era pracenteiro\u00bb. Inspiroulle as\u00ed a fundaci\u00f3n dun mosteiro no outeiro de san Ruperto (\"Rupertsberg\"), preto de Bingen, ao oeste do Rin, na desembocadura do Nahe, para trasladar a medrada comunidade e emancipala dos monxes de Disibodenberg.\nCon todo, Kuno, daquela abade de Disibodenberg, op\u00faxose \u00e1 s\u00faa marcha, o que contrariou \u00e1 monxa en gran medida. Mesmo lle ocasionou trastornos f\u00edsicos, que foron atribu\u00eddos a causas divinas:\nAnte esta situaci\u00f3n interveu a marquesa Richardis von Stade, nai e secretaria da monxa. Esta logrou convencer a Henrique I, arcebispo de Maguncia, de que dese autorizaci\u00f3n para a sa\u00edda das relixiosas e a fundaci\u00f3n do novo mosteiro. Contra o ano 1150 trasladouse a Rupertsberg con preto de vinte das s\u00faas monxas. Obtivo o permiso do conde Bernaldo de Hildesheim, propietario do terreo, e fundou o mosteiro de Rupertsberg, do cal se converteu en abadesa.\nPor esa \u00e9poca, a s\u00faa asistente e secretaria Richardis abandonouna para se converter en abadesa do convento de Bassum (Saxonia). Hildegard reflectiu a s\u00faa tristura e oposici\u00f3n en serias cartas de protesta ao arcebispo Hartwig de Bremen, irm\u00e1n de Richardis, quen influ\u00edra para conseguir o cargo abacial. Chegou a apelar mesmo ao papa, sen conseguir que a monxa volvese. Richardis morreu o ano seguinte \u00e1 separaci\u00f3n.\nUn ano despois do traslado conclu\u00edu o \"Scivias\". Desa mesma \u00e9poca datan os seus dous libros sobre ciencias naturais (\"Physica\") e medicina (\"Cause et cure\"). Neles expuxo gran cantidade de co\u00f1ecementos sobre o funcionamento do corpo humano, de herbolox\u00eda e doutros tratamentos m\u00e9dicos baseados nas propiedades de pedras e animais. As\u00ed mesmo, comezou unha colecci\u00f3n de cantos, \"Symphonia armonie celestium revelationum\", para atender as necesidades lit\u00farxicas da s\u00faa comunidade. Segundo algunhas cronolox\u00edas, tam\u00e9n de 1150 datar\u00eda o inicio do \"Liber vite meritorum\".\nCara a 1163, como froito das s\u00faas constantes visi\u00f3ns, comezou a escribir o \"Liber divinorum operum\", a terceira das s\u00faas tres obras m\u00e1is importantes, que tardar\u00eda uns dez anos en rematar. Con todo, a abadesa alternou a vida contemplativa e de escritora coa de pr\u00e9dica e fundaci\u00f3n. En 1165 fundou un segundo mosteiro en Eibingen que visitaba regularmente d\u00faas veces por semana.\nPredicaci\u00f3n e intervenci\u00f3n pol\u00edtica.\nA fama de santa e profetisa que chegou a ter a abadesa foi tal que, en 1150, o propio emperador Frederico I Barbarroxa a invitou a se entrevistar con el no seu palacio en Ingelheim. O aprecio mutuo que xurdiu nesta entrevista manifestouse nas subsecuentes cartas, e chegou a tal punto que, trece anos despois, o soberano outorgou un edicto de protecci\u00f3n imperial a perpetuidade ao mosteiro de Rupertsberg.\nO labor de escritora de Hildegard viuse interrompido moitas veces polas viaxes de predicaci\u00f3n. Se ben a clausura nos seus tempos non era tan r\u00edxida coma o ser\u00eda a partir de Bonifacio III, non deixou de abraiar e admirar aos seus contempor\u00e1neos que unha abadesa abandonase o seu mosteiro para predicar.\nO contido da s\u00faa predicaci\u00f3n xirou en torno \u00e1 redenci\u00f3n, a conversi\u00f3n e a reforma do clero, criticando duramente a corrupci\u00f3n eclesi\u00e1stica, ademais de opo\u00f1erse firmemente aos c\u00e1taros, ao condenar as doutrinas destes, propo\u00f1endo o combate dos seus erros mediante a predicaci\u00f3n e a edificaci\u00f3n do clero.\nEn total foron catro as viaxes de predicaci\u00f3n que fixo: a primeira entre 1158 e 1159, na que viaxou a Maguncia e a Wurzburgo. En 1160 realizou a segunda a Tr\u00e9veris e a Metz. Na s\u00faa terceira predicaci\u00f3n, entre 1161 e 1163, viaxou polo Rin ata Colonia. Na \u00faltima das s\u00faas viaxes, comprendida entre 1170 e 1171, predicou na rexi\u00f3n de Suabia.\nAdemais destas viaxes de predicaci\u00f3n, Hildegard empregou as cartas para facer sentir a s\u00faa opini\u00f3n ante personaxes sobranceiros. Con motivo do cisma provocado pola elecci\u00f3n do antipapa V\u00edtor IV co apoio do emperador Barbarroxa, fronte ao papa romano Alexandre III, prolongado \u00e1 morte de V\u00edtor IV coa elecci\u00f3n dos tam\u00e9n antipapas Pascual III e Calixto III, Hildegard fixo graves amoestaci\u00f3ns prof\u00e9ticas ao primeiro destes, as\u00ed como ao emperador mesmo.\nNo ano 1173, pouco antes de conclu\u00edr o \"Liber divinorum operum\", morreu o monxe Volmar, o seu colaborador m\u00e1is pr\u00f3ximo e secretario, o que a levou a procurar axuda dos monxes da abad\u00eda de san Eucario de Tr\u00e9veris para rematar esa obra. Durante alg\u00fan tempo o monxe Godofredo de Disibodenberg serviulle como amanuense, ao mesmo tempo que comezou a redacci\u00f3n dunha biograf\u00eda da profetisa, mais tam\u00e9n el morreu pouco tempo despois, en 1176. O \u00faltimo dos seus secretarios encontrouno en Guibert-Martin de Gembloux, un monxe flamengo, co que sostivera conversas epistolares iniciadas polo interese deste sobre o xeito no que Hildegard ti\u00f1a as s\u00faas visi\u00f3ns.\n\u00daltima batalla.\nA \u00faltima situaci\u00f3n cr\u00edtica \u00e1 que tivo que enfrontarse Hildegard produciuse en 1178, cando a s\u00faa comunidade deu sepultura no cemiterio conventual a un nobre presuntamente excomungado. Pola imposici\u00f3n desta pena eclesi\u00e1stica, o dereito can\u00f3nico prohib\u00eda o seu enterramento en terra sagrada. Ped\u00eduselle a Hildegard que exhumase o cad\u00e1ver. Ela negouse e mesmo fixo desaparecer calquera rastro do enterramento para que ningu\u00e9n puidese ir buscalo. Sostivo que se reconciliara coa Igrexa antes de morrer. Os prelados de Maguncia, en ausencia do arcebispo Christian, que estaba en Roma, puxeron o mosteiro en d\u00fabida. Prohib\u00eduselle a utilizaci\u00f3n das camp\u00e1s, os instrumentos e os cantos na vida e liturxia de Rupertsberg. Hildegard defendeuse escribindo unha carta de rico contido doutrinal, onde recoll\u00eda o significado teol\u00f3xico da m\u00fasica. Cando regresou o arcebispo en marzo de 1179, present\u00e1ronse testemu\u00f1as que apoiaban a versi\u00f3n de Hildegard e levant\u00e1ronse as d\u00fabidas sobre o mosteiro.\nMorte e veneraci\u00f3n.\nAos poucos meses de se levantaren as d\u00fabidas, o 17 de setembro de 1179, Hildegard finou aos 81 anos. As cr\u00f3nicas haxiogr\u00e1ficas contan que \u00e1 hora da s\u00faa morte apareceron dous arcos moi fulgurosos e de diferentes cores que formaron unha cruz no ceo.\nEntre 1180 e 1190 o monxe Teoderico de Echternach escribiu a \"Vita\" (\"Vida\") de Hildegard, recollendo pasaxes autobiogr\u00e1ficas que a monxa deixara e contara. Gregorio IX abriu o proceso de canonizaci\u00f3n en 1227, a\u00ednda que non o conclu\u00edu. Foi reaberto por Inocencio IV en 1244, sen que tampouco nesta ocasi\u00f3n se chegase a conclu\u00edr. Con todo, debido \u00e1 difusi\u00f3n do seu culto foi inscrita no Martiroloxio romano, inclu\u00edndose ademais o seu nome nalgunhas lada\u00ed\u00f1as; extra\u00e9ronse reliquias do seu sepulcro; celebrouse a s\u00faa festa lit\u00farxica; atribu\u00edronselle milagres e as s\u00faas representaci\u00f3ns pict\u00f3ricas e escult\u00f3ricas comezaron a ser obxecto de veneraci\u00f3n.\nAs s\u00faas reliquias foron conservadas no convento de Rupertsberg ata a destruci\u00f3n deste en 1632, durante a guerra dos Trinta Anos. Ent\u00f3n foron levadas a Colonia e despois a Ebingen, e foron depositadas na igrexa parroquial onde a\u00ednda repousan.\nEn 1940 aprobouse oficialmente a s\u00faa celebraci\u00f3n para as igrexas locais. Con motivo do 800 aniversario da s\u00faa morte, Xo\u00e1n Paulo II referiuse a ela como profetisa e santa. Do mesmo xeito, en 2006, o papa Bieito XVI tam\u00e9n se referiu a Hildegard como santa e encomiouna como unha das grandes mulleres da cristiandade xunto con Catarina de Siena, Tareixa de \u00c1vila e Tareixa de Calcuta.\nNo ano 2010 o papa Bieito XVI adicou a Hildegard as Audiencias Xerais do 1 e 8 de setembro, no marco dunha serie de catequeses sobre escritores cristi\u00e1ns, sendo a primeira muller presentada nestas catequeses; lembrou, entre outras cousas, que os contempor\u00e1neos de Hildegard a consideraron a \"profetisa teut\u00f3nica\" e puntualizou o valor teol\u00f3xico dos seus escritos e ensinanzas.\nEn decembro de 2011, o papa Bieito XVI anunciou a s\u00faa decisi\u00f3n de outorgar a Santa Hildegard o t\u00edtulo de \"Doutora da Igrexa\". O 10 de maio de 2012 procedeu a inscribila no cat\u00e1logo dos santos e a estender o seu culto lit\u00farxico \u00e1 Igrexa universal, nunha \"canonizaci\u00f3n equivalente\". O 27 de maio de 2012 durante o rezo do Regina Caeli do d\u00eda de Pentecoste, o papa determinou a data para a proclamaci\u00f3n como Doutora. O 7 de outubro de 2012, durante a misa de apertura do S\u00ednodo dos bispos na Bas\u00edlica de San Pedro en Roma, realizouse a proclamaci\u00f3n oficial pola cal se lle concedeu o t\u00edtulo de Doutora para a Igrexa Universal xunto con San Xo\u00e1n de \u00c1vila polo papa Bieito XVI.\nHildegard tam\u00e9n \u00e9 venerada por algunhas das Igrexas que conforman a Comu\u00f1\u00f3n anglicana, entre elas a Igrexa de Inglaterra e a Igrexa Episcopal Escocesa. Tanto na Igrexa cat\u00f3lica como na Comu\u00f1\u00f3n anglicana \u00e9 celebrada o 17 de setembro.\nA iconograf\u00eda relixiosa de Hildegard \u00e9 escasa, probablemente porque o seu culto foi local durante bastante tempo. \u00c9 retratada cos atributos propios dunha abadesa da Orde de San Bieito: b\u00e1culo abacial e h\u00e1bito beneditino con velo negro e branco; as s\u00faas representaci\u00f3ns m\u00e1is antigas reproducen o xeito no que aparece nas miniaturas dos seus escritos: sentada cun estilo na man en actitude de escribir sobre un par de t\u00e1boas ou ditando a un monxe, con cinco chamas arredor da cabeza representando a visi\u00f3n divina. M\u00e1is tarde mudouse o estilo por unha pluma de ave, con alg\u00fan pergami\u00f1o ou libro na man \u2014 comunmente o \"Scivias\" \u2014 e alg\u00fan instrumento musical.\nTexto inicial.\nEn diversas ocasi\u00f3ns tivo enfrontamentos co abade Hugo von Disibodenberg, posto que Hildegard rexeitaba a ascese, un dos principios do monacato. As\u00ed, relaxou o regulamento de comidas das s\u00faas disc\u00edpulas e reduciu os tempos dedicados \u00e1 oraci\u00f3n e \u00e1 misa. Cando Hildegard quixo fundar un mosteiro propio coa s\u00faa comunidade, produciuse un conflito aberto. Os beneditinos de Disibodenberg opux\u00e9ronse \u00e1 decisi\u00f3n, xa que as mulleres pertenc\u00edan ao seu mosteiro. No decorrer dos enfrontamentos pola divisi\u00f3n da comunidade, Hildegard procurou o apoio de Bernaldo de Claraval, quen, por\u00e9n, na s\u00faa carta de resposta f\u00edxolle advertencias contra un exceso de arrogancia.\nA\u00ednda as\u00ed, Hildegard, coa colaboraci\u00f3n do preboste Volmar von Disibodenberg e de Richardis von Stade, freira da s\u00faa confianza, comezou en 1141 a escribir en lat\u00edn tanto as s\u00faas visi\u00f3ns como as s\u00faas ideas teol\u00f3xicas e antropol\u00f3xicas. Dado que ela non dominaba o lat\u00edn, fac\u00eda que o seu escrib\u00e1n (derradeiro secretario: Wibert von Gembloux) redactase todos os textos nun lat\u00edn correcto. A s\u00faa obra principal, \"Liber Scivias Domini\", xurdiu nun per\u00edodo de seis anos. Este libro conta con 35 miniaturas de contido teol\u00f3xico, pintadas primorosamente con cores rechamantes, que serven fundamentalmente para ilustrar o texto, complexo e profundo. O manuscrito orixinal d\u00e1se por desaparecido desde o final da segunda guerra mundial; na abad\u00eda de Eibingen p\u00f3dese contemplar unha copia iluminada do ano 1939.\nFinalmente, durante un s\u00ednodo en Tr\u00e9veris, Hildegard conseguiu o permiso oficial do papa Ux\u00edo III para publicar as s\u00faas visi\u00f3ns en 1147. Este permiso tam\u00e9n robusteceu a s\u00faa significaci\u00f3n pol\u00edtica. Ademais, nesa altura foi moi valorada polas s\u00faas visi\u00f3ns e mantivo correspondencia con moitos poderosos do \u00e1mbito relixioso e civil. Confianzada deste xeito na s\u00faa importancia, fundou o mosteiro de Rupertsberg entre 1147 e 1150 na beira esquerda do r\u00edo Nahe. O mosteiro xa non existe, pero o lugar de Bingerbr\u00fcck, que xurdiu posteriormente ao seu arredor, pertence na actualidade \u00e1 cidade de Bingen am Rhein, no estado federal de Renania-Palatinado, Alema\u00f1a.\nXa en 1151 volveu ter enfrontamentos con cargos eclesi\u00e1sticos: os arcebispos de Maguncia e Bremen esixiron que Richardis von Stade abandonase o novo mosteiro. Richardis era irm\u00e1 do arcebispo de Bremen e deb\u00eda converterse na abadesa do mosteiro de Bassum. Hildegard negouse \u00e1 partida da s\u00faa m\u00e1is estreita colaboradora e pediu a intervenci\u00f3n do Papa Ux\u00edo III. Pero finalmente imp\u00faxose a intenci\u00f3n de ambos os bispos e Richardis deixou o mosteiro de Rupertsberg.\nTras este acordo, o bispo de Maguncia aprobou en 1152 o traslado dos bens do mosteiro, que se volveran moi abundantes por mor da sona de Hildegard. Grazas \u00e1s doaz\u00f3ns, o mosteiro era extremadamente rico. Isto influ\u00edu na vida monacal e ergueu cr\u00edticas; varios eclesi\u00e1sticos atacaron a Hildegard porque as s\u00faas freiras viv\u00edan luxosamente, sen respectar o voto de pobreza mon\u00e1stico, e porque o mosteiro s\u00f3 aceptaba mulleres de familias nobres. Hildegard op\u00faxose decididamente ao popular movemento das ordes mendicantes.\nComo o n\u00famero de freiras do mosteiro de Rupertsberg non fac\u00eda m\u00e1is ca aumentar, en 1165 Hildegard adquiriu o mosteiro agosti\u00f1o de Eibingen e fundou al\u00ed un mosteiro anexo, a\u00ednda existente, ao que tam\u00e9n pod\u00edan acceder burgueses. O mosteiro de Rupertsberg foi destru\u00eddo no ano 1632, durante a guerra dos Trinta Anos. As obras de arte que se conservan, sobre todo o antependium p\u00farpura e dourado, dan conta da antiga riqueza de Rupertsberg.\nAs fontes documentais primitivas.\nA principal fonte de informaci\u00f3n sobre a s\u00faa vida \u00e9 a biograf\u00eda que escribiu o seu secretario, o monxe Gottfried, \"Vita Sanctae Hildegardis\", mais cando este morreu, en 1176, deixou a obra inacabada. S\u00f3 unha d\u00e9cada despois o monxe Theoderic, de Echternach, retomou o traballo, escribindo outros dous volumes e un prefacio. A\u00ednda que Gottfried vivira en contacto directo con Hildegard e co\u00f1ecera moito da s\u00faa vida, non se inclu\u00edu no libro informaci\u00f3n esencial, nin sequera o lugar e a data de nacemento. Amais diso, o seu relato \u00e9 convencionalmente laudatorio, mais por outra banda transcribiu boa parte da s\u00faa correspondencia. A contribuci\u00f3n de Theoderic foi tam\u00e9n importante porque empregou longas pasaxes autobiogr\u00e1ficas de material aut\u00f3grafo que posteriormente se perderon. Mais como toda haxiograf\u00eda daquela \u00e9poca, os seus autores non se propuxeron ofrecer unha narraci\u00f3n \"obxectiva\" da s\u00faa carreira, o principal prop\u00f3sito foi o de mostrala ao mundo como unha sabia, unha profetisa e unha santa, atopando para todos os seus actos unha xustificaci\u00f3n sobrenatural e unha inspiraci\u00f3n divina, e avogando claramente pola s\u00faa canonizaci\u00f3n oficial.\nOutra fonte de suma importancia \u00e9 a s\u00faa propia correspondencia, e os limiares que escribiu para os seus libros, onde moitas veces deu detalles de como, cando e onde foron escritos. O \u00faltimo secretario de Hildegard, o monxe Guibert de Gembloux, deixou outra biograf\u00eda, tam\u00e9n incompleta, e sobreviviron tam\u00e9n alg\u00fans documentos eclesi\u00e1sticos e algunhas cr\u00f3nicas posteriores do propio mosteiro que achegan datos \u00fatiles, como a \"Acta Inquisitionis\", elaborada pola Igrexa cando as monxas de Rupertsberg preitearon a s\u00faa canonizaci\u00f3n. Recentemente descubriuse unha biograf\u00eda sobre Jutta, a s\u00faa mestra, que d\u00e1 unha visi\u00f3n interesante sobre o contexto cultural da \u00e9poca e sobre os primeiros anos de Hildegard, mais a cronolox\u00eda que presenta non concorda coa maior\u00eda das outras fontes co\u00f1ecidas.\nA\u00ednda que con algunhas perdas, o principal da s\u00faa produci\u00f3n foi preservado ata os nosos d\u00edas. Sobreviven dez manuscritos integrais do \"Scivias\", cinco do \"Liber vitae meritorum\", cinco do \"Liber divinorum operum\", tres do \"Physica\", un do \"Causae et curae\", e dezanove cun n\u00famero variado das s\u00faas cartas, amais dun gran n\u00famero de extractos citados en obras alleas e fragmentos diversos, mais o m\u00e1is importante \u00e9 o \"Riesencodex\", conservado na Biblioteca Estatal de Hesse, en Alema\u00f1a, coa s\u00faa obra case completa, exclu\u00edndo o tratado sobre ciencia natural. Foi considerado na s\u00faa \u00e9poca como a versi\u00f3n definitiva dos seus escritos. Non debeu ser conclu\u00eddo durante a s\u00faa vida, mais con toda probabilidade foi unha edici\u00f3n iniciada por ela mesma e realizada por un grupo de asistentes an\u00f3nimos de Rupertsberg. Foi escrito como volumes separados, que entre os s\u00e9culos XV e XVI foron reunidos nun s\u00f3 c\u00f3dice con 481 folios que pesa 15\u00a0kg.\nObra interdisciplinaria.\nA importancia de Hildegard von Bingen \u00e9 dif\u00edcil de acomodar en \u00e1mbitos individualizados, xa que a concepci\u00f3n do mundo mudou completamente desde a Ilustraci\u00f3n. No seu tempo, as persoas importantes eran eruditas, formadas en diversos eidos do saber. Hildegard von Bingen \u00e9 tida xeralmente como unha persoa de grande val\u00eda, que abriu novas v\u00edas de pensamento e ampliou perspectivas.\nImportancia pol\u00edtica e relixiosa no seu tempo.\nA s\u00faa confianza en si mesma e o seu carisma lev\u00e1rona a ter grande sona. Foi a primeira freira que deu serm\u00f3ns p\u00fablicos dirixidos \u00e1 conversi\u00f3n do pobo (en viaxes de predicaci\u00f3n por Maguncia, W\u00fcrzburg, Bamberg, Tr\u00e9veris, Metz, Bonn e Colonia). O emperador Frederico I, Barbarroxa convocouna como conselleira ao palacio imperial de Ingelheim. Mesmo cunha idade avanzada emprendeu a\u00ednda viaxes a diversos mosteiros.\nDebido \u00e1 s\u00faa fe e ao seu tipo de vida, foi elixida por moita xente como gu\u00eda espiritual. Xa en vida foi cualificada por moitos de santa. Hildegard baseou esta recepci\u00f3n por parte dos seus coet\u00e1neos no feito de que remit\u00eda permanentemente \u00e1s s\u00faas visi\u00f3ns para elaborar as s\u00faas afirmaci\u00f3ns teol\u00f3xicas e filos\u00f3ficas. Deste xeito, acoirazaba os seus postulados contra a opini\u00f3n de que as mulleres non pod\u00edan chegar polos seus propios medios ao co\u00f1ecemento teol\u00f3xico. Ela mesma cualific\u00e1base de \"inculta\". Entre outras cuesti\u00f3ns, participou do lado do Papa na discusi\u00f3n teol\u00f3xica sobre a transubstanciaci\u00f3n na Eucarist\u00eda.\nA s\u00faa doutrina moral fascinou daquela non s\u00f3 \u00e1s freiras, sen\u00f3n tam\u00e9n a frades, nobres e leigos. Cunha grande confianza en si mesma, impuxo os seus intereses fronte a outros, tanto por convicci\u00f3n como pola imposici\u00f3n de obxectivos pol\u00edticos (por exemplo, no enterro dun excomungado adi\u00f1eirado ou na discusi\u00f3n sobre os dereitos de posesi\u00f3n de Disibodenberg).\nSon fundamentalmente tres obras teol\u00f3xicas as que fundaron naquel tempo a s\u00faa sona. A s\u00faa obra principal, \"Scivias\", \u00e9 unha lecci\u00f3n de fe en que as imaxes do mundo e do ser humano est\u00e1n indisolubelmente ligadas \u00e1 imaxe de Deus. Este panorama filos\u00f3fico-teol\u00f3xico, que cadra en todos os puntos esenciais co dogma oficial do momento, \u00e9 presentado en 26 visi\u00f3ns. A segunda obra de visi\u00f3ns, \"Liber Vitae Meritorum\", poder\u00edase describir como \u00e9tica visionaria. Nela son contrapostos 35 vicios e virtudes. O terceiro libro, \"Liber Divinorum Operum\" \u00e9 unha ollada de Hildegard sobre o mundo e o ser humano. Nel describe a Creaci\u00f3n como algo en que o corpo e a alma, o mundo e a Igrexa, a natureza e a misericordia est\u00e1n depositadas baixo a responsabilidade do ser humano.\nNa s\u00faa obra teol\u00f3xica tam\u00e9n conta a correspondencia con altos dignatarios do mundo relixioso e civil (entre eles, Bernaldo de Claraval), que se conservou en forma de 300 cartas. Nelas, Hildegard mostra a extrema fortaleza do seu car\u00e1cter e da s\u00faa fe. As s\u00faas declaraci\u00f3ns e opini\u00f3ns, mantidas contra o rei e o Papa, son especialmente not\u00e1beis se temos en conta a s\u00faa circunstancia. A s\u00faa procedencia e o feito de que diversos parentes ocupasen altos cargos eclesi\u00e1sticos (entre outros, o seu irm\u00e1n Hugo, chantre da catedral de Maguncia) fornec\u00e9ronlle a influencia necesaria para ser escoitada.\nA s\u00faa trilox\u00eda teol\u00f3xica.\n\"Liber scivias Domini\".\nO seu primeiro libro que describe as s\u00faas visi\u00f3ns, o \"Liber scivias Domini\", cuxo t\u00edtulo \u00e9 unha abreviatura de \"Scito vias Domini\" (\"Co\u00f1ecede os cami\u00f1os do Se\u00f1or\"), foi escrito entre 1141 e 1151 e foi o m\u00e1is co\u00f1ecido e apreciado en vida da s\u00faa autora. Foi o libro cuxo bosquexo leu e aprobou o papa Ux\u00edo III, d\u00e1ndolle fama inmediata. O p\u00fablico que Hildegard buscaba para el foi o dos cl\u00e9rigos e monxes, cunha intenci\u00f3n de corrixir a s\u00faa indolencia, como lle ordenou Deus: \"M\u00f3stralles a inutilidade dos misterios que eles, t\u00edmidos como son, esconden nun campo oculto e est\u00e9ril. Mana como unha fonte de abundancia, e in\u00fandaos co co\u00f1ecemento m\u00edstico, ata que eles, que agora te xulgan desprezable a causa do erro de Eva, renazan coas grandes augas da t\u00faa irrigaci\u00f3n\". \u00c9 unha obra alentada dividida en tres volumes, contendo cada un deles, respectivamente, seis, sete e trece visi\u00f3ns. O primeiro volume comeza cunha descrici\u00f3n do Reino dos Ceos. O principal tema desa parte \u00e9 a orixe do pecado no mundo, explicada como vinda da rebeli\u00f3n de Lucifer e a consecuente ca\u00edda de Ad\u00e1n e Eva. Segue o exame das consecuencias diso para o mundo e para a humanidade. Nalg\u00fans puntos anticipou o remedio para o mal, que ser\u00eda a Encarnaci\u00f3n de Cristo, mais non a inseriu nunha perspectiva cronol\u00f3xica. Antes traballou sobre o contraste entre a Sinagoga, ou a Antiga Dispensaci\u00f3n, e a Igrexa, a Nova Dispensaci\u00f3n, e a visi\u00f3n final do primeiro volume aborda as xerarqu\u00edas anx\u00e9licas. A tem\u00e1tica do segundo volume \u00e9 a obra divina da redenci\u00f3n da humanidade, falando sobre a vinda de Cristo, as persoas da Trindade e sobre a eclesiolox\u00eda, inclu\u00edndo secci\u00f3ns sobre as virtudes dos Sacramentos. O volume final retoma os temas principais abordados antes nunha perspectiva m\u00e1is vasta, hist\u00f3rica e arquitectural, recapitulando as etapas da ca\u00edda e da salvaci\u00f3n do ser humano, tanto colectiva como individualmente. Estabelece un escenario do Xu\u00edzo Final e conta con 14 pezas musicais en forma dun pequeno drama sacro que compo\u00f1en a primeira versi\u00f3n do auto musicado \"Ordo Virtutum\", coroando de forma dram\u00e1tica a s\u00faa descrici\u00f3n da orixe e destino final do home cunha ilustraci\u00f3n teatral e musical das beatitudes do Para\u00edso. A continuaci\u00f3n transcr\u00edbense, a xeito de ilustraci\u00f3n, dous fragmentos da IV Visi\u00f3n do II Volume, referente o primeiro \u00e1 descrici\u00f3n simb\u00f3lica da Igrexa, e o segundo \u00e1 explicaci\u00f3n dada pola voz que o\u00eda:\nNeste libro introduciu o concepto da \"viriditas\", que percorre todas as outras obras s\u00faas, significando literalmente \"verdor\", pero que \u00e9 empregado tanto no sentido da cor verde das plantas como no de ser unha cualidade vivificante do Esp\u00edrito Santo que \u00e9 infusa en toda a Creaci\u00f3n. Como obra visionaria, segundo o que pensan Bishop e Hart, o \"Scivias\" \u00e9 \u00fanico, e como suma de doutrina al\u00ed\u00f1ase \u00e1 mellor produci\u00f3n do seu tempo, comparable \u00e1s obras dun influente contempor\u00e1neo seu, Hugues de Saint-Victor, particularmente a \"Sobre os Sacramentos da Fe Crist\u00e1\", que \u00e9 moi similar. Mais o ton da narrativa \u00e9 totalmente diferente: mentres que Hugues fai unha meditaci\u00f3n privada no seu propio nome, Hildegard non raras veces falou en nome de Deus. O seu estilo de escritura adoece dun lat\u00edn un tanto desaxeitado, a pesar de que o monxe Volmar o revisou e corrixiu. O \"Scivias\" pode ser lido de moitos xeitos \u2014como unha proclamaci\u00f3n prof\u00e9tica, un libro de alegor\u00edas, un estudo de exexese e unha suma teol\u00f3xica\u2014. Cada visi\u00f3n estaba acompa\u00f1ada, no manuscrito orixinal definitivo de ca. 1165 escrito en Rupertsberg, por unha iluminura, elaborada por alg\u00fan dos seus asistentes, baixo a s\u00faa directa supervisi\u00f3n, e son tan orixinais no seu estilo pl\u00e1stico como o contido e o estilo textual de Hildegard. Ese manuscrito perdeuse na segunda guerra mundial, mais por fortuna en 1927 fix\u00e9rase unha copia facsimile en pergami\u00f1o, preparada polas monxas de Eibingen.\n\"Liber vite meritorum\".\nO segundo libro de visi\u00f3ns, o \"Liber vite meritorum\" (\"Libro dos m\u00e9ritos da vida\"), \u00e9 un tratado de \u00e9tica que traballa sobre a oposici\u00f3n entre os vicios e as virtudes, un tema com\u00fan na s\u00faa \u00e9poca. O texto est\u00e1 dominado por unha figura monumental que representa a Cristo ou Deus. Esta reaparece ao longo das visi\u00f3ns; os seus p\u00e9s as\u00e9ntanse no abismo das augas e a cabeza p\u00e9rdese no \u00e9ter, mentres que as nubes \u00edgneas de virtudes emanan da s\u00faa boca. As virtudes non son vistas individualmente, mais a s\u00faa voz \u00e9 escoitada, ou son representadas por s\u00edmbolos. Os vicios son descritos en formas grotescas que mesturan partes humanas e animais, e falan unha linguaxe moi groseira pero moi sedutora. Parte do \u00e9xito deste libro v\u00e9n da s\u00faa habilidade para dar voz a aquelas entidades abstractas en di\u00e1logos de gran eficiencia. Contrap\u00f3\u00f1ense trinta e cinco virtudes fronte a outros tantos vicios, e as visi\u00f3ns concl\u00faen enfatizando a responsabilidade e a liberdade do ser humano na escolla do seu cami\u00f1o e informan sobre as consecuencias da s\u00faa opci\u00f3n. O libro tam\u00e9n ofrece unha mostra das pr\u00e1cticas penitenciais do seu tempo, e \u00e9 moi posible que te\u00f1a sido empregado como un manual pr\u00e1ctico para as monxas non s\u00f3 de Rupertsberg, sen\u00f3n tam\u00e9n dos mosteiros de Gembloux e Villiers. Outra caracter\u00edstica interesante do texto \u00e9 ter sido un dos primeiros tratados de \u00e9tica relixiosa que inclu\u00edu unha detallada descrici\u00f3n e explicaci\u00f3n do Purgatorio, cuxa doutrina fora formulada pouco tempo antes.\n\"Liber divinorum operum\".\nA trilox\u00eda finaliza co seu \"Liber divinorum operum\" (\"Libro das obras divinas\"), escrito cando Hildegard xa ti\u00f1a m\u00e1is de setenta anos de idade e era famosa como escritora e conselleira espiritual. O libro \u00e9 unha vasta visi\u00f3n de toda a creaci\u00f3n divina, e aborda tres temas principais: o mundo da humanidade, o mundo do al\u00e9n e a historia da salvaci\u00f3n dende Ad\u00e1n e Eva ata o Xu\u00edzo Final. O seu esquema narrativo \u00e9 o mesmo que o de \"Scivias\": unha visi\u00f3n introduce cada nova secci\u00f3n principal, que \u00e9 descrita detalladamente. Despois unha voz descende do ceo para explicar o significado do que viu. A\u00ednda que o contido revelado sobrenaturalmente te\u00f1a a clara primac\u00eda en termos de autoridade, Hildegard non se privou de engadir numerosos comentarios propios que dan explicaci\u00f3ns m\u00e1is claras ou enfatizan alg\u00fan punto importante. Como a maior\u00eda dos te\u00f3logos do seu tempo, Hildegard v\u00eda nas Escrituras m\u00e1is que o significado hist\u00f3rico, e procuraba a s\u00faa explicaci\u00f3n profunda a trav\u00e9s de lecturas simb\u00f3licas, moralizantes e aleg\u00f3ricas. Ao final de cada secci\u00f3n aparece unha exhortaci\u00f3n para que o lector use o texto de lema para as s\u00faas penitencias e meditaci\u00f3ns, e o libro como un todo p\u00e9chase cunha severa advertencia para que futuros copistas non engadan ou quiten unha soa letra do que foi escrito, baixo pena de que o autor de tal profanaci\u00f3n cometer\u00eda un pecado contra o Esp\u00edrito Santo \u2014imperdoable\u2014 e ser\u00eda exclu\u00eddo do Libro da Vida de Deus. O manuscrito que cont\u00e9n as iluminaci\u00f3ns, o C\u00f3dex 1942 da Biblioteca Estatal de Lucca, \u00e9 posterior \u00e1 s\u00faa morte, mais parece copiar a fonte orixinal. O libro in\u00edciase coa figura alada monumental da Caridade/Amor, que engloba en si todo o universo creado. Di ela:\nBoa parte do libro conc\u00e9ntrase na descrici\u00f3n da constituci\u00f3n e forma do ser humano, comprendendo o seu corpo f\u00edsico e a s\u00faa alma, correlacionando a forma humana con varios aspectos do microcosmos e do macrocosmos, como ilustraci\u00f3n dun extenso comentario aos 14 primeiros vers\u00edculos do \"Evanxeo de Xo\u00e1n\" e ao libro do \"X\u00e9nese\". Todas as partes do corpo est\u00e1n cargadas de simbolismo. Un exemplo:\nA forma humana \u00e9 vista, pois, como o modelo divino da Encarnaci\u00f3n, de acordo co concepto b\u00e1sico presentado no \"X\u00e9nese\", e \u00e9 louvada como unha manifestaci\u00f3n da vitalidade, amor e beleza de Deus. Corpo e alma son concibidos como unha unidade integral, onde as forzas da natureza e do esp\u00edrito interact\u00faan en harmon\u00eda, e serven como espello e obxectivo para toda a obra da Creaci\u00f3n. \"Deus inscribiu toda a s\u00faa obra na forma humana\", escribiu. As\u00ed a creaci\u00f3n do universo estaba ligada indisolublemente \u00e1 creaci\u00f3n da forma humana, e m\u00e1is que iso, aquela estaba case subordinada a esta, xa que para Hildegard a Encarnaci\u00f3n do Verbo divino estaba prevista dende antes do Tempo e a forma humana servir\u00eda como o instrumento privilexiado para a reuni\u00f3n da criatura co Creador despois do longo traxecto dende a orixe do universo ata a s\u00faa redenci\u00f3n.\nAo mesmo tempo, dic\u00eda que a vida que animaba o home era a mesma que animaba todo o universo, e que o universo creado era a luz do home, significando que o traballo da Redenci\u00f3n estaba na dependencia do entendemento do mundo, e por consecuencia, do entendemento da vontade divina. Nese sentido, mesmo as paix\u00f3ns humanas, tantas veces condenadas por outros escritores cristi\u00e1ns da s\u00faa \u00e9poca, eran vistas como parte integral do plano divino. Entre tanto, ela non foi moito m\u00e1is al\u00f3 do reco\u00f1ecemento e aceptaci\u00f3n puros e simples do estado de cousas da humanidade, pois nunha perspectiva ideal a\u00ednda pensaba que o ser humano deb\u00eda aspirar \u00e1 reconquista da inocencia ed\u00e9nica, o que necesariamente exclu\u00eda toda a sexualidade. Tendo que administrar ideal e real, concibiu unha teor\u00eda da sexualidade moi sutil e ambigua, e en certo modo precaria. Comparando o desexo humano \u00e1 fertilidade da terra, reco\u00f1ec\u00eda que este daba a luz unha pl\u00e9tora de riquezas, e tam\u00e9n que o sexo era fonte de pracer, mais v\u00eda o corpo como un instrumento da alma que deb\u00eda ser disciplinado para que se formara unha cooperaci\u00f3n entre ambos, potencialmente confortable e pracenteira, e para que o obxectivo primeiro da salvaci\u00f3n da alma puidese ser alcanzado. Escribiu:\nO \"Liber divinorum\" termina cunha secci\u00f3n dedicada \u00e1 escatolox\u00eda, pintando o Xu\u00edzo Final en cores escuras, probablemente estando Hildegard sacudida co cisma de 1159. A\u00ednda que nas s\u00faas cartas ela neg\u00e1rase a comentar o asunto, alegando que Deus lle prohibira facelo, alusi\u00f3ns a un cisma, a\u00ednda que inespec\u00edfico, est\u00e1n claras no final do libro. Tampouco o clero aparece baixo unha luz favorable, sendo acusado de moitos vicios e de submersi\u00f3n nos asuntos mundanos. O ton do libro \u00e9 moito m\u00e1is pesado que o de \"Scivias\", mais a estrutura do cosmos que del emerxe est\u00e1 organizada dun xeito moito m\u00e1is poderoso.\nImportancia na biolox\u00eda e na medicina.\n\u00c9 sabido que arredor de 1150 Hildegard tam\u00e9n escribiu tratados de medicina. Ao contrario do que acontece cos seus escritos relixiosos, deste eido non se conserva ning\u00fan exemplar coet\u00e1neo da abadesa. Todos os textos citados saen de fontes posteriores (s\u00e9culos XIII a XV); nese tempo produc\u00edronse moitas copias, engadidos e modificaci\u00f3ns dos textos. Na actualidade co\u00f1\u00e9cense 13 escritos asinados por Hildegard, a\u00ednda que a autenticidade desa autor\u00eda sexa dubidosa. O concepto de \"medicina Hildegard\" (en alem\u00e1n Hildegard-Medizin) creouse no s\u00e9culo XX con intenci\u00f3ns mercadot\u00e9cnicas.\nOs seus tratados sobre plantas e doenzas son de interese para a biolox\u00eda e a medicina. Despois de 1150, Hildegard escribiu \"Causae et Curae\", un libro sobre a aparici\u00f3n e o tratamento de diversas doenzas. A s\u00faa segunda obra de historia natural tit\u00falase \"Liber subtilitatum diversarum naturarum creaturarum\", polo cal na actualidade Hildegard \u00e9 presentada en certo modo como a primeira m\u00e9dica alem\u00e1.\nM\u00fasica e poes\u00eda.\nA t\u00e9cnica da m\u00fasica de Hildegard ins\u00edrese \u2014en li\u00f1as xerais, mais con diferenzas importantes\u2014 no contexto do canto gregoriano. Non fixo uso dos recursos harm\u00f3nicos e r\u00edtmicos que estaban a ser introducidos polos proto-polifonistas da Catedral de Notre-Dame de Par\u00eds, e a s\u00faa m\u00fasica, ata onde se co\u00f1ece, \u00e9 enteiramente mon\u00f3dica e mel\u00f3dica, a\u00ednda que posiblemente estivese familiarizada coa t\u00e9cnica do \u00f3rgano e o estilo do seu melodismo incorpore elementos da vangarda musical da s\u00faa \u00e9poca e sexa mesmo innovador en varios aspectos. Os poemas que serven de substrato \u00e1 m\u00fasica, sempre en lat\u00edn, est\u00e1n constru\u00eddos libremente, en versos brancos con metros desiguais, e con estruturas estr\u00f3ficas flexibles, adapt\u00e1ndose ao contido textual. A s\u00faa m\u00fasica \u00e9 modal, mais emprega os modos con moita liberdade, e \u00e9 t\u00edpico do seu estilo o uso intensivo do m\u00e1is instable de todos, o frixio. Usa frecuentes melismas con finalidades expresivas, alg\u00fans de ata cincuenta notas sobre palabras particularmente importantes, cun caso de oitenta notas na ant\u00edfona \"O vos angeli\"; traballa nunha tesitura ampla de m\u00e1is de d\u00faas oitavas, e en certas pezas case tres oitavas, exixindo moito do int\u00e9rprete e sendo un caso \u00fanico na m\u00fasica vocal medieval, e a s\u00faa construci\u00f3n mel\u00f3dica faise a mi\u00fado a trav\u00e9s de graos disxuntos, sendo moi com\u00fan o salto de quinta ascendente, que \u00e9 a s\u00faa marca rexistrada. Para constru\u00edr a forma total da composici\u00f3n emprega a variaci\u00f3n mot\u00edvica, cun fragmento mel\u00f3dico reco\u00f1ecible que aparece varias veces ao longo da peza en contextos diversos, e usa moitas veces secci\u00f3ns en modos distintos con fins estruturais. \u00c9 probable, a partir dalgunhas alusi\u00f3ns de Hildegard, que te\u00f1a empregado rutineiramente recursos instrumentais accesorios, capaces de prover alg\u00fan grao de heterofon\u00eda ornamental, mais non sobrevive ningunha partitura con notaci\u00f3n de instrumentos, e quedan apenas as li\u00f1as vocais.\nA produci\u00f3n de Hildegard est\u00e1 comprendida en d\u00faas obras: o auto sacro \"Ordo Virtutum\" (\"A orde das virtudes\") e a \"Symphonia armonie celestium revelationum\" (\"Sinfon\u00eda da harmon\u00eda das revelaci\u00f3ns celestes\"), unha colecci\u00f3n heterox\u00e9nea de 77 canci\u00f3ns para uso lit\u00farxico ou semilit\u00farxico. \u00c9 importante sinalar que a s\u00faa produci\u00f3n po\u00e9tico-musical \u00e9 toda de cu\u00f1o moralizante e pedag\u00f3xico, est\u00e1 intimamente ligada aos seus escritos teol\u00f3xicos, e foille inspirada durante as s\u00faas innumerables visi\u00f3ns. E m\u00e1is que iso, completamente allea aos dilemas morais doutros compositores sacros do seu tempo, acusados de introducir excesiva beleza sensual nas longas e floridas li\u00f1as mel\u00f3dicas que se tornaban com\u00fans, e que con iso distra\u00edan perigosamente a quen atend\u00eda ao servizo divino, Hildegard v\u00eda a m\u00fasica como parte quintaesencial do ser humano (el non poder\u00eda vivir sen ela, pois reun\u00eda de forma \u00fanica alma e corpo, e tam\u00e9n de certo xeito compensaba a perda do Ed\u00e9n). A m\u00fasica ti\u00f1a, para Hildegard, poderes inmensos:\nOutras diferenzas son que as s\u00faas composici\u00f3ns foron creadas para seren cantadas por mulleres e a tem\u00e1tica do feminino \u00e9 recorrente no texto; alusi\u00f3ns \u00e1 corporalidade da pr\u00e1ctica musical e \u00e1 musicalidade do corpo tam\u00e9n son com\u00fans. Di que o canto \u00e9 como un instrumento musical de Deus, e que \"as palabras simbolizan o corpo, e a m\u00fasica xubilosa revela as actividades do esp\u00edrito; a harmon\u00eda celestial m\u00f3stranos a Deus, e as palabras, a humanidade do Fillo de Deus\". Nese sentido, segundo a an\u00e1lise de Bruce Holsinger, a m\u00fasica vivificaba a s\u00faa liturxia as\u00ed como a harmon\u00eda celeste vivificaba o corpo de Cristo, e suxire que para ela o canto apuntaba cara a inmanencia da vida espiritual dentro da carne e para a propia Encarnaci\u00f3n divina. As reiteradas menci\u00f3ns ao pracer do canto e ao corpo, particularmente ao corpo feminino, cando Hildegard teorizou sobre m\u00fasica, a tem\u00e1tica do feminino tan presente nos poemas que musicou, e o estilo moitas veces ricamente ornamental das s\u00faas melod\u00edas, desvi\u00e1ndose radicalmente da moderaci\u00f3n e econom\u00eda prescritas pola maior\u00eda dos te\u00f3ricos da m\u00fasica sacra do s\u00e9culo XII, ten dado marxe a unha serie de especulaci\u00f3ns contempor\u00e1neas sobre as posibles ligaz\u00f3ns da s\u00faa concepci\u00f3n musical coas problem\u00e1ticas do homoerotismo e da sublimaci\u00f3n do desexo no contexto do ambiente mon\u00e1stico, aspectos que te\u00f1en sido tra\u00eddos \u00e1 evidencia por numerosos investigadores tam\u00e9n cando analizan a outros compositores sacros da s\u00faa \u00e9poca, como resumiu Holsinger. O que \u00e9 certo \u00e9 que a m\u00fasica ocupou un lugar de enorme relevo na vida da comunidade mon\u00e1stica rexida por Hildegard, e todo oficio sacro era decorado con canto. Segundo Barbara Newman era un lugar com\u00fan mon\u00e1stico no seu tempo pensar que o canto agradaba a Deus cando era desempe\u00f1ado cunha mente atenta e un coraz\u00f3n devoto, imitando dese xeito os coros anxelicais que se dic\u00eda estaban perpetuamente louvando a divindade en cantos exaltados, o que segu\u00eda unha tradici\u00f3n que se remontaba \u00e1 Antig\u00fcidade precrist\u00e1.\nAta pouco tempo atr\u00e1s a s\u00faa m\u00fasica permaneceu ignorada polos historiadores en vista do seu estilo moi distinto das correntes principais da m\u00fasica medieval, mais diversos estudos recentes te\u00f1en enfatizado a orixinalidade da s\u00faa creaci\u00f3n, as\u00ed como fixeran os seus propios contempor\u00e1neos. As s\u00faas composici\u00f3ns te\u00f1en ga\u00f1ado un posto destacado nos programas de m\u00fasica cl\u00e1sica; xa hai unha discograf\u00eda significativa e en 1994 o \u00e1lbum \"Vision: The Music of Hildegard von Bingen\", harmonizando as s\u00faas melod\u00edas vocais con recursos electr\u00f3nicos, vendeu 450 mil exemplares e permaneceu durante 16 semanas no cumio da lista \"Billboard\" na categor\u00eda de m\u00fasica cl\u00e1sica \"crossover\".\n\"Ordo Virtutum\".\nO auto musicado \"Ordo Virtutum\" foi a primeira peza dram\u00e1tica do seu x\u00e9nero en ser escrita. Debeuse escribir en torno a 1151, cando Hildegard estaba a finalizar \"Scivias\", e de feito ao final do libro est\u00e1 inclu\u00edda unha primeira versi\u00f3n da peza. \u00c9 en li\u00f1as xerais unha dramatizaci\u00f3n musicada da loita dunha alma que caeu en pecado en busca de redenci\u00f3n. As personaxes principais son a Alma, o Demo e as personificaci\u00f3ns de varias Virtudes que concorren para o rescate da alma ca\u00edda, e o texto ten unha clara funci\u00f3n moralizante. Cada Virtude ten canto menos unha secci\u00f3n solista onde describe as s\u00faas caracter\u00edsticas. Finalmente a Alma redimida \u00e9 levada ao ceo, mentres que as Virtudes, lideradas pola Humildade, escorrentan o Demo.\nA principal fonte documental da obra \u00e9 o \"Riesencodex\", que cont\u00e9n unha versi\u00f3n continua, mais en edici\u00f3ns modernas o texto foi subdividido en secci\u00f3ns. A peza in\u00edciase cun Pr\u00f3logo que presenta ao p\u00fablico as Virtudes e un coro de Patriarcas e Profetas. Na escena I un coro de Almas en pranto lamenta as dificultades da vida na Terra, mentres que unha delas, a Alma protagonista, celebra, e ao final da escena acaba desencami\u00f1ada polos argumentos persuasivos do Demo. A escena II presenta en secuencia todas as Virtudes, que cantan en solos alternados con pasaxes a coro. Na escena III o coro das Almas deplora a perda dunha delas para o mundo, e tentan convencela de corrixir o seu comportamento. A escena IV, final, amosa o di\u00e1logo entre o Demo e as Virtudes, que por fin o derrotan e rescatan a Alma. A peza finaliza cun coro que sumariza a historia do pobo de Deus, narrando a Creaci\u00f3n, a queda da Natureza e o sufrimento de Cristo.\nMusicalmente o \"Ordo Virtutum\" \u00e9 un exemplo bastante t\u00edpico do estilo desenvolvido por Hildegard. Emprega unha longa tesitura vocal, cunha escritura neum\u00e1tica na maior parte do texto, mais con moitas pasaxes melism\u00e1ticas, e en varios puntos aparece o seu t\u00edpico intervalo de quinta ascendente. A parte do Demo non \u00e9 cantada, sen\u00f3n recitada, e deb\u00eda ser interpretada con rudeza e rebumbio, de acordo coas indicaci\u00f3ns expl\u00edcitas na partitura, a fin de evidenciar a s\u00faa carencia de harmon\u00eda, o que fai un forte contraste coa m\u00fasica restante. En moitos momentos hai ilustraci\u00f3ns musicais do contido do texto, como por exemplo na tesitura inestable da parte da Alma, que ilustra o seu car\u00e1cter fraco e as s\u00faas emoci\u00f3ns rebeldes, ou cando pasaxes en notas agudas indican sentimentos nobres mentres que as notas graves retratan a aflici\u00f3n ou a desesperaci\u00f3n. As pasaxes m\u00e1is melism\u00e1ticas aparecen cando as Virtudes se describen a si mesmas, o que parece querer ilustrar o seu car\u00e1cter sublime e transcendente. De acordo coas instruci\u00f3ns de Hildegard, as personaxes deb\u00edan empregar figurinos axeitados para o seu car\u00e1cter.\n\"Symphonia armonie celestium revelationum\".\nEsta colecci\u00f3n comprende composici\u00f3ns en varios x\u00e9neros - ant\u00edfonas, responsorios, secuencias, himnos, un \"Kyrie eleison\" e un \"Alleluia\" - e foi composta a partir de 1150 en pezas individuais, posteriormente compiladas xuntas. O texto po\u00e9tico desas pequenas obras est\u00e1 moi pr\u00f3ximo \u00e1 prosa, mais nun estilo artificioso co\u00f1ecido como \"Kunstprose\" (prosa art\u00edstica). Hildegard fixo un uso moi vers\u00e1til e creativo do relativamente reducido vocabulario po\u00e9tico e das formas sint\u00e1cticas convencionais de que dispu\u00f1a, e valeuse de xustaposici\u00f3ns orixinais de imaxes simb\u00f3licas que producen efectos grandilocuentes e vigorosos, obtendo sonoridades que son musicais independentemente da m\u00fasica. Os seus temas xeralmente celebran a Encarnaci\u00f3n de Cristo, o reflexo entre humanidade e natureza e a excelsitude das mulleres santas, e o estilo musical do conxunto \u00e9 moi semellante en todo ao que se describiu arriba. Non se pode determinar con exactitude como deber\u00edan ser inclu\u00eddas na liturxia as pezas, xa que apenas nalgunha delas hai indicaci\u00f3ns claras, e \u00e1 maior parte \u00e9 especialmente dif\u00edcil asignarlles un emprego dentro dos oficios sacros regulares en funci\u00f3n do seu estilo moi ornamentado; deben, xa que logo, terse destinado posiblemente \u00e1 devoci\u00f3n privada ou para uso en procesi\u00f3ns. A continuaci\u00f3n un dos poemas musicados na \"Symphonia\", \"O viridissima virga\":\n\"Lingua ignota\".\nOs seus primeiros bi\u00f3grafos mencionan que a s\u00faa m\u00fasica estaba en estreita asociaci\u00f3n con outro dos seus proxectos, o de crear unha lingua artificial, chamada por ela mesma \"lingua ignota\" (lingua desco\u00f1ecida), que posu\u00eda o seu propio alfabeto de \"litterae ignotae\" (letras desco\u00f1ecidas), que presenta 23 novas letras que constit\u00faen un alfabeto desco\u00f1ecido ata o momento, que a\u00ednda que presenta similitudes cos trazos dos alfabetos grego e hebreo, non se considera que tivera tentado emulalos. A \"lingua ignota\", de grande interese para os ling\u00fcistas modernos, estaba composta por preto de novecentas palabras inventadas para describir os seres fant\u00e1sticos que v\u00eda nas s\u00faas visi\u00f3ns. Tam\u00e9n inclu\u00eda termos de uso lit\u00farxico e outros para indicar moitos aspectos e obxectos da vida coti\u00e1 no seu mosteiro. Segundo Hidegard esa lingua e as s\u00faas letras f\u00f3ronlle reveladas por Deus e posu\u00edan asociaci\u00f3ns m\u00edsticas. Algunha palabras foron empregadas nunha das s\u00faas ant\u00edfonas, \"O orzichs Ecclesia\", nunha versi\u00f3n do seu \"Kyrie\" e no himno \"O virga mediatrix\", e suxeriuse que esa lingua ter\u00eda servido como c\u00f3digo secreto para comunicaci\u00f3n das monxas cando estaban en presenza de estra\u00f1os.\nA \"lingua ignota\" \u00e9 a primeira lingua artificial documentada da historia, polo que foi nomeada patroa das persoas esperantistas. Esta lingua foi exposta no seu escrito \"Ignota Lingua per simplicem hominem Hildegardem prolata\", que chegou a n\u00f3s integrado con outras obras no \"Riesencodex\", nos seus folios 461v\u2013464v, as\u00ed como no de Berl\u00edn, folios 57r\u201362r. A obra \u00e9 un glosario de 109 palabras escritas nesa lingua co seu significado en alem\u00e1n, inclu\u00edndo o dalgunhas plantas e termos empregados nas s\u00faas obras m\u00e9dicas.\nOutros escritos.\nCorrespondencia.\nSobreviven cerca de 400 cartas de Hildegard, dirixidas a persoas de todas as clases sociais e tratando unha gran variedade de temas, dende simples billetes con instruci\u00f3ns pr\u00e1cticas ou meros cumprimentos para alqu\u00e9n, ata longas peroratas con car\u00e1cter de homil\u00eda ou serm\u00f3n, que son de gran valor para formarse unha idea m\u00e1is completa sobre a s\u00faa persoa e a s\u00faa carreira do que \u00e9 posible extraer das s\u00faas biograf\u00edas e os seus escritos visionarios. Mais en moitos casos os seus textos foron sometidos a revisi\u00f3ns e censura posteriores por parte de persoas desco\u00f1ecidas. De calquera xeito, nelas enc\u00f3ntrase relatada unha ampla gama de aspectos da s\u00faa cotidianedade \u2014como lidaba cos problemas administrativos da s\u00faa comunidade, a s\u00faa relaci\u00f3n con outras figuras hist\u00f3ricas destacadas, as s\u00faas posici\u00f3ns e reacci\u00f3ns sobre a repercusi\u00f3n das s\u00faas obras e visi\u00f3ns sobre a s\u00faa propia percepci\u00f3n do contexto social da s\u00faa \u00e9poca\u2014, e delas emerxe a figura dunha muller de convicci\u00f3ns firmes, elocuente e destemida ata o punto de audacia no trato cos poderosos mais posuidora de gran tacto diplom\u00e1tico cando era preciso, amorosa e atenta \u00e1s necesidades das s\u00faas monxas e daqueles que recorr\u00edan a ela na procura de consello, e que non dubidou en empregar a s\u00faa aura prof\u00e9tica para facer valer as s\u00faas ideas e conquistar os seus obxectivos, \u00e1s veces ameazando os seus destinatarios en nome de Deus con maldici\u00f3ns e a condenaci\u00f3n eterna se non atend\u00edan as s\u00faas demandas. Hildegard tam\u00e9n aparece nelas como unha persoa de gran erudici\u00f3n xeral, o que contrasta fortemente coas omnipresentes negaci\u00f3ns p\u00fablicas do seu m\u00e9rito intelectual, sendo considerada unha pobre e humilde muller sen estudos, o que para os seus contempor\u00e1neos confirmaba a procedencia divina do seu co\u00f1ecemento, fai a cuesti\u00f3n de como adquiriu tan vasta cultura permaneza sen resposta para a investigaci\u00f3n moderna.\nHaxiograf\u00eda.\nAs obras haxiogr\u00e1ficas son obras curtas \u00e1s cales a propia autora prestou posteriormente pouca atenci\u00f3n, e o seu contido e estilo son bastante convencionais, describindo, en resumo, as relaci\u00f3ns entre a realidade celeste e a coti\u00e1. A \"Vita Sancti Disibodi\" (\"Vida de Santo Disibod\", ca. 1170) foi escrita a petici\u00f3n do abade Helenger, de Disibodenberg, louvando a vocaci\u00f3n precoz de Disibod e a s\u00faa humildade, compar\u00e1ndoo con San Xo\u00e1n Bautista. A \"Vita Sancti Ruperti\" (\"Vida de San Ruperto\") foi realizada para celebrar o santo patr\u00f3n do mosteiro que Hildegard reconstru\u00edu sobre as ru\u00ednas dun edificio anterior que honraba o lugar da tumba do santo. O primeiro mosteiro fora destru\u00eddo no s\u00e9culo IX polos normandos, e dende aquela a zona permanecera deshabitada. Por orde divina Hildegard deixou un grupo de monxas do seu mosteiro orixinal para revitalizar as ru\u00ednas da antiga construci\u00f3n e restaurar o culto a San Ruperto.\nHildegard de Bingen na cultura moderna.\nA figura de Hildegard von Bingen e a s\u00faa obra deixaron sentir a s\u00faa influencia mesmo f\u00f3ra de Alema\u00f1a e chegaron ata os nosos d\u00edas cunha vixencia indiscutible, que levou o mundo da cultura a realizar diversas homenaxes \u00e1 santa alem\u00e1.\nA igrexa parroquial de Eibingen, onde repousan as reliquias desta santa, foi reconstru\u00edda en gran parte en 1932 logo dun incendio, tralo cal foi adaptada a un estilo m\u00e1is contempor\u00e1neo polos irm\u00e1ns Rummel. O altar principal enc\u00f3ntrase adornado por un mosaico que reproduce a visi\u00f3n de Hildegard sobre a Trindade que se encontra en \"Scivias\" II, 2; dita obra foi dese\u00f1ada en 1965 polo expresionista alem\u00e1n Ludwig Baur, quen tam\u00e9n dese\u00f1ou os vitrais das fiestras da igrexa, que representan igualmente algunhas visi\u00f3ns da abadesa.\nA abad\u00eda de santa Hildegard en R\u00fcdesheim am Rhein \u00e9 unha abad\u00eda beneditina reconstru\u00edda entre 1900 e 1908 sobre as ru\u00ednas orixinais dunha das fundaci\u00f3ns de Hildegard. A reconstruci\u00f3n foi ordenada polo pr\u00edncipe Carlos Henrique de L\u00f6wenstein-Wertheim-Rosenberg nun estilo neorrom\u00e1ntico. A nave principal da igrexa abacial enc\u00f3ntrase adornada con frescos que representan as visi\u00f3ns da abadesa e nos seus arcos enc\u00f3ntranse outros m\u00e1is que mostran escenas da vida de Hildegard pintadas no estilo da escola Beuron de arte\u00a0de Desiderius Lenz\u00a0baixo a direcci\u00f3n de Paulus Krebs. Dita abad\u00eda forma parte da Paisaxe cultural do Val Superior do Medio Rin declarada patrimonio cultural da humanidade pola UNESCO en 2002.\nNa poboaci\u00f3n de Bingen am Rhein dedicouse un museo \u00e1 vida e obra desta santa, onde se expo\u00f1en documentos contempor\u00e1neos seus as\u00ed como alg\u00fans restos das construci\u00f3ns lideradas pola abadesa. Do mesmo xeito exponse unha primeira impresi\u00f3n de 1533 da s\u00faa obra \"Physica\", contando, ademais, cun xard\u00edn adxunto onde se encontran as plantas descritas nas obras naturalistas.\nNo cine, o filme \"A Beautiful Mind\", ga\u00f1ador do \u00d3scar \u00f3 mellor filme en 2001, empregou unha das canci\u00f3ns de Hildegard titulada \"Columba aspexit\" dentro da banda sonora, pola cal tam\u00e9n obtivo un nomeamento a dito galard\u00f3n. En 2009, a directora alem\u00e1 Margarethe von Trotta filmou a pel\u00edcula \"Vision. Aus dem Leben der Hildegard von Bingen\", baseada na vida desta santa, quen foi caracterizada pola actriz alem\u00e1 Barbara Sukowa. No filme italiano de 2009 \"Barbarossa\" (traducida ao ingl\u00e9s como \"Sword of War\"), baseada na vida do emperador Frederico Barbarroxa, Hildegard von Bingen ten unha aparici\u00f3n na cal \u00e9 interpretada pola actriz espa\u00f1ola \u00c1ngela Molina.\nTam\u00e9n en televisi\u00f3n a figura de Hildegard tivo certa presenza: en 1994 a BBC de Londres produciu o documental \u00ab\"Hildegard of Bingen\"\u00bb para a televisi\u00f3n inglesa; as\u00ed mesmo a televisi\u00f3n alem\u00e1 produciu o documental \"\u00abHildegard von Bingen - Eine Frau des 12. Jahrhunderts\u00bb\" (\"Hildegard von Binben. Unha muller do s\u00e9culo XII\") e dedicou un cap\u00edtulo da serie \u00ab\"Die Deutschen\"\u00bb (\"Os alem\u00e1ns\") a esta monxa beneditina.\nA discograf\u00eda xerada a partir da m\u00fasica de Hildegard \u00e9 abundante. Dende 1979 produc\u00edronse arredor de 35 discos con interpretaci\u00f3ns das canci\u00f3ns relixiosas que compuxo, salientando as realizadas por Gothic Voices, Emma Kirkby, a Oxford Camerata baixo a direcci\u00f3n de Jeremy Summerly, Garmarna e Anonymous 4.\nO 14 de abril de 1998, o goberno alem\u00e1n puxo en circulaci\u00f3n unha moeda conmemorativa do 900 aniversario de Hildegard von Bingen. A edici\u00f3n constou dun total de 4,5 mill\u00f3ns de moedas de 10 marcos, feitas de prata de lei de 925 mil\u00e9simas, onde se ve a efixie da santa escribindo as mensaxes divinas xunto a unha banda que di \"Liber Scivias Domini\" e os anos do seu nacemento e morte.\nNa astronom\u00eda, o asteroide (898) Hildegard, descuberto polo astr\u00f3nomo alem\u00e1n Max Wolf o 3 de agosto de 1918, leva o seu nome en honor a esta m\u00edstica alem\u00e1.\nIgualmente, a consideraci\u00f3n moderna sobre a relevancia da figura de Hildegard na Idade Media, as\u00ed como para a historia da Igrexa, levou a grupos feministas eclesi\u00e1sticos e seculares a tomala como un exemplo relevante de reivindicaci\u00f3n do papel da muller na historia e da s\u00faa importancia na apertura de roles tradicionalmente masculinos ao x\u00e9nero feminino.\nTam\u00e9n, o m\u00fasico Devendra Banhart homenaxeou esta Santa no seu v\u00eddeo \"F\u00fcr Hildegard von Bingen\" que foi lanzado en outubro de 2013, amosando o lado art\u00edstico de Hildegard.\nO cr\u00e1ter lunar Hildegard leva este nome na s\u00faa memoria dende febreiro de 2016."}
{"id": "51754", "revid": "85894", "url": "https://gl.wikipedia.org/wiki?curid=51754", "title": "C\u00e1ceres", "text": "C\u00e1ceres (en estreme\u00f1o: \"Ca\u00e7ris,\" na fala de X\u00e1lima: \"C\u00e1ciris\") \u00e9 unha cidade estreme\u00f1a, capital da provincia hom\u00f3nima, de 95.418 habitantes (2021). Cunha superficie de 1.768 km\u00b2, \u00e9 o concello m\u00e1is extenso de Espa\u00f1a.\nA cidade vella de C\u00e1ceres foi declarada Terceiro Conxunto Monumental de Europa en 1968 e Patrimonio da Humanidade pola UNESCO en 1986.\nHistoria.\nA m\u00e1is remota presenza humana no territorio do que hoxe \u00e9 C\u00e0ceres rem\u00f3ntase \u00e1 Prehistoria. Na \u00e1rea de \"El Calerizo\" existen diversas covas (Maltravieso, El Conejar), nas que se atoparon vestixios pict\u00f3ricos de mans humanas.\nNo s\u00e9culo I a.C. os romanos asentaron aqu\u00ed o campamento de Castra Cecilia de maneira permanente, no contorno do outeiro en que se situar\u00eda a colonia Norba Caesarina, moi pr\u00f3xima \u00e1 importante v\u00eda de comunicaci\u00f3ns que, m\u00e1is tarde, ser\u00eda co\u00f1ecida como a V\u00eda da Prata. Cara o s\u00e9culo V d.C., os visigodos arrasan o asentamento, de xeito que ata o s\u00e9culo VIII-IX non se sabe nada da cidade.\nSer\u00e1n musulm\u00e1ns, procedentes do Norte de \u00c1frica, os que aproveitar\u00e1n o lugar estrat\u00e9xico sobre o que se asentara a primitiva colonia romana, para utilizala como base militar para loitar contra os reinos cristi\u00e1ns do Norte, durante os primeiros s\u00e9culos da conquista cristi\u00e1. O nome \u00e1rabe da cidade \u00e9 a\u00ednda incerto, manex\u00e1ndose varias posibilidades, entre elas as de Hizn Qazrix ou Al Qazrix, das que probabelmente prov\u00e9n a denominaci\u00f3n actual da cidade (Nieto Ballester defende que procede do ablativo plural Castris &gt; Cazres, e posterior ep\u00e9ntese dun -e-).\nNo s\u00e9culo XII, ante o avance cristi\u00e1n, a cidade \u00e9 fortificada cunha muralla de ladrillo, (que a\u00ednda se conserva), mais non foi de abondo para evitar que Afonso IX de Le\u00f3n a tomase, logo de varios anos de asedio, o 23 de abril de 1229, d\u00eda de San Xurxo, que desde ent\u00f3n \u00e9 celebrado pola cidade como o seu padroeiro.\nA partir deste momento, C\u00e1ceres comeza a transformase, constru\u00edndo igrexas no mesmo sitio onde se levantaran mesquitas, e palacios cristi\u00e1ns sobre os primitivos palacios musulm\u00e1ns. Por\u00e9n ser\u00e1n as fortunas procedentes de Am\u00e9rica as que far\u00e1n aumentar a monumentalidade da cidade. Con lixeiros retoques a fins do XVIII, esa versi\u00f3n urbana \u00e9 a que chegou ata os nosos d\u00edas. Por iso se trata dunha das cidades monumentais mellor conservadas do mundo.\nConxunto monumental.\nAdemais de Patrimonio da Humanidade, C\u00e1ceres \u00e9 tam\u00e9n membro das Redes Caminos de Sefarad, da Ruta da Prata, sendo elixida pola Comunidade Aut\u00f3noma como Capital Cultural de Estremadura Enclave 92, e co esforzo solidario das administraci\u00f3ns p\u00fablicas, empresas privadas, entidades oficiais e cidad\u00e1ns particulares, aspira a ser Capital Europea da Cultura no ano 2016.\nEntre outros monumentos e lugares salient\u00e1beis cabe destacar:\nEconom\u00eda.\n\u00c9 o principal centro comercial, administrativo e eixo econ\u00f3mico da provincia e o primeiro centro tur\u00edstico de Estremadura. A s\u00faa econom\u00eda est\u00e1 baseada principalmente no sector terciario (servizos), no turismo e na construci\u00f3n, cunha pequena contribuci\u00f3n do sector industrial, que se centra en industrias alimentarias, t\u00e9xtiles, cer\u00e1micas e produtos derivados do caucho."}
{"id": "51755", "revid": "98629", "url": "https://gl.wikipedia.org/wiki?curid=51755", "title": "Xogos Ol\u00edmpicos de 2008", "text": "Os Xogos Ol\u00edmpicos de Pequ\u00edn 2008 (oficialmente denominados Xogos da XXIX Olimp\u00edada) tiveron lugar na cidade de Pequ\u00edn, capital da Rep\u00fablica Popular da China, entre o 8 e o 24 de agosto de 2008, a\u00ednda que o torneo de f\u00fatbol comezou dous d\u00edas antes, o 6 de agosto. Ao conclu\u00edr o evento, lev\u00e1ronse a cabo na mesma cidade os XIII Xogos Paral\u00edmpicos, entre o 6 e o 17 de setembro.\nO evento deportivo contou con 302 probas en 28 deportes nas que, segundo estimaci\u00f3ns, participaron uns 10 500 atletas de 204 pa\u00edses. Ademais de Pequ\u00edn, algunhas das probas deportivas tiveron lugar noutras cidades da China. O torneo de f\u00fatbol tivo lugar nas cidades cidades de Qinhuangdao, Tianjin, Shenyang e Shanghai, namentres as regatas de vela e as probas de h\u00edpica efectu\u00e1ronse no porto de Qingdao e no de Hong Kong, respectivamente.\nOs Xogos Ol\u00edmpicos de Pequ\u00edn 2008 tiveron un custo que poder\u00eda superar os 41.000 mill\u00f3ns de d\u00f3lares, case triplicando o orzamento final do seu antecesor, os Xogos Ol\u00edmpicos de Atenas 2004, convert\u00e9ndose no evento m\u00e1is custoso da historia ol\u00edmpica. A organizaci\u00f3n deste evento enfrontou diversos problemas dende a s\u00faa elecci\u00f3n, o 13 de xullo de 2001, especialmente polos problemas de contaminaci\u00f3n atmosf\u00e9rica que enfronta a cidade sede e polas acusaci\u00f3ns de violaci\u00f3ns aos dereitos humanos que recibiu o r\u00e9xime chin\u00e9s por parte importante da comunidade internacional, xerando diversas protestas que afectaron o percorrido do facho ol\u00edmpico. O goberno da China promocionou os xogos co obxectivo de destacar a importancia e influencias do pa\u00eds no resto do mundo.\nProceso de candidatura.\nA\u00ednda que as candidaturas de Par\u00eds e Toronto eran mellores, o COI estaba interesado en que os Xogos se celebrasen na China, o pa\u00eds m\u00e1is poboado do planeta. Esta decisi\u00f3n foi moi discutida polas violaci\u00f3ns da China aos dereitos humanos. Para silenciar estas queixas, elixiuse como lema: \"Novo Pequ\u00edn, Grandes Xogos\" para destacar o troco de ideais do pa\u00eds para o novo milenio.\nSedes e instalaci\u00f3ns deportivas.\nO Goberno chin\u00e9s e o Comit\u00e9 Organizador dos Xogos constru\u00edron ou renovaron 36 recintos deportivos, as\u00ed como 59 centros de adestramento.\nEn Pequ\u00edn constru\u00edronse doce novas instalaci\u00f3ns, entre as que sobresae o Estadio Nacional e o Centro Acu\u00e1tico. Dez instalaci\u00f3ns existentes renov\u00e1ronse e acondicion\u00e1ronse para a cita ol\u00edmpica. As\u00ed mesmo ergu\u00e9ronse oito instalaci\u00f3ns temporais, que ao final dos Xogos ser\u00e1n retiradas ou reconvertidas. Ademais contarase cun circu\u00edto urbano para o marat\u00f3n e as probas de marcha, e un circu\u00edto tanto na cidade como nos arredores para as competici\u00f3ns de ciclismo en ruta.\nNas outras cidades sedes remodel\u00e1ronse catro estadios, mellorouse o Centro H\u00edpico de Hong Kong e acondicionouse o porto de Qingdao para as regatas de vela.\nEn Pequ\u00edn.\nConstruci\u00f3ns novas:\nRecintos existentes:\nRecintos temporais:\nCalendario.\nNos Xogos Ol\u00edmpicos de Pequ\u00edn lev\u00e1ronse a cabo 302 competici\u00f3ns en 28 deportes. Na t\u00e1boa seguinte det\u00e1llanse os d\u00edas nos que se efectuaron as competici\u00f3ns de cada deporte, as\u00ed como o n\u00famero de finais por d\u00eda que se celebraron.\nGalegos nos Xogos.\nTodos os participantes galegos nos Xogos (14, dos cales dez eran homes e catro mulleres) fix\u00e9rono dentro do equipo de Espa\u00f1a. Estes foron os seus nomes:\nPol\u00edtica nos Xogos.\nOs Xogos Ol\u00edmpicos de Beix\u00edn v\u00edronse embazados pola censura e por diversos conflitos pol\u00edticos. A situaci\u00f3n no T\u00edbet, provincia chinesa onde se reivindica un maior grao de autonom\u00eda, provocou unha vaga de solidariedade internacional que chegou a ameazar a presenza dalg\u00fans xefes de estado e de goberno na cerimonia inaugural. Ademais, o percorrido do facho ol\u00edmpico arredor do mundo tivo que ser alterado, suspendido por veces e protexido con grandes medidas de seguridade en cidades como Par\u00eds, Londres ou San Francisco.\nPara evitar protestas, prohibiuse que se exhibisen nos recintos ol\u00edmpicos bandeiras de pa\u00edses que non estivesen competindo oficialmente.\nA censura gobernamental sobre os contidos de internet mant\u00edvose na China durante o desenvolvemento dos Xogos, incluso para os xornalistas estranxeiros e para a comunidade ol\u00edmpica. O d\u00eda 6 de agosto, d\u00faas xornadas antes do comezo dos xogos, dous cidad\u00e1ns brit\u00e1nicos e dous estadounidenses foron detidos por penduraren unha pancarta onde se reclamaba liberdade para o T\u00edbet, a pouca distancia do Estadio Ol\u00edmpico.\nParticipantes.\nNo tocante \u00f3 n\u00famero de atletas, 11 883 atletas inscrib\u00edronse inicialmente (entre eles, os dous atletas de Brunei), pero s\u00f3 10 902 atletas participaron efectivamente nos Xogos, exclu\u00edndo a lesionados e descualificados. Destes, 6 294 eran homes e 4 608 eran mulleres.\nA t\u00e1boa seguinte amosa \u00f3s pa\u00edses participantes nos Xogos Ol\u00edmpicos de Pequ\u00edn 2008 e o n\u00famero de atletas representantes (en corchetes, o n\u00famero de homes e de mulleres):"}
{"id": "51756", "revid": "98629", "url": "https://gl.wikipedia.org/wiki?curid=51756", "title": "Xogos Ol\u00edmpicos de 2012", "text": "Os Xogos Ol\u00edmpicos de 2012, correspondentes aos Xogos da XXX Olimp\u00edada, tiveron lugar en Londres entre o 27 de xullo e o 12 de agosto de 2012.\nProceso de candidatura.\nRolda previa.\nO COI avaliou as nove candidaturas e clasificaron \u00e1 fase final aquelas que obtiveran m\u00e1is de 6 puntos.\nAs nove candidatas e a puntuaci\u00f3n obtida foron:\nVotaci\u00f3n final.\nO 6 de xullo de 2005 realizouse a Sesi\u00f3n 117 do COI, \u00e1 que asistiron 116 votantes e os representantes das cinco candidatas finalistas, entre as que se destacan personalidades como o presidente Jacques Chirac por Par\u00eds, a Princesa Ana de Inglaterra e David Beckham por Londres, a senadora Hillary Clinton por Nova York e a Ra\u00ed\u00f1a Sof\u00eda de Espa\u00f1a por Madrid.\nSedes.\nOs xogos de Londres disput\u00e1ronse en tres zonas principais: o Parque Ol\u00edmpico, a Zona Fluvial e a Zona Central. \u00c1 marxe diso, alg\u00fans recintos est\u00e1n f\u00f3ra de Londres.\nZona Fluvial.\nA Zona Fluvial incl\u00fae catro sedes principais a car\u00f3n do r\u00edo T\u00e1mese.\nEstadios de f\u00fatbol.\nOs seguintes estadios acolleron as primeiras roldas das competici\u00f3ns de f\u00fatbol:\nCalendario.\nNestes Xogos Ol\u00edmpicos lev\u00e1ronse a cabo 302 competici\u00f3ns correspondentes a 28 deportes. Na seguinte t\u00e1boa am\u00f3sanse as datas de cada competici\u00f3n, as\u00ed como o n\u00famero de finais que se disputaron cada xornada.\nMedalleiro.\nV\u00e9xase o artigo Medalleiro dos Xogos Ol\u00edmpicos de Londres 2012."}
{"id": "51760", "revid": "23204", "url": "https://gl.wikipedia.org/wiki?curid=51760", "title": "Consello Xeral do Poder Xudicial", "text": "O Consello Xeral do Poder Xudicial de Espa\u00f1a, consonte o artigo 122 da Constituci\u00f3n Espa\u00f1ola, \u00e9 o \u00f3rgano de goberno dese poder do Estado, que exerce as s\u00faas competencias en todo o territorio espa\u00f1ol. A s\u00faa funci\u00f3n principal \u00e9 velar pola independencia de xu\u00edces e maxistrados fronte ao resto dos poderes estatais.\nComposici\u00f3n.\nEst\u00e1 presidido polo Presidente do Tribunal Supremo de Espa\u00f1a e composto por vinte vocais, nomeados pola S\u00faa Maxestade el Rei a proposta do Senado e do Congreso dos Deputados. Cada C\u00e1mara prop\u00f3n catro xuristas de reco\u00f1ecida competencia e ademais selecciona seis Xu\u00edces ou Maxistrados propostos en lista tripla polos membros da Carreira Xudicial, en elecci\u00f3ns internas.\nCompetencias.\nO Consello Xeral do Poder Xudicial \u00e9 competente na selecci\u00f3n e nomeamento dos xu\u00edces, na proposta ao Rei para o nomeamento dos Presidentes e Maxistrados de todos os Tribunais de todo o territorio estatal e, en materia administrativa, pos\u00fae atribuci\u00f3ns de inspecci\u00f3n e disciplinarias.\nCon subordinaci\u00f3n ao Consello Xeral do Poder Judicial, as Salas de Goberno do Tribunal Supremo, da Audiencia Nacional e dos Tribunais Superiores de Xustiza exercen funci\u00f3ns gobernativas e administrativas, tales como a solicitude e repartici\u00f3n de recursos e medios materiais e o estabelecemento de normas de repartici\u00f3n de asuntos, de substituci\u00f3n e de control das respectivas oficinas."}
{"id": "51761", "revid": "98629", "url": "https://gl.wikipedia.org/wiki?curid=51761", "title": "Ornitorrinco", "text": "O ornitorrinco (\"Ornithorhynchus anatinus\"), do grego: \"ornitho\", ave + \"rhynchus\", bico; e do lat\u00edn: \"anati\", pato + \"inus\", semellante a: \"con bico de ave, semellante a pato\") \u00e9 un mam\u00edfero semi-acu\u00e1tico end\u00e9mico da parte leste de Australia e a illa de Tasmania.\n\u00c9 o \u00fanico representante vivo da familia dos ornitorr\u00ednquidos e a \u00fanica especie do x\u00e9nero \"Ornithorhynchus\".\n\u00c9 un dos catro representantes, xunto coas equidnas, da arcaica orde dos monotremas, os \u00fanicos mam\u00edferos que po\u00f1en ovos no canto de dar \u00e1 luz cr\u00edas vivas, a especie \u00e9 monot\u00edpica. \u00c9 o animal emblema do estado de Nova Gales do Sur.\nO ornitorrinco ten costumes crepusculares e/ou nocturnos. Carn\u00edvoro, alim\u00e9ntase de insectos, vermes e crust\u00e1ceos de auga doce. Pos\u00fae diversas adaptaci\u00f3ns para a vida en r\u00edos e lagoas, entre elas as membranas interdixitais, m\u00e1is prominentes nas patas dianteiras. \u00c9 un animal ov\u00edparo, cuxa femia pon arredor de dous ovos, que incuba durante aproximadamente dez d\u00edas nun ni\u00f1o especialmente constru\u00eddo. Os monotremados recentemente eclodidos presentan un dente similar ao das aves (un car\u00fanculo), utilizado na apertura da casca; os adultos non pos\u00faen dentes. A femia non ten mamas e o leite \u00e9 directamente lambido dos poros e sulco abdominais. Os machos te\u00f1en espor\u00f3ns velenosos nas patas, que son empregados principalmente para a defensa territorial e contra os depredadores.\nA estra\u00f1a aparencia deste mam\u00edfero desconcertou os cient\u00edficos cando se descubriu (mesmo se considerou unha falsificaci\u00f3n dun taxidermista). O ornitorrinco \u00e9 un s\u00edmbolo de Australia, foi a mascota de varios eventos nacionais, e aparece no reverso da moeda australiana de 20 centavos. Recentes investigaci\u00f3ns est\u00e1n a secuenciar o xenoma do ornitorrinco e investigadores xa descubriron varios xenes que son compartidos tanto con r\u00e9ptiles como coas aves. Pero preto dun 82% dos seus xenes son compartidos con outras especies de mam\u00edferos xa secuenciadas, como o can, as ratas e o home.\nAta o principio do s\u00e9culo XX caz\u00e1base pola s\u00faa pel, pero actualmente est\u00e1 protexido. O seu estado de conservaci\u00f3n \u00e9 pouco preocupante. A\u00ednda que os programas de cr\u00eda en catividade tiveron un \u00e9xito limitado e o ornitorrinco \u00e9 moi vulnerable \u00e1 contaminaci\u00f3n, non corre un risco inmediato.\nTaxonom\u00eda e nomenclatura.\nCando o ornitorrinco foi descuberto por primeira vez polos europeos en 1789, o capit\u00e1n John Hunter, o segundo gobernador de Nova Gales do Sur, enviou un debuxo e a pel dun exemplar para o Reino Unido.\nNun primeiro intre, os cient\u00edficos ingleses pensaran que o animal descrito era un engano. No ano 1799, o zo\u00f3logo George Shaw fixo a primeira descrici\u00f3n do animal na revista \"Naturalist's Miscellany\", onde chamou \u00e1 nova especie \"Platypus anatinus\", e chegou a afirmar que as d\u00fabidas ao respecto da vericidade da especie eran comprensibles. Outro co\u00f1ecido zo\u00f3logo, Robert Knox, creu que o exemplar ben pod\u00eda ser a creaci\u00f3n dun taxidermista asi\u00e1tico. Pensouse que algu\u00e9n cosera un peteiro de parrulo sobre o corpo dun animal semellante a un castor.\nNo 1800, de xeito paralelo, Johann F. Blumenbach nomeu \u00e1 especie \"Ornithorhyncus paradoxus\" despois do estudo dun exemplar entregado por Sir Joseph Banks. Xa que o x\u00e9nero \"Platypus\" empregado previamente por George Shaw xa pertenc\u00eda a uns escaravellos da madeira, finalmente nomeouse a esta especie como \"Ornithorhynchus anatinus\".\nO nome cient\u00edfico \"Ornithorhynchus\" deriva da palabra grega \"ornithorhynkhos\" (\u1f44\u03c1\u03bd\u03b9\u03c2, -\u03b9\u03b8\u03bf\u03c2, paxaro, e \u1fe5\u03cd\u03b3\u03c7\u03bf\u03c2, bico, peteiro) e \"anatinus\", do lat\u00edn \u00absemellante a un pato\u00bb.\nEstudos moleculares e f\u00f3siles suxiren que a li\u00f1axe do ornitorrinco se separou das equidnas hai 19-48 mill\u00f3ns de anos. Hai rexistros f\u00f3siles da especie que datan do Plistoceno en diversos lugares da Australia e Tasmania, todos dentro dos l\u00edmites actuais de distribuci\u00f3n da especie, ag\u00e1s un rexistro no lago Tandou, no oeste do r\u00edo Darling.\nCaracter\u00edsticas.\nPresenta unha lonxitude duns 40\u201360\u00a0cm, o rabo pode chegar ata os 15\u00a0cm e ten un peso entre 0,8 e 2,5\u00a0kg. O seu tempo de vida \u00e9 duns 30 anos. As s\u00faas caracter\u00edsticas singulares son o peteiro similar ao do parrulo, o seu andar como o dun r\u00e9ptil e o rabo plano, algo escamoso, parecido \u00f3 dun castor, polo que se converte nunha criatura moi reco\u00f1ecible. A pelaxe cor ameixa ten unha textura semellante ao veludo, polo que recorda \u00e1 dunha toupa. O pico furgador \u00e9 moi sensible tanto ao tacto como aos sinais el\u00e9ctricos transmitidos pola auga provenientes dos m\u00fasculos da s\u00faas presas. Ten unha alta densidade de gl\u00f3bulos vermellos no sangue, o que lle permite mergullarse profundamente para perseguir a s\u00faa presa. A\u00ednda que son solitarios, en certas \u00e1reas comparten o medio con outros da s\u00faa mesma especie. Con todo, na \u00e9poca de apareamento, os machos defenden os seus territorios e te\u00f1en un espor\u00f3n velenoso en cada pata traseira, co cal tratan de ferir aos seus rivais. Este veleno \u00e9 case tan mortal como o das serpes m\u00e1is velenosas. Isto transforma o ornitorrinco nun dos poucos animais con penuxe que son velenosos. O ornitorrinco vive nun tobo \u00e1s beiras da auga, xeralmente duns 5 metros de longo, pero pode chegar ata uns 30 metros.\nLogo dun per\u00edodo de xestaci\u00f3n dun mes, a femia incuba durante 10 d\u00edas a s\u00faa ni\u00f1ada dun ou dous ovos de casca branda, similar ao coiro. Unha vez que as cr\u00edas rompen a casca, al\u00e9itaas durante uns 3 ou 4 meses no tobo, deix\u00e1ndoas encerradas ata 38 horas mentres sae en busca de alimento. O ornitorrinco alimenta a s\u00faa cr\u00eda con leite como un mam\u00edfero normal. Con todo, a diferenza doutros mam\u00edferos, non ten mamas para alimentar as s\u00faas cr\u00edas, sen\u00f3n que o leite sae duns poros do seu abdome."}
{"id": "51762", "revid": "89787", "url": "https://gl.wikipedia.org/wiki?curid=51762", "title": "Blood Sugar Sex Magik", "text": "Blood Sugar Sex Magik (\u00e1s veces escrito BloodSugarSexMagik ou BSSM) \u00e9 o quinto \u00e1lbum da banda estadounidense Red Hot Chili Peppers, editado en setembro de 1991. Foi producido por Rick Rubin e tr\u00e1tase do primeiro traballo que a banda lanzou a trav\u00e9s do selo Warner Bros. Records. O seu estilo difire notablemente das t\u00e9cnicas empregadas no seu anterior traballo, \"Mother's Milk\", incorporando alg\u00fans riffs de guitarra do heavy metal.\nO disco foi colocado no posto 310 da lista da \"Rolling Stone\" dos \"500 mellores \u00e1lbums de todos os tempos\".\nListaxe de canci\u00f3ns.\nTodos os temas escritos por Anthony Kiedis, Flea, John Frusciante e Chad Smith excepto onde se indique o contrario."}
{"id": "51763", "revid": "865", "url": "https://gl.wikipedia.org/wiki?curid=51763", "title": "Green Mind", "text": "Green Mind \u00e9 un \u00e1lbum de Dinosaur Jr. editado o 19 de febreiro de 1991. Foi o primeiro traballo da banda sen o baixista Lou Barlow, as\u00ed como a s\u00faa primeira edici\u00f3n por un selo grande. O \u00e1lbum case se trata dun traballo en solitario de Mascis, co bater\u00eda Murph interpretando s\u00f3 tres temas.\nLista de canci\u00f3ns.\nTodos os temas escritos por J Mascis, ag\u00e1s onde se indique."}
{"id": "51764", "revid": "98629", "url": "https://gl.wikipedia.org/wiki?curid=51764", "title": "Bloco de Esquerda", "text": "O Bloco de Esquerda, BE, naceu en 1999 da fusi\u00f3n de tres forzas pol\u00edticas: a Uni\u00f3n Democr\u00e1tica Popular (marxista), o Partido Socialista Revolucionario (trotskista) e a Pol\u00edtica XXI, \u00e1s cales se xuntaron varios outros movementos posteriormente.\nDefin\u00edanse tras a fusi\u00f3n como o resultado de procesos de cr\u00edtica en relaci\u00f3n ao chamado \u00abcomunismo\u00bb ou \u00absocialismo real\u00bb, mantendo a referencia comunista a trav\u00e9s de vertentes como o trotskismo ou o mao\u00edsmo. Membro do Secretariado Unificado da IV Internacional, o PSR herdaba a tradici\u00f3n trotskista, oposta ao stalinismo; a UDP, xeralmente asociada ao mao\u00edsmo, present\u00e1base como desligada de calquera referencias no campo comunista internacional, posicion\u00e1ndose en ruptura con todas as experiencias de \"socialismo real\"; a Pol\u00edtica XXI resultara, \u00e1 s\u00faa vez, da uni\u00f3n de exmilitantes do Partido Comunista Portugu\u00e9s, polos herdeiros do MDP-CDE e por independentes. Na formaci\u00f3n do Bloco xunt\u00e1ronse a\u00ednda persoas sen filiaci\u00f3n anterior, mais que xa mostraran identificarse cos movementos indicados, destac\u00e1ndose, no grupo inicial, Fernando Rosas (a s\u00faa antiga filiaci\u00f3n no PCTP/MRPP acabara hab\u00eda moito).\nA estratexia do Bloco foi, desde o inicio, presentarse como unha nova forza pol\u00edtica que, non negando a s\u00faa orixe nos tres partidos citados, deber\u00eda transmitir a imaxe dunha organizaci\u00f3n interna democr\u00e1tica, mais baseada na representaci\u00f3n dos adherentes que polo equilibrio partidario. A adhesi\u00f3n de novos militantes, sen ligaz\u00f3n anterior a calquera dos partidos orixinarios, contribu\u00edu para ese efecto.\nO Bloco foi inclu\u00edndo a\u00ednda outros grupos e tendencias: desde pequenos grupos pol\u00edticos, como a Ruptura-FER, at\u00e9 grupos que, non sendo organizaci\u00f3ns pol\u00edticas, son grupos de interese constitu\u00eddos xa dentro do Bloco: mulleres, LGBT, sindicalistas, ambientalistas etc. O Bloco reivindica a independencia destes grupos en relaci\u00f3n \u00e1 pol\u00edtica xeral do partido.\nEntre tanto, os partidos constitu\u00edntes entraron nun proceso de autoextinci\u00f3n. A Pol\u00edtica XXI xa se extinguiu, torn\u00e1ndose nunha asociaci\u00f3n de reflexi\u00f3n pol\u00edtica que se expresa nunha das revistas da \u00e1rea do BE, a \"Manifesto\". O PSR tam\u00e9n se extinguiu, transform\u00e1ndose igualmente nunha asociaci\u00f3n que se expresa nunha revista, a \"Combate\". Canto \u00e1 UDP, foi a \u00faltima das organizaci\u00f3ns fundadoras en transformarse en asociaci\u00f3n pol\u00edtica, no inicio de 2005. Edita igualmente unha revista, \"A Comuna\".\nO Bloco elixiu o seu primeiro deputado europeo, Miguel Portas, en 2004. Nas elecci\u00f3ns lexislativas portuguesas de 20 de febreiro de 2005 tivo 8 deputados electos. Nas aut\u00e1rquicas do mesmo ano, foi electa a candidata independente apoiada pelo BE \u00e1 C\u00e1mara Municipal de Salvaterra de Magos. Na s\u00faa IV Convenci\u00f3n Nacional, o Bloco de Esquerda oficializou a Francisco Lou\u00e7\u00e3 como portavoz da Comisi\u00f3n Pol\u00edtica.\nXa en 2005, foron aprobados pola na \u00faltima convenci\u00f3n un conxunto de estatutos, que incl\u00faen un c\u00f3digo de conduta e prev\u00e9n un cadro disciplinar, que anteriormente non exist\u00eda."}
{"id": "51765", "revid": "98629", "url": "https://gl.wikipedia.org/wiki?curid=51765", "title": "Tribunal Constitucional de Espa\u00f1a", "text": "O Tribunal Constitucional de Espa\u00f1a \u00e9 o \u00f3rgano xurisdicional que culmina o poder xudicial, cuxa principal funci\u00f3n \u00e9 a de actuar como m\u00e1ximo int\u00e9rprete da Constituci\u00f3n.\nNa pr\u00e1ctica a s\u00faa transcendencia v\u00e9n dada por que constit\u00fae o principal control dos poderes do Estado en materia constitucional (poder executivo, poder lexislativo, e do propio poder xudicial, revisando os seus actos cando atentan contra o disposto na Constituci\u00f3n).\nEn particular, ten competencia para co\u00f1ecer:\nPara co\u00f1ecer do recursos interpostos contra os regulamentos, \u00e9 competente a xurisdici\u00f3n contencioso-administrativa e non o Tribunal Constitucional, xa que ao seren normas emanadas da Administraci\u00f3n p\u00fablica (a trav\u00e9s da potestade regulamentaria), que carecen de rango de lei, non cabe recurso de inconstitucionalidade. O tribunal con competencia \u00faltima nesa materia ser\u00eda o Tribunal Supremo ou o Tribunal Superior de Xustiza de Galicia no caso de que se recorra un regulamento emanado do goberno galego.\nOs Tratados internacionais, por\u00e9n, si cabe recorrelos por inconstitucionalidade perante o Tribunal Constitucional, porque a Constituci\u00f3n espa\u00f1ola outorgalles forza de lei a partir do momento en que se incorporan ao dereito estatal.\nAs sentenzas do Tribunal Constitucional ser\u00e1n publicada no Bolet\u00edn Oficial del Estado cos votos particulares, se os houbese. Ditas sentenzas entran en vigor o d\u00eda seguinte ao da s\u00faa publicaci\u00f3n e non cabe recurso contra as mesmas.\nAs sentenzas que declaren a inconstitucionalidade dunha lei oo dunha norma con forza de lei, te\u00f1en plenos efectos contra todos. Salvo que a sentenza dispo\u00f1a outra cousa, subsistir\u00e1 a vixencia da lei ou da norma na parte non afectada pola inconstitucionalidade.\nComposici\u00f3n.\nO Tribunal Constitucional est\u00e1 integrado por doce membros, que ostentan o t\u00edtulo de Maxistrados do Tribunal Constitucional. Son nomeados polo Rei mediante Real Decreto, a proposta das C\u00e1maras que integran as Cortes Xerais (catro polo Congreso dos Deputados e outros catro polo Senado, e por maior\u00eda de 3/5 dos votos dos membros de cada C\u00e1mara), do Goberno (dous) e do Consello Xeral do Poder Xudicial (dous).\nA designaci\u00f3n para este c\u00e1rrego efect\u00faase por un per\u00edodo de nove anos, debendo reca\u00edr en cidad\u00e1ns espa\u00f1ois que sexan Maxistrados ou Fiscais, Profesores de Universidade, Funcionarios p\u00fablicos ou Avogados, todos eles deben ser xuristas de reco\u00f1ecida competencia e con m\u00e1is de quince anos de exercicio profesional. Os Maxistrados ren\u00f3vanse nunha terza parte cada tres anos.\nA condici\u00f3n de membro do Tribunal Constitucional \u00e9 incompat\u00edbel: con todo mandato representativo; con cargos pol\u00edticos ou administrativos; co desempe\u00f1o de funci\u00f3ns directivas nun partido pol\u00edtico ou nun sindicato e con calquera emprego a servizo dos mesmos; co exercicio das carreiras xudicial e fiscal, e con calquera actividade profesional ou mercantil. De resto, os membros do Tribunal Constitucional ter\u00e1n as incompatibilidades propias dos membros do poder xudicial.\nOs membros do Tribunal Constitucional ser\u00e1n independentes e inamob\u00edbeis no exercicio do seu mandato.\nMaxistrados do Tribunal Constitucional desde a s\u00faa constituci\u00f3n.\nMembros em\u00e9ritos.\nPor ano de nomeamento; entre par\u00e9ntese figura a duraci\u00f3n do mandato; e o asterisco indica que o Maxistrado foi nombrado Presidente:"}
{"id": "51766", "revid": "132", "url": "https://gl.wikipedia.org/wiki?curid=51766", "title": "Larus michahellis", "text": ""}
{"id": "51767", "revid": "132", "url": "https://gl.wikipedia.org/wiki?curid=51767", "title": "Chlidonias hybridus", "text": ""}
{"id": "51769", "revid": "1576", "url": "https://gl.wikipedia.org/wiki?curid=51769", "title": "Ornithorhynchus anatinus", "text": ""}
{"id": "51770", "revid": "865", "url": "https://gl.wikipedia.org/wiki?curid=51770", "title": "Marilyn Manson (grupo musical)", "text": "Marilyn Manson \u00e9 unha banda de metal alternativo estadounidense xurdida a finais dos anos 80 no sur de Florida. Nun principio, Manson escrib\u00eda poes\u00edas, pero ao ver que os seus \"poemas\" non ca\u00edan ben, e seguindo o \"consello\" dun dos que escoitaban os seus poemas, decidiu po\u00f1erlles m\u00fasica e transformalos en canci\u00f3ns.\nO l\u00edder e fundador do grupo \u00e9 Marilyn Manson, cuxo nome real \u00e9 Brian Warner. A elecci\u00f3n deste nome, corresponde \u00e1 fusi\u00f3n entre a actriz Marilyn Monroe e o asasino Charles Manson, a trav\u00e9s do cal qu\u00e9rese representar a dualidad entre o ben e o mal, entre os extremos do glamour e beleza de Marilyn Monroe e a brutalidade e escuridade de Charles Manson."}
{"id": "51772", "revid": "1576", "url": "https://gl.wikipedia.org/wiki?curid=51772", "title": "Filmes", "text": ""}
{"id": "51774", "revid": "88215", "url": "https://gl.wikipedia.org/wiki?curid=51774", "title": "Yochanan Vollach", "text": "Yochanan Vollach, nado en Kiryat Bialik o 14 de maio de 1945, \u00e9 un ex-futbolista Israel que xogaba de lateral esquerdo.\nParticipou no mundial de f\u00fatbol de 1970 coa selecci\u00f3n do seu pa\u00eds."}
{"id": "51775", "revid": "98629", "url": "https://gl.wikipedia.org/wiki?curid=51775", "title": "C\u00f3digo Lyoko", "text": "C\u00f3digo Lyoko (\"Code Lyoko\") \u00e9 unha serie animada francesa creada por Thomas Romain e Tania Palumbo no ano 2003. Est\u00e1 producida por Antefilms (1\u00aa tempada) e por MoonScoop (da 2\u00aa tempada en diante), en asociaci\u00f3n con France 3 e Canal J.\nEsta serie utiliza a animaci\u00f3n en 2-D (para a representaci\u00f3n do mundo real) e a animaci\u00f3n en 3-D (para a representaci\u00f3n de Lyoko, o mundo inform\u00e1tico). En Galicia em\u00edtese de luns a venres \u00e1 ma\u00f1\u00e1 no espazo infantil-xuvenil Xabar\u00edn Club.\nSinopse.\nA serie est\u00e1 baseada en \"Garage Kids\" que trata de catro estudantes adolescentes que van \u00e1 \"Academia Kadic\", chamados Jeremie, Yumi, Odd e Ulrich, que descobren a Aelita, unha humana virtual, e viaxan a Lyoko por medio duns esc\u00e1neres situados nunha f\u00e1brica abandonada. Te\u00f1en como misi\u00f3n defende-la terra de XANA.\nXANA tr\u00e1tase dun virus inform\u00e1tico que toma posesi\u00f3n da supercomputadora e ataca ao mundo virtual de Lyoko, creado por Franz Hopper (un antigo profesor de ciencias e ademais, pai de Aelita) para consegui-la dominaci\u00f3n do mundo. Ataca ao mundo activando as \"torres\", xeralmente unha por unha, que act\u00faan como acoplamentos ao mundo real. Os catro amigos te\u00f1en que virtualizarse usando os esc\u00e1neres da f\u00e1brica, para axudar a Aelita a atopa-la torre que est\u00e1 activa. Son unhas corenta torres dispersas polos cinco sectores de Lyoko: xeo, deserto, bosque, monta\u00f1a e Cartago. Mentres que Jeremie se encarga de detecta-los diferentes monstros que lles fan a vida imposible, guiarlles polo bo cami\u00f1o e axudarlles todo o que pode dende a f\u00e1brica, os outros loitan contra estes monstros que XANA env\u00eda para que non cumpran co prop\u00f3sito de desactiva-la torre.\nPara desactiva-la torre, Aelita ten que entrar nela e teclea-lo c\u00f3digo (Lyoko), e as\u00ed deter a XANA e mailo seu ataque contra o mundo verdadeiro. Despois de conseguilo, a supercomputadora pode iniciar o \"regreso ao pasado\", se o ataque de XANA foi de grande importancia, deixando s\u00f3 cos recordos do devandito ataque aos nosos heroes.\nEscenarios.\nF\u00e1brica.\nA f\u00e1brica \u00e9 o lugar da serie onde se pode atopar o supercomputador que cont\u00e9n Lyoko. Aqu\u00ed \u00e1chase o equipo usado para poder ter acceso a Lyoko. Consiste nun espazo de catro niveis: o piso da f\u00e1brica, o laboratorio, o cuarto de esc\u00e1neres e o cuarto da supercomputadora. Os tres \u00faltimos niveis est\u00e1n protexidos por grandes portas seladas electromagneticamente por motivos de seguridade. Soamente se pode acceder \u00e1 f\u00e1brica por un sumidoiro situado no bosque que est\u00e1 ao car\u00f3n da \"Academia Kadic\". Para acceder \u00e1 sala da supercomputadora hai que usar un ascensor que protexe ben t\u00f3dolos aparellos que a\u00ed gardan.\nAcademia Kadic.\nA Academia Kadic funciona como unha escola de educaci\u00f3n secundaria. O seu director \u00e9 Jean-Pierre Delmas e o seu supervisor \u00e9 Jim Moral\u00e9s. Cando XANA lanza alg\u00fan ataque vai dirixido a esta Academia, pois o grupo vive e estuda a\u00ed.\nEpisodios.\nEsta \u00e9 unha listaxe dos episodios da serie, e s\u00f3 as d\u00faas primeiras tempadas foron emitidas na Televisi\u00f3n de Galicia. Est\u00e1n estruturados en cadans\u00faa tempada:"}
{"id": "51777", "revid": "736", "url": "https://gl.wikipedia.org/wiki?curid=51777", "title": "ACE", "text": ""}
{"id": "51779", "revid": "736", "url": "https://gl.wikipedia.org/wiki?curid=51779", "title": "Illa de Hierro", "text": ""}
{"id": "51780", "revid": "98629", "url": "https://gl.wikipedia.org/wiki?curid=51780", "title": "Castro de Bardaos", "text": "O castro de Bardaos e un poboado castrexo situado no concello de Tordoia nun pequeno outeiro a 350 metros de altitude, a s\u00faa planta \u00e9 lixeiramente el\u00edptica e conta cun antecastro. Como material asociado ao castro atop\u00e1ronse trinta machados de tal\u00f3n de dous aneis datados de finais da Idade de Bronce e tam\u00e9n apareceron torques, alg\u00fan de ouro. Non se realizou ning\u00fan estudo nin escavaci\u00f3n no castro."}
{"id": "51785", "revid": "1410", "url": "https://gl.wikipedia.org/wiki?curid=51785", "title": "Partido Regionalista de Cantabria", "text": "O Partido Regionalista de Cantabria (PRC) \u00e9 un partido pol\u00edtico espa\u00f1ol de car\u00e1cter rexionalista c\u00e1ntabro cuxo \u00e1mbito territorial circunscr\u00edbese \u00e1 comunidade aut\u00f3noma de Cantabria.\nHistoria e caracter\u00edsiticas.\nA orixe do partido \u00e1chase na Asociaci\u00f3n para la Defensa de los Intereses de Cantabria (ADIC), fundada o 14 de maio de 1976, co obxectivo de impulsar a vocaci\u00f3n autonomista c\u00e1ntabra. En 1978, cando se pechaba o mapa das pre-autonom\u00edas de Espa\u00f1a, do que Cantabria quedaba \u00e1 marxe, no seo da ADIC prop\u00faxose a creaci\u00f3n dun partido rexionalista e independente, que promovese a autonom\u00eda de Cantabria, e concorrese \u00e1s elecci\u00f3ns municipais de 1979.\nO 10 de novembro de 1978, nac\u00eda o \"Partido Regionalista de Cantabria\", fundado por Miguel \u00c1ngel Revilla Roiz, Manuel Izquierdo Nozal, Jos\u00e9 Luis Oria Toribio, Eduardo Obreg\u00f3n Barreda e mais Juan Jos\u00e9 Garc\u00eda Gonz\u00e1lez.\nDesde 2003 o secretario xeral do PRC, Miguel Angel Revilla, \u00e9 presidente de Cantabria merc\u00e9 a formaci\u00f3n dunha coalici\u00f3n co PSOE/PSC."}
{"id": "51787", "revid": "5312", "url": "https://gl.wikipedia.org/wiki?curid=51787", "title": "Esquerra Republicana del Pa\u00eds Valenci\u00e0", "text": "Esquerra Republicana del Pa\u00eds Valenci\u00e0 (ERPV) \u00e9 un partido pol\u00edtico hist\u00f3rico valencianista e de esquerda fundado en 1933 e refundado en setembro de 2000 pola fusi\u00f3n da federaci\u00f3n valenciana de Esquerra Republicana co Front pel Pa\u00eds Valenci\u00e0 (\"Fronte polo Pa\u00eds Valenciano\"). O seu presidente \u00e9, desde o ano 2016, Josep Manel Barber\u00e0 i Sorl\u00ed. O seu cabeza de lista por Valencia, nas \u00faltimas elecci\u00f3ns xerais espa\u00f1olas, foi o escritor Toni Cucarella.\nHistoria.\nNunha primeira etapa durante a Segunda Rep\u00fablica Espa\u00f1ola a implantaci\u00f3n de Esquerra Republicana no Pa\u00eds Valenciano produciuse merc\u00e9 o liderado de Gaiet\u00e0 Huguet, en Castell\u00f3 de la Plana. En 1935, este dirixente impulsou un proceso de unificaci\u00f3n co partido aut\u00f3ctono \"Esquerra Valenciana\", fundado en 1934 e dirixido por Vicent Marco Miranda (exalcalde de Valencia), Josep Benedito, Miquel Duran de Valencia e mais Manuel Sanchis i Guarner. Logo de obter Vicent Marco en 1936 a acta de deputado por Valencia, dentro das candidaturas da Fronte Popular, ambos os dous partidos formaron un grupo parlamentario conxunto no Congreso dos Deputados so o nome de \"Esquerra Catalana\".\nEntre 1935 e 1998 non se pode diferenciar entre a historia da ERPV e da EV, xa que a primeira organizaci\u00f3n se autodisolveu, dado que os seus militantes se afiliaran en bloque \u00e1 segunda formaci\u00f3n.\nA guerra civil espa\u00f1ola tronzou diversos planos pol\u00edticos nos que participaba EV, o m\u00e1is importante dos cales era un proxecto de estatuto valenciano, que outorgaba \u00e1 actual Comunidade Valenciana o nome oficial de \"Pa\u00eds Valenci\u00e0\" homolog\u00e1ndoa as\u00ed ao resto de nacionalidades hist\u00f3ricas. A pesar disto, EV conseguiu o seu m\u00e1ximo crecemento neste per\u00edodo, at\u00e9 chegar a superar os 10.000 afiliados en 1937.\nActualidade.\nHoxe en d\u00eda a ERPV prop\u00f3n a autodeterminaci\u00f3n do Pa\u00eds Valenciano e a s\u00faa confederaci\u00f3n, en igualdade, nun estado independente e republicano cos restantes territorios de lingua catal\u00e1 (os tam\u00e9n denominados \"Pa\u00efsos Catalans\", en galego Pa\u00edses Catal\u00e1ns).\nEn 1998 o partido Esquerra Valenciana foi refundado por un grupo de ex-militantes de Unitat del Poble Valenci\u00e0 (Unidade do pobo valenciano), despois da conversi\u00f3n deste partido no Bloc Nacionalista Valenci\u00e0 (BNV). En 2001 intentouse infrutuosamente un novo proceso de converxencia ou, cando menos, o estabelecemento dalg\u00fan tipo de alianza entre ambas as d\u00faas formaci\u00f3ns. O acordo outorgaba aos militantes de Esquerra Valenciana un representante na executiva de Esquerra Republicana del Pa\u00eds Valenci\u00e0 por cada 12 que ingresasen nel. Posteriormente a nova formaci\u00f3n pasar\u00eda a denominarse EV-ERPV.\nXa no ano 2007, EV ingresou no BLOC.\nERPV non ten representaci\u00f3n nas Cortes Valencianas, a\u00ednda que disp\u00f3n de catro rexedores no territorio valenciano."}
{"id": "51790", "revid": "5312", "url": "https://gl.wikipedia.org/wiki?curid=51790", "title": "Uni\u00f3n General de Trabajadores", "text": "A confederaci\u00f3n sindical Uni\u00f3n General de Trabajadores de Espa\u00f1a, m\u00e1is co\u00f1ecida como Uni\u00f3n General de Trabajadores (UGT), en galego \"Uni\u00f3n Xeral de Traballadores\", \u00e9 unha organizaci\u00f3n sindical obreira espa\u00f1ola, de orientaci\u00f3n socialista de pr\u00e1ctica socialdem\u00f3crata e que comparte orixe hist\u00f3rica co Partido Socialista Obrero Espa\u00f1ol (PSOE). Tras rematar o ciclo electoral en decembro de 2019, quedou como a segunda central sindical do pa\u00eds, detr\u00e1s de CC.OO., conseguindo o 32% dos delegados.\nHistoria.\nA UGT foi fundada por Pablo Iglesias Posse en Barcelona o 12 de agosto de 1888, coincidindo coa celebraci\u00f3n da Exposici\u00f3n Universal de Barcelona de 1888, que empregara a miles de persoas en tarefas de construci\u00f3n, traballando en duras condici\u00f3ns que lles concienciou da necesidade de organizarse para defender os seus intereses.\nA UGT naceu en \u00edntima relaci\u00f3n co socialismo marxista a pesar do seu apoliticismo estatutario. Ata o seu XIV Congreso de 1920 non asumiu a loita de clases como principio b\u00e1sico da acci\u00f3n uxetista, a\u00ednda que nunca chegou a establecer un \u00f3rgano mixto de conexi\u00f3n institucional co Partido Socialista Obrero Espa\u00f1ol (PSOE), o sindicato si estivo relacionado co partido dende o seu nacemento, xa que ata a d\u00e9cada dos 80 a sindicaci\u00f3n \u00e1 UGT supu\u00f1a a afiliaci\u00f3n \u00f3 PSOE e viceversa.\nNo per\u00edodo da primeira guerra mundial produc\u00edronse t\u00e1cticas de achegamento e unidade de acci\u00f3n cos anarco-sindicalistas da \"Confederaci\u00f3n Nacional do Traballo\" (CNT) e os comunistas, interrompidas bruscamente coa chegada da ditadura de Primo de Rivera e o seu r\u00e9xime de monopolio sindical, cando a CNT opta polo enfrontamento radical co r\u00e9xime, sendo polo tanto prohibida, mentres a UGT, a\u00ednda que desconforme coa ditadura, adopta unha postura de certa colaboraci\u00f3n para poder seguir funcionando. A radicalizaci\u00f3n da \u00e1 de Largo Caballero durante a \u00e9poca da II Rep\u00fablica, cando a UGT superou o mill\u00f3n de afiliados, e o cruento estoupido da guerra civil afondaron as fisuras internas e provocaron a sa\u00edda de Largo Caballero da Secretar\u00eda Xeral en 1937.\nO exilio acontecido tras a vitoria franquista pechou medio s\u00e9culo de historia desta central sindical, rexurdida da clandestinidade no marco da transici\u00f3n democr\u00e1tica e que, xunto con Comisi\u00f3ns Obreiras (CCOO), constit\u00faen as opci\u00f3ns con maior raigame entre os traballadores na Espa\u00f1a actual. Convocou xunto a CCOO as folgas xerais de 1988, 1992, 1994 e 2002, e \u00e9 a segunda central sindical en n\u00famero de delegados.\nO hist\u00f3rico sindicalista Nicol\u00e1s Redondo foi secretario xeral dende a Transici\u00f3n ata 1994, sendo substitu\u00eddo por C\u00e1ndido M\u00e9ndez, reelixido en 1995, 1998, 2002 e 2005.\nNo ano 1994 tivo que hipotecar todo o seu patrimonio nun cr\u00e9dito do ICO para cubrir as d\u00e9bedas xeradas pola s\u00faa cooperativa de vivendas PSV trala s\u00faa quebra, que afectou a m\u00e1is de 6.000 cooperativistas. M\u00e1is tarde, a UGT foi eximida de toda a responsabilidade penal polo Tribunal Supremo.\nNo ano 2005, o goberno de Jos\u00e9 Luis Rodr\u00edguez Zapatero continuou coa devoluci\u00f3n do patrimonio sindical incautado durante e tras a guerra civil \u00f3s sindicatos UGT e CNT. Na oposici\u00f3n conservadora, alg\u00fans colectivos sociais e medios de comunicaci\u00f3n principalmente, cualificouse esta devoluci\u00f3n como unha mostra de favoritismo \u00e1 UGT, pois de feito a anarco-sindical, CNT, en 1936 o n\u00famero de afiliados era similar, o goberno devolveulle ese ano 4 mill\u00f3ns de euros mentres que \u00e1 UGT devolv\u00edalle unha cantidade realmente superior. As\u00ed, o diario ABC () destacaba que o di\u00f1eiro (151,3 mill\u00f3ns de euros) que o 25 de novembro acordouse entregar \u00e1 UGT correspond\u00edase case exactamente cos 148,44 mill\u00f3ns de euros que deb\u00eda entregar para saldar a s\u00faa d\u00e9beda co Instituto del Cr\u00e9dito Oficial (ICO), consistente no capital (63,35 mill\u00f3ns de euros) e os intereses (85,09 mill\u00f3ns) do pr\u00e9stamo solicitado, para solucionar a crise da PSV (Promotora Social de Viviendas), antes do 30 de novembro. Esquerda Unida votou en contra desta medida. CC.OO. tam\u00e9n protestou por non ter sido consultado. Antonio Guti\u00e9rrez, exsecretario xeral de Comisiones e actual deputado socialista, abst\u00edvose, rachando a disciplina de voto (El Pa\u00eds, ).\nObxectivos.\nA UGT \u00e9 unha instituci\u00f3n eminentemente de traballadores, organizados por grupos af\u00edns de oficios e profesi\u00f3ns liberais que, para manterse en s\u00f3lida conexi\u00f3n, respecta a m\u00e1is ampla liberdade de pensamento e t\u00e1ctica dos seus compo\u00f1entes sempre que estes tendan \u00e1 transformaci\u00f3n da sociedade, para establecela sobre bases de xustiza social, de igualdade e de solidariedade.\nOrganizaci\u00f3n interna.\nDende a s\u00faa legalizaci\u00f3n como organizaci\u00f3n sindical no ano 1977, a UGT est\u00e1 estruturada como unha organizaci\u00f3n de car\u00e1cter confederal, integrada por \"uni\u00f3ns territoriais\", \"federaci\u00f3ns\" e \"uni\u00f3ns estatais\".\n\u00d3rganos confederais.\nA Uni\u00f3n Xeral de Traballadores disp\u00f3n de varios \u00f3rganos confederais elixidos polo Congreso Confederal, encargados de aplicar as pol\u00edticas do sindicato e velar polo correcto funcionamento da organizaci\u00f3n.\nA \"Comisi\u00f3n Ejecutiva Confederal\" \u00e9 a direcci\u00f3n do sindicato. Tras o \u00faltimo congreso confederal, en 2005, a composici\u00f3n da CEC \u00e9 a seguinte:\nO \"Comit\u00e9 Confederal\" re\u00fane a direcci\u00f3n da CEC cos l\u00edderes das distintas uni\u00f3ns territoriais, federaci\u00f3ns e uni\u00f3ns estatais do sindicato.\nOutros \u00f3rganos confederais son a \"Comisi\u00f3n de Garant\u00edas\" e a \"Comisi\u00f3n de Control Econ\u00f3mico\".\nUni\u00f3ns territoriais, federaci\u00f3ns e uni\u00f3ns estatais.\nAs \"Uni\u00f3ns Territoriais\" ax\u00fastanse \u00f3 mapa auton\u00f3mico espa\u00f1ol, habendo tantas uni\u00f3ns como autonom\u00edas e cidades aut\u00f3nomas.\nAs \"Federaci\u00f3ns\" e \"Uni\u00f3ns Estatais\" son m\u00e1is antigas, responden \u00e1 agrupaci\u00f3n por oficios e son as seguintes: "}
{"id": "51791", "revid": "23204", "url": "https://gl.wikipedia.org/wiki?curid=51791", "title": "Samba", "text": "A samba (feminino en galego; orixinariamente \u00e9 masculino: \"o samba\") \u00e9 un x\u00e9nero musical de ra\u00edces africanas xurdido no Brasil. O nome \"samba\" \u00e9 probabelmente orixinario do nome angolano \"semba\", un ritmo relixioso.\nHistoria.\nA Samba probabelmente xurdiu en Ba\u00eda, onde a d\u00eda de hoxe se mant\u00e9n con ritmos propios, trala chegada de gran cantidade de escravos para as plantaci\u00f3ns de caf\u00e9 no Estado de R\u00edo, que trouxeron este tipo de m\u00fasica. Unha vez al\u00ed ga\u00f1ou en calidade e en instrumentos e f\u00edxose cun oco de seu, principiando unha historia propia que se sup\u00f3n no s\u00e9culo XX, aparecida por vez primeira na cidade do R\u00edo de Xaneiro, xacando capital brasileira. Moitos investigadores falan de ritmos coma o maxixe, o lundu ou a modinha como orixinarias da samba.\nO termo \"escola de samba\" foi adoptado por grandes grupos de sambistas nun intento por ga\u00f1ar aceptaci\u00f3n social para a samba e para as s\u00faas manifestaci\u00f3ns art\u00edsticas. Co nacemento da samba asemade nac\u00eda a \"escola\", que outorgaba aos m\u00fasicos unha percepci\u00f3n de lexitimidade e organizaci\u00f3n que permit\u00eda rachar coas barreiras sociais.\nA samba \"Pelo telefone\", de dominio p\u00fablico mais rexistrado por Donga e Mauro Almeida, \u00e9 considerada \"a primeira samba gravada\", emporiso Bahiano e Ernesto Nazar\u00e9 te\u00f1en gravado na Casa \u00c9dison xa desde 1903.\nD\u00e9cada dos 30.\nNos anos trinta, un grupo de m\u00fasicos liderado por Ismael Silva fundou, na veci\u00f1anza do barrio de Est\u00e1cio de S\u00e1, a primeira escola de samba, \"Deixa Falar\". Transformaron o x\u00e9nero para adaptalo ao desfile de carnaval. Daquela, unha personaxe xa de seu relevante contribu\u00edu \u00e1 popularizaci\u00f3n da samba: Noel Rosa. Noel \u00e9 considerado o primeiro cronista da m\u00fasica popular brasileira. Nesta \u00e9poca, a radio espallou a sona da samba por todo o pa\u00eds e, co apoio do presidente Get\u00falio Vargas, a samba ga\u00f1ou \"status\" de \"m\u00fasica oficial\" do Brasil.\nNos anos seguintes a samba desenvolveuse en varias direcci\u00f3ns, do samba canci\u00f3n \u00e1s bater\u00edas de escolas de samba. Un dos novos estilos foi a bossa nova, creado pola clase media, entre eles Jo\u00e3o Gilberto e Antonio Carlos Jobim.\nSegunda metade do s\u00e9culo XX.\nNos anos sesenta os m\u00fasicos da bossa nova iniciaron un movemento de rescate dos grandes mestres da samba. Moitos artistas foron descubertos polo gran p\u00fablico naquel intre. Nomes como Cartola, Nelson Cavaquinho, Z\u00e9 Keti e Clementina de Jesus gravaron daquela os seus primeiros discos.\nNos anos setenta a samba era moi com\u00fan nas emisoras de radio. Compositores e cantores como Martinho da Vila, Bezerra da Silva, Clara Nunes e Beth Carvalho figuraban entre os artistas de ent\u00f3n.\nNo inicio da d\u00e9cada de 1980, despois dun per\u00edodo de esquecemento, onde as radios eran dominadas pola m\u00fasica de discoteca e polo rock brasileiro, a samba reapareceu no escenario brasileiro cun novo movemento chamado \"pagode\". Nado nos suburbios cariocas, o \"pagode\" era unha samba renovada, que se val\u00eda de novos instrumentos, como o banjo ou o tant\u00e1n, e unha linguaxe m\u00e1is popular. Os nomes m\u00e1is famosos foron Zeca Pagodinho, Almir Guineto, Grupo Fundo de Quintal, Jorge Arag\u00e3o e Jovelina P\u00e9rola Negra.\nActualmente a samba \u00e9 un dos x\u00e9neros musicais m\u00e1is populares no Brasil.\nSubx\u00e9neros.\nSamba com\u00fan.\nA samba caracter\u00edzase por unha secci\u00f3n de ritmo contendo a marcaci\u00f3n, xeralmente xordo ou tant\u00e1n, o 'coraz\u00f3n do samba'; e o seu n\u00facleo m\u00e1is importante \u00e9 xeralmente reco\u00f1ecido como cavaco e pandeiro. O cavaqui\u00f1o \u00e9 a conexi\u00f3n entre a secci\u00f3n de harmon\u00eda e a secci\u00f3n de ritmo, e adoita ser reco\u00f1ecido como un dos instrumentos harm\u00f3nicos m\u00e1is percusivos existentes; a s\u00faa presenza, v\u00eda de regra, diferencia a verdadeira samba de variaci\u00f3ns m\u00e1is suaves como a Bossa Nova (a\u00ednda que haxa algunhas gravaci\u00f3ns de samba onde non usen o cavaco, como as de Chico Buarque). O pandeiro \u00e9 o instrumento de percusi\u00f3n m\u00e1is presente, aquel cuxa batida \u00e9 a m\u00e1is completa. Un viol\u00f3n est\u00e1 sempre presente, e a maneira de tocalo na samba popularizou o viol\u00f3n de 7 cordas, por causa das sofisticadas li\u00f1as de contrapunto utilizadas no x\u00e9nero nas cordas m\u00e1is graves. As letras falan basicamente de calquera cousa, xa que a samba \u00e9 o ritmo nacional brasileiro. Ese subx\u00e9nero engloba todos os demais.\nArtistas famosos: Beth Carvalho, Paulinho da Viola, Zeca Pagodinho, Wilson Moreira, Teresa Cristina &amp; Grupo Semente, Adoniran Barbosa.\nPartido alto.\nEse termo \u00e9 utilizado para denominar un tipo de samba que se caracteriza por unha batida de pandeiro altamente percusiva, con uso da palma da man no centro do instrumento para estalos. A harmon\u00eda do partido alto \u00e9 sempre en ton maior. Xeralmente tocado por un conxunto de instrumentos de percusi\u00f3n (normalmente surdo, pandeiro e tamboril) e acompa\u00f1ado por un cavaqui\u00f1o ou por un viol\u00f3n, ou polos dous, o partido alto acostuma dividirse en d\u00faas partes: o refr\u00e1n e os versos. Os partideiros acostuman improvisar nos versos, sendo com\u00fans as disputas, e improvisadores con talento fixeron a s\u00faa fama e carreira na samba, como Zeca Pagodinho, que \u00e9 non s\u00f3 un grande sambista de prop\u00f3sito xeral sen\u00f3n un dos mellores improvisadores.\nArtistas famosos: Candeia, Jovelina P\u00e9rola Negra, Zeca Pagodinho, Arlindo Cruz, Aniceto do Imp\u00e9rio, Sombrinha, Nei Lopes, Almir Guin\u00e9to, Camunguelo.\nPagode.\nHoxe \u00e9 a forma de samba que se difunde entre as periferias dos centros urbanos do Brasil, xurdida nos anos 80 coa introduci\u00f3n de tres novos instrumentos, o banjo, o tant\u00e1n e o repique de man. Usualmente \u00e9 cantado por unha persoa acompa\u00f1ada por cavaqui\u00f1o, viol\u00f3n e polo menos por un pandeiro. As letras son descontra\u00eddas, falan normalmente de amor ou calquera situaci\u00f3n graciosa. Case sempre as letras non te\u00f1en grande expresi\u00f3n, sendo m\u00e1is buscada a aliteraci\u00f3n que o contido.\nArtistas famosos: Ra\u00e7a Negra, Molejo, Katinguel\u00ea.\nSamba de breque.\nHoxe un x\u00e9nero morto, as m\u00fasicas do samba de breque eran intercaladas con partes faladas, ou di\u00e1logos. Os cantores, necesariamente, ti\u00f1an un excelente don vocal e habilidade para facer voces diferentes. As letras contaban historias e eran xocosas.\nArtistas famosos: Moreira da Silva.\nSamba-canci\u00f3n.\nA samba-canci\u00f3n foi moi executada nas radios, con grandes influencias do estilo e da melod\u00eda do Bolero e \"ballad\" americano. As canci\u00f3ns deste x\u00e9nero son rom\u00e1nticas e de ritmo m\u00e1is lento. Os temas var\u00edan do puramente l\u00edrico ao tr\u00e1xico.\nArtistas famosos: Noel Rosa, \u00c2ngela Maria, Nora Ney, Nelson Gon\u00e7alves, Cauby Peixoto, Agnaldo Rayol, Dolores Duran, Maysa Matarazzo, Lindomar Castilho. As int\u00e9rpretes dese x\u00e9nero ficaron co\u00f1ecidas como as divas da \"Era de Ouro do Radio\".\nSamba-exaltaci\u00f3n.\nA samba-exaltaci\u00f3n est\u00e1 caracterizada por composici\u00f3ns \"meta-rexionais\", o oufanismo observado nas composici\u00f3ns exalta por as\u00ed dicir a cultura do pa\u00eds e non un folclore espec\u00edfico, constitu\u00edndo o primeiro momento de exportaci\u00f3n da m\u00fasica popular sen precedentes na historia, presentando as cores, a acuarela do pa\u00eds ao resto do mundo. \"Aquarela do Brasil\", de Ary Barroso, \u00e9 a composici\u00f3n que inaugura ese estilo de samba. Carmen Miranda destaca como unha das grandes expo\u00f1entes.\nSamba-enredo.\nA samba enredo \u00e9 o estilo cantado polas escolas de samba durante os desfiles de carnaval. A letra do samba-enredo, normalmente, conta unha historia que servir\u00e1 de enredo para o desenvolvemento da presentaci\u00f3n da escola de samba. En xeral, a m\u00fasica \u00e9 cantada por un home, acompa\u00f1ado sempre por un cavaqui\u00f1o e pola bater\u00eda da escola de samba, producindo unha textura sonora complexa e densa, co\u00f1ecida como batucada.\nBossa nova.\nA bossa nova \u00e9 un estilo de samba brasileira que xurdiu na d\u00e9cada de 1960. Este estilo \u00e9 unha fusi\u00f3n dos estilos do \"Jazz\" coa samba. Durante moitos anos foi a samba das praias e bares do R\u00edo de Xaneiro. A Bossa Nova foi ben orixinal no seu estilo creativo, pois introduciu o repique de man e a viola electr\u00f3nica, imitando a guitarra nos tons mais finos, facendo unha melod\u00eda con forte influencia das melod\u00edas americanas mesturadas con batidas abrasileiradas. As interpretaci\u00f3ns son marcadas por un ton suave, intimista ou murmurado. Gravado en 1958 o LP \"Can\u00e7\u00e3o do Amor Demais\", \u00e9 considerado crucial para a inauguraci\u00f3n deste movemento, xurdido en 1957. O antol\u00f3xico LP tra\u00eda a\u00ednda, tam\u00e9n da autor\u00eda de Vin\u00edcius de Moraes e Tom Jobim, \"Chega de saudade\", \"Luciana\", \"Estrada branca\", \"Outra vez\". A melod\u00eda de fondo foi composta coa participaci\u00f3n dun mozo baiano que tocaba o seu viol\u00f3n de maneira orixinal, in\u00e9dita: o mozo Jo\u00e3o Gilberto.\nSamba Reggae.\n\u00c9 un estilo de samba que se orixinou en Ba\u00eda no ano 2000. Na d\u00e9cada de 1980 hab\u00eda manifestaci\u00f3ns culturais de batidas latinas mesturadas con ax\u00e9 music e melod\u00edas parecidas con reggae, por\u00e9n iso non foi suficiente para definir o estilo. Cara o 2000, grupos como Gera Samba e Cidade Negra, al\u00e9n da famosa cantora Daniela Mercury, rescataron estas manifestaci\u00f3ns. Neste momento xurdiu a Samba Reggae que, \u00e1 s\u00faa vez, evolucionou introducindo instrumentos com\u00fans en m\u00fasicas de orixe latina e instrumentos de samba como pandeiro e tambor, al\u00e9n de guitarra ou viola electr\u00f3nica no lugar do cavaqui\u00f1o. A Samba Reggae \u00e9 unha samba esencialmente praiana, que narra as situaci\u00f3ns da vida dos seus autores (xeralmente negros) como personaxes de praia.\nArtistas e grupos famosos: Gera Samba, Cidade Negra, Margareth Menezes, Daniela Mercury, Armandinho, Inimigos da HP."}
{"id": "51792", "revid": "23204", "url": "https://gl.wikipedia.org/wiki?curid=51792", "title": "Ganso bravo", "text": "O ganso bravo (\"Anser anser\") \u00e9 unha ave da familia dos an\u00e1tidos (\"Anatidae\"), considerada, xunto coa especie asi\u00e1tica \"Anser cygnoides\", o antepasado dos gansos dom\u00e9sticos. \u00c9 unha das especies inclu\u00eddas no \"Acordo para a conservaci\u00f3n das aves acu\u00e1ticas migratorias de \u00c1frica e Eurasia\" AEWA\nDescrici\u00f3n.\nO ganso bravo \u00e9 unha especie de ganso de tama\u00f1o grande. Mide de 75 a 90\u00a0cm de longo e as \u00e1s te\u00f1en unha envergadura de 147 a 180\u00a0cm. Pesan entre 2,3 e 5,5\u00a0kg. A cabeza \u00e9 grande e o bico \u00e9 alaranxado e case triangular. O pescozo ten unha aparencia grosa e lixeiramente listada a causa da posici\u00f3n das plumas. As patas son rosadas. \u00c9 de cor agrisada, m\u00e1is p\u00e1lida c\u00e1 outros gansos, coa parte inferior da zona caudal de cor branca. Na barriga ten manchas casta\u00f1as de intensidade variable. Identif\u00edcase en voo polo espello p\u00e1lido das \u00e1s.\nA subespecie europea \"A. a. anser\", de bico rosa alaranxado, \u00e9 algo m\u00e1is pequena e escura c\u00e1 raza asi\u00e1tica, \"A. a. rubrirostris\". Os exemplares do leste de Europa son a mi\u00fado de tons intermedios entre estas d\u00faas variedades. Poden vivir ata 17 anos. Al\u00e9n da s\u00faa chamada t\u00edpica, unha especie de \"ga-ga-ga\", te\u00f1en unha variedade de ata doce sons diferentes.\nDistribuci\u00f3n e h\u00e1bitat.\n\u00c9 unha ave orixinariamente de distribuci\u00f3n eurasi\u00e1tica. No tempo das migraci\u00f3ns pode verse en case toda Europa, \u00f3 leste esp\u00e1llase por Asia ata China. No continente europeo cr\u00eda en Gran Breta\u00f1a, Escandinavia, Dinamarca, Finlandia, e, na Europa continental, \u00f3 nordeste dunha li\u00f1a que vai de Dunquerque a Patras en Grecia. Os puntos de m\u00e1is concentraci\u00f3n de ni\u00f1os son os Pa\u00edses Baixos, norte de Alema\u00f1a, a costa sur do mar B\u00e1ltico e unha zona entre Austria, Hungr\u00eda e Rep\u00fablica Checa.\nAg\u00e1s na \u00e9poca de cr\u00eda os gansos bravos viven en grandes bandadas.\nEn Norteam\u00e9rica establec\u00e9ronse pequenas poboaci\u00f3ns descendentes de gansos dom\u00e9sticos. Os m\u00e1is deles viven en parques urbanos e preto de zonas habitadas. En ocasi\u00f3ns mest\u00faranse co ganso do Canad\u00e1, co que poden hibridar, dando lugar a exemplares dif\u00edciles de identificar. Frecuenta unha gran variedade de zonas acu\u00e1ticas, con preferencia polas augas tranquilas.\nMigraci\u00f3ns.\nOs gansos bravos son aves migratorias, que se trasladan cara \u00f3 sur no inverno. Nas \u00faltimas d\u00e9cadas amosan unha tendencia a invernar cada vez en zonas m\u00e1is \u00f3 norte, sobre todo nos Pa\u00edses Baixos, convert\u00e9ndose nestas \u00e1reas en ave sedentaria. As causas poden ser \u00f3 aumento da agricultura intensiva que fornece \u00f3s gansos cos alimentos que precisan mesmo no inverno, a menor presi\u00f3n cazadora e mesmo o cambio clim\u00e1tico. Ata hai poucas d\u00e9cadas case t\u00f3dolos gansos bravos pasaban o inverno nas [[Marismas do [[r\u00edo Guadalquivir|Guadalquivir]], en [[T\u00fanes]] e en [[Alxeria]]. \u00c9 unha das \u00faltimas especies en comeza-la emigraci\u00f3n.\nDurante as migraci\u00f3ns voan nunha formaci\u00f3n caracter\u00edstica en xeito de V. As rutas migratorias non est\u00e1n marcadas xeneticamente sen\u00f3n que son transmitidas entre as distintas poboaci\u00f3ns locais. \u00c1 parte da emigraci\u00f3n invernal d\u00e1se a chamada \"emigraci\u00f3n da muda\", que ten lugar cando os exemplares que non est\u00e1n criando se desprazan a zonas determinadas para remuda-la plumaxe.\n[[Ficheiro:Gans-cut-w050-h050.jpg|miniatura|250px|Ganso bravo cos polos]]\nConduta reprodutora e sexual.\nTe\u00f1en tendencia a formar parellas de larga duraci\u00f3n, en moitos casos probablemente para toda a vida, a\u00ednda que unha porcentaxe de entre o 5 \u00f3 8% das parellas se separan e emparellan con outros individuos. Danse, por\u00e9n, casos de promiscuidade por parte dos membros dalgunhas parellas estables. As parellas establ\u00e9cense xa no outono do seu segundo ano de vida, a\u00ednda que raras veces cr\u00edan antes de cumprir os catro anos. En caso de morte dun dos membros da parella o outro procura un novo compa\u00f1eiro.\nAs parellas homosexuais de machos non son raras (entre o 14 e o 20% segundo as bandadas). Estes machos participan no cortexo e as relaci\u00f3ns sexuais e poden atraer a unha femia para reproducirse. Neste caso un dos machos comp\u00f3rtase como dominante, a\u00ednda que os dous intentan fecunda-la femia. Os dous machos e a femia seguen mentres dura a incubaci\u00f3n e a cr\u00eda dos polos. Acabadas estas, a femia abandona o tr\u00edo. As parellas de machos asumen a mi\u00fado un papel destacado no grupo, e espec\u00falase sobre a posibilidade de que xoguen o rol de gardas da bandada. A orientaci\u00f3n dos gansos \u00e1 hora de emparellarse non \u00e9 definitiva e, segundo alg\u00fan estudo, m\u00e1is da metade dos machos que perden \u00f3 seu compa\u00f1eiro, forman novas parellas con femias (Bagemihl, 1999).\nA \u00e9poca reprodutora comeza, segundo as zonas, entre mediados de marzo e finais de abril. Fan ni\u00f1os nos que po\u00f1en de 4 a 9 ovos de casca branca ou amarelada. Chocan uns 27 a 29 d\u00edas e dedican \u00e1 cr\u00eda dos pitos de 50 a 60 d\u00edas m\u00e1is. A muda dos adultos faise algo m\u00e1is tarde c\u00e1 dos exemplares novos, para facilitarlles a estes a aprendizaxe das manobras do voo e poder seguiren \u00f3s pais durante a emigraci\u00f3n.\nOs m\u00e1is dos polos fican cerca dos pais ata a seguinte \u00e9poca de cr\u00eda e mesmo ata m\u00e1is tarde. Os gansos bravos pode reco\u00f1ecerse entre eles individualmente polo canto, e nos lugares de descanso p\u00f3dese o\u00edr un notable bru\u00eddo polas noites destinado a facilitar o reco\u00f1ecemento dos membros da familia.\nO [[etolox\u00eda|et\u00f3logo]] e [[Premio Nobel]] [[Konrad Lorenz]] fixo un profundo estudo da conduta do ganso bravo que lle serviu para desenvolver as teor\u00edas sobre a conduta do \"[[imprinting]]\".\nAlimentaci\u00f3n.\nComen tanto plantas terrestres como acu\u00e1ticas, principalmente herbas curtas e follas, tam\u00e9n ra\u00edces, inclu\u00edndo patacas e nabos. \u00c1 hora de comer \u00e9 importante que as zonas de alimentaci\u00f3n te\u00f1an un pequeno nivel de auga, o que facilita a seguridade da bandada e o crecemento das herbas curtas das que se alimentan. Os prados naturais con presenza de animais herb\u00edvoros de gran tama\u00f1o son un lugar ideal.\nStatus.\nOs seus n\u00fameros en Europa aumentaron dende o punto m\u00e1is baixo dos anos [[1970]], onde a poboaci\u00f3n total era duns 20.000 individuos, ata as cifra duns 250.000 calculada o ano [[2003]]. O aumento causou a maior densidade de poboaci\u00f3n nas \u00e1reas de cr\u00eda tradicionais, \u00e9 a expansi\u00f3n dos seus territorios de reproduci\u00f3n, especialmente en [[Alema\u00f1a]] e os [[Pa\u00edses Baixos]].\nO ganso e o home.\nO ganso foi domesticado probablemente en [[Exipto]] \u00f3 redor do ano 2200 a.C. Alg\u00fans gansos dom\u00e9sticos seguen a amosar condutas salvaxes e mesmo tendencias migratorias. Na mitolox\u00eda asociouse a [[Venus (deusa)|Venus]] e [[Marte (deus)|Marte]], e consider\u00e1base s\u00edmbolo da fertilidade. \u00c9 famosa a lenda dos gansos do [[Capitolio]] que cos seus berros alertaron \u00f3s romanos do ataque dos [[celta]]s.\nV\u00e9xase tam\u00e9n.\nLigaz\u00f3ns externas.\n[[Categor\u00eda:An\u00e1tidos]]\n[[Categor\u00eda:Aves de Eurasia]]"}
{"id": "51793", "revid": "23204", "url": "https://gl.wikipedia.org/wiki?curid=51793", "title": "A lista de Schindler", "text": "A lista de Schindler (en ) \u00e9 un filme de 1993 baseado no libro \"Schindler's Art\" de Thomas Keneally (o libro foi m\u00e1is tarde renomeado como \"Schindler's List\"). Dirixido por Steven Spielberg, relata a historia de Oskar Schindler, un checo que foi instrumento para salvar a vida de m\u00e1is de mil xudeus polacos durante o Holocausto. O t\u00edtulo ref\u00edrese \u00e1 lista de 1\u00a0200 xudeus que Schindler contratou para traballar na s\u00faa f\u00e1brica, quit\u00e1ndoos do campo de concentraci\u00f3n.\nA maior parte do filme foi producido en branco e negro (con cores no pr\u00f3logo e no ep\u00edlogo e unha cor vermella en d\u00faas escenas). Est\u00e1 protagonizado por Liam Neeson como Oskar Schindler, Ben Kingsley como Itzhak Stern e Ralph Fiennes como Amon Goeth. O seu subt\u00edtulo \u00e9 \"Quen salva unha vida salva o mundo enteiro\", unha cita do Talmud. Foi aclamado pola cr\u00edtica, o filme ga\u00f1ou fama polo seu detalle gr\u00e1fico da horrible brutalidade do holocausto. Nomeado a doce \u00d3scars, ga\u00f1ou sete, inclu\u00edndo o de Mellor Filme e Mellor Director para Steven Spielberg.\nSinopse.\nSegunda guerra mundial (1939-1945). Oskar Schindler (Liam Neeson), un home de enorme astucia e talento para as relaci\u00f3ns p\u00fablicas, organiza un ambicioso plan para ga\u00f1ar a simpat\u00eda dos nazis. Despois da invasi\u00f3n de Polonia polos alem\u00e1ns (1939), consegue, grazas \u00e1s s\u00faas relaci\u00f3ns, a propiedade dunha f\u00e1brica de Cracovia. Al\u00ed emprega a centos de operarios xudeus, cuxa explotaci\u00f3n faino prosperar axi\u00f1a. O seu xerente (Ben Kingsley), tam\u00e9n xudeu, \u00e9 o verdadeiro director na sombra, pois Schindler carece completamente de co\u00f1ecementos para dirixir unha empresa."}
{"id": "51798", "revid": "4459", "url": "https://gl.wikipedia.org/wiki?curid=51798", "title": "Esquerra republicana del Pais Valenci\u00e1", "text": ""}
{"id": "51800", "revid": "4459", "url": "https://gl.wikipedia.org/wiki?curid=51800", "title": "Esquerra Republicana del Pais Valenci\u00e1", "text": ""}
{"id": "51802", "revid": "98629", "url": "https://gl.wikipedia.org/wiki?curid=51802", "title": "Xesta", "text": "A xesta, xesta brava, xesta de vasoiras, xesta marela, xesta moura ou xesta negra, (Cytisus scoparius) \u00e9 unha especie de planta perenne, arbustiva, da familia das leguminosas, moi com\u00fan en Galicia.\nBaixo este nome com\u00fan, con ou sen adxectivos, denom\u00ednase conxuntamente unha serie de arbustos semellantes (maiormente do x\u00e9nero Cytisus) que corresponden a distintas especies, das que esta especie \u00e9 a m\u00e1is frecuente.\nEtimolox\u00eda.\nO termo xesta (en portugu\u00e9s: \"giesta\"), procede do lat\u00edn vulgar \"gen\u0115sta\", que, \u00e1 s\u00faa vez, deriva do nome latino cl\u00e1sico da planta \"genista\", por iso tam\u00e9n d\u00e1 o mesmo nome \u00e1s especies do x\u00e9nero \"Genista\". Tradicionalmente en galego at\u00f3pase coa graf\u00eda \"g\u00e8sta\" ou \"gesteira\".\nNalgunhas zonas recibe o nome de piorno ou codeso (non confundir con outras especies). O nome de codeso orixinar\u00edase a partir dunha forma do lat\u00edn vulgar \"c\u016dt\u012dsus\", no canto do cl\u00e1sico \"cyt\u012dsus\", procedente este do grego \u03c7\u03c5\u03c4\u03b9\u03c3\u03bf\u03be. Segundo alg\u00fans ese nome derivar\u00eda da illa das C\u00edcladas Kytnos. O nome piorno probabelmente prov\u00e9n do lat\u00edn \"v\u012bb\u016drnum\", co significado de planta semellante ao vimbio.\nA formaci\u00f3n dominada polas xestas denom\u00ednase \"xestal\" ou \"xesteira\".\nDifusi\u00f3n.\n\u00c9 nativa da Europa Occidental e da central, que se estende desde o norte da Pen\u00ednsula Ib\u00e9rica at\u00e9 as Illas Brit\u00e1nicas e a Escandinavia meridional, e polo leste continental at\u00e9 Polonia e Roman\u00eda, onde se pode atopar en sitios soleados e tam\u00e9n umbrosos, polo normal sobre solos secos e sil\u00edceos e a baixas altitudes; por\u00e9n, pode resistir temperaturas de at\u00e9 -25\u00a0\u00b0C.\nFoi introducida noutros continentes, nalg\u00fans dos cales \u00e9 considerada como unha especie nociva e invasiva, as\u00ed en California e o Noroeste do Pac\u00edfico nos Estados Unidos de Am\u00e9rica e en Nova Zelandia. O r\u00e1pido crecemento desta especie entre \u00e1rbores, no momento da reforestaci\u00f3n, inhibe a medra dos plant\u00f3ns, pois compite con estes. En Oreg\u00f3n est\u00edmase que a xesta \u00e9 respons\u00e1bel da perda duns 47 mill\u00f3ns de d\u00f3lares na produci\u00f3n de madeira cada ano por esa causa. Nalgunhas zonas afectadas tent\u00e1ronse m\u00e9todos de control biol\u00f3xico, usando alg\u00fans insectos que se alimentan da xesta como a \"Arytainilla spartiophylla\", o escaravello \"Bruchidius villosus\", e unha avela\u00ed\u00f1a, a \"Leucoptera spartifoliella\".\nDescrici\u00f3n.\nA xesta atinxe unha altura de 1 a 3 m, e incluso at\u00e9 4 m. As ramas principais son verdes, estriadas e magras e poden acadar un di\u00e1metro de 5 a 10\u00a0cm. \u00c9 un arbusto moi ramificado, con talos verdes angulosos, de pequenas e poucas follas caedizas, simples e lanceoladas ou ben compostas e trifoliadas, que miden de 5 a 15\u00a0mm de longo.\nNa primavera (abril a xullo), rec\u00f3brese enteiramente dunha multitude de flores amarelas papilonadas recendentes, duns 15 a 20\u00a0mm de ancho e entre 20 a 30\u00a0mm de longo, que en pouco tempo deixan ver os estames. No final do ver\u00e1n aparece o froito, un legume a xeito de vaxas oblongas, de 2 a 3\u00a0cm de longo, 8\u00a0mm de ancho e 2 a 3\u00a0mm de espesor, v\u00f3ltanse negras, estoupan con ru\u00eddo seco e espallan as s\u00faas sementes arredor da planta nai.\nUtilidade.\n\u00c9 unha planta t\u00f3xica para o ser humano, mais non para o gado. A casca era usada para curtido de coiros e para a fabricaci\u00f3n de cordas; as varas, preparadas, foron usadas como aguilladas para arrear o gado. Tam\u00e9n se utilizou na elaboraci\u00f3n de teas de alumeado. O uso m\u00e1is com\u00fan foi para fabricar vasoiras, de feito en moitas zonas do pa\u00eds denom\u00ednanse \"xestas\". Outro uso com\u00fan \u00e9 coma combust\u00edbel para roxar os fornos de pan ou a s\u00faa utilizaci\u00f3n para facer adobo, xa que como leguminosa aporta nitr\u00f3xeno ao solo. O estrume conseguido nas cortes era utilizado coma fertilizante para facer medrar as xestas at\u00e9 uns 3 m, despois aclar\u00e1banse e form\u00e1base unha paisaxe de mato e pasto no que pac\u00eda e se protex\u00eda o gado. Desgraciadamente a transformaci\u00f3n de extensas superficies destes matos en terreos de produci\u00f3n forestal (eucaliptais ou pi\u00f1eirais) ou forraxeira e o uso de fertilizantes inorg\u00e1nicos est\u00e1n a perder definitivamente este tipo de sistema produtivo sost\u00edbel. Este uso era abundante nas monta\u00f1as orientais, onde se utilizaba a xesta branca.\nFoi tam\u00e9n usada, en lugar do colmo habitual, en zonas monta\u00f1osas para cuberta de vivendas xa que repele o paso da auga e permite a transpiraci\u00f3n dos fumes que se producen no interior das construci\u00f3ns. En Francia \u00e9 a\u00ednda pos\u00edbel atopar casas con ese tipo de cuberta na alta Ard\u00e8che e en Loz\u00e8re.\nUso medicinal.\nTen uso medicinal polas s\u00faas propiedades cardiot\u00f3nicas e estimulantes. Actualmente as p\u00f3las da xesta empr\u00e9ganse para a extracci\u00f3n de esparte\u00edna, un alcaloide que impide a chegada de est\u00edmulos non desexados ao cerebro e que axuda no parto ao estimular as paredes do \u00fatero.\nAs flores son aperitivas e util\u00edzanse en infusi\u00f3n coma diur\u00e9ticas polos seus flavonoides.\nEtnograf\u00eda.\nA xesta ten un sabor moi agre, por iso comp\u00e1rase con todo o que \u00e9 amarguexo:"}
{"id": "51803", "revid": "132", "url": "https://gl.wikipedia.org/wiki?curid=51803", "title": "Anser anser", "text": ""}
{"id": "51805", "revid": "132", "url": "https://gl.wikipedia.org/wiki?curid=51805", "title": "A Ba\u00ed\u00f1a", "text": ""}
{"id": "51806", "revid": "56817", "url": "https://gl.wikipedia.org/wiki?curid=51806", "title": "Arto\u00f1o", "text": "O top\u00f3nimo Arto\u00f1o pode referirse a:"}
{"id": "51807", "revid": "132", "url": "https://gl.wikipedia.org/wiki?curid=51807", "title": "As Trabancas", "text": ""}
{"id": "51808", "revid": "132", "url": "https://gl.wikipedia.org/wiki?curid=51808", "title": "Basadre", "text": ""}
{"id": "51809", "revid": "56817", "url": "https://gl.wikipedia.org/wiki?curid=51809", "title": "Berredo", "text": ""}
{"id": "51810", "revid": "56817", "url": "https://gl.wikipedia.org/wiki?curid=51810", "title": "Borraxeiros", "text": "O top\u00f3nimo galego Borraxeiros pode referirse a:"}
{"id": "51811", "revid": "1131", "url": "https://gl.wikipedia.org/wiki?curid=51811", "title": "Brocos", "text": "O top\u00f3nimo Brocos pode referirse a:\nAmais, como apelido pode referirse a:"}
{"id": "51812", "revid": "132", "url": "https://gl.wikipedia.org/wiki?curid=51812", "title": "Br\u00e1ntega", "text": ""}
{"id": "51813", "revid": "132", "url": "https://gl.wikipedia.org/wiki?curid=51813", "title": "Carmoega", "text": ""}
{"id": "51814", "revid": "1131", "url": "https://gl.wikipedia.org/wiki?curid=51814", "title": "Eidi\u00e1n", "text": "O top\u00f3nimo galego Eidi\u00e1n pode referirse a:"}
{"id": "51815", "revid": "1131", "url": "https://gl.wikipedia.org/wiki?curid=51815", "title": "Esperante", "text": "O top\u00f3nimo galego Esperante pode referirse a:"}
{"id": "51817", "revid": "1131", "url": "https://gl.wikipedia.org/wiki?curid=51817", "title": "Gurgueiro", "text": "O top\u00f3nimo galego Gurgueiro pode referirse a:"}
{"id": "51818", "revid": "1131", "url": "https://gl.wikipedia.org/wiki?curid=51818", "title": "Merl\u00edn (hom\u00f3nimos)", "text": "Merl\u00edn pode referirse a:\nAmais, o top\u00f3nimo galego Merl\u00edn pode referirse a:"}
{"id": "51819", "revid": "132", "url": "https://gl.wikipedia.org/wiki?curid=51819", "title": "O Sexo", "text": ""}
{"id": "51820", "revid": "1131", "url": "https://gl.wikipedia.org/wiki?curid=51820", "title": "Ramil", "text": "O top\u00f3nimo Ramil pode referirse a:\nAdemais, como apelido pode referirse a:"}
{"id": "51821", "revid": "132", "url": "https://gl.wikipedia.org/wiki?curid=51821", "title": "San Paio de Bais", "text": ""}
{"id": "51822", "revid": "23204", "url": "https://gl.wikipedia.org/wiki?curid=51822", "title": "Santa Comba (hom\u00f3nimos)", "text": "O nome de Santa Comba pode referirse a varias santas do cristianismo:\nComo haxi\u00f3nimo, est\u00e1 relacionado co culto \u00e1 primeira santa. Pode referirse a:"}
{"id": "51823", "revid": "23204", "url": "https://gl.wikipedia.org/wiki?curid=51823", "title": "Sesto", "text": "O top\u00f3nimo Sesto pode referirse a:"}
{"id": "51824", "revid": "132", "url": "https://gl.wikipedia.org/wiki?curid=51824", "title": "Val de Sangorza", "text": ""}
{"id": "51825", "revid": "85894", "url": "https://gl.wikipedia.org/wiki?curid=51825", "title": "Ventosa", "text": "O termo ventosa pode referirse a:\nToponimia.\nEscrito con inicial mai\u00fascula, Ventosa, \u00e9 o nome de numerosas localidades. "}
{"id": "51826", "revid": "111586", "url": "https://gl.wikipedia.org/wiki?curid=51826", "title": "Vilari\u00f1o", "text": "O termo Vilari\u00f1o pode referirse a:"}
{"id": "51827", "revid": "1131", "url": "https://gl.wikipedia.org/wiki?curid=51827", "title": "\u00d3rrea", "text": "O top\u00f3nimo galego \u00d3rrea pode referirse a:"}
{"id": "51828", "revid": "736", "url": "https://gl.wikipedia.org/wiki?curid=51828", "title": "Schindler's List", "text": ""}
{"id": "51829", "revid": "1131", "url": "https://gl.wikipedia.org/wiki?curid=51829", "title": "Palloza", "text": "Unha palloza \u00e9 unha construci\u00f3n tradicional da serra dos Ancares de planta circular ou oval, a\u00ednda que tam\u00e9n existen de planta rectangular ou de bocoi. As s\u00faas medidas poden variar moito, dependendo das necesidades da familia, van dos dez aos trinta metros de di\u00e1metro. O muro \u00e9 de pedra con varias portas e fiestras ou con fachinelos sinxelos. Interiormente div\u00eddense nunha parte dedicada \u00e1 vivenda e outra \u00e1 corte dos animais. O teito \u00e9 c\u00f3nico (colmado), feito dunha escolma palla de centeo chamado colmo que illa termicamente a vivenda de condici\u00f3ns clim\u00e1ticas extremas coma a neve ou o excesivo calor estival. O colmo vai atado a unha estrutura desmont\u00e1bel de vigas de madeira.\nOrixe e historia.\nTen orixe prerrom\u00e1nica, presumiblemente celta. Te\u00f1en similitudes coas casas redondas da Idade de Ferro existentes en Gran Breta\u00f1a e a s\u00faa construci\u00f3n evolucionou das vivendas dos castros galegos.\nO nome de \"palloza\" \u00e9 unha deformaci\u00f3n de \"pallaza\", recollido por primeira vez a finais do s\u00e9culo XIX por etn\u00f3grafos como o alem\u00e1n Fritz Kr\u00fcger, refer\u00edndose \u00f3 material co que se realizaba o teito da edificaci\u00f3n.\nCaeron en desuso a mediados do s\u00e9culo XX debido a diversos factores:\nLocalizaci\u00f3n.\nAs pallozas est\u00e9ndense pola monta\u00f1a oriental galega desde a comarca de Ancares a comarca da Fonsagrada tam\u00e9n \u00e9 posible atopalas nas comarcas lim\u00edtrofes da Galicia estremeira de Ibias e do Bierzo.\nA aldea do Piornedo \u00e9 famosa polas s\u00faas pallozas, as\u00ed como as do Cebreiro, na entrada en Galiza polo cami\u00f1o de Santiago. Conta con varios exemplares restaurados, as\u00ed como cun centro etnogr\u00e1fico. San Rom\u00e1n de Cervantes conta cun conxunto de pallozas musealizadas. P\u00f3dense ver pallozas non musealizadas e nun estado de conservaci\u00f3n acept\u00e1bel tam\u00e9n en Doiras e nas aldeas da Galicia estremeira de Valouta, Balboa, Cand\u00edn, Campo de Auga e Santo Antol\u00edn de Ibias."}
{"id": "51830", "revid": "839", "url": "https://gl.wikipedia.org/wiki?curid=51830", "title": "Arseni Tarkovsky", "text": ""}
{"id": "51831", "revid": "12452", "url": "https://gl.wikipedia.org/wiki?curid=51831", "title": "Andrei Tarkovsky", "text": ""}
{"id": "51832", "revid": "23204", "url": "https://gl.wikipedia.org/wiki?curid=51832", "title": "Ganso pequeno", "text": "O ganso pequeno (\"Anser erythropus\") \u00e9 unha ave da familia dos an\u00e1tidos (\"Anatidae\"). \u00c9 a variedade de ganso europeo m\u00e1is rara.\nDescrici\u00f3n.\nO ganso pequeno mide entre 53 e 66\u00a0cm e ten unha envergadura de \u00e1s de entre 120 e 135\u00a0cm. Pesa de 1,4 a 2,2\u00a0kg e \u00e9 moi semellante en aspecto e h\u00e1bitos \u00f3 Ganso de testa branca (\"Anser albifrons\"), a\u00ednda que \u00e9 m\u00e1is pequeno e m\u00e1is escuro. A mancha branca da fronte chega m\u00e1is arriba c\u00e1 do \"Anser albifrons\" e acaba entre os ollos. Ademais ten un anel amarelo brillante \u00f3 redor de cada ollo que o diferencia da outra especie. Este anel aparece nos exemplares novos xa no primeiro ano de vida, despois da primeira muda, \u00f3 redor do mes de novembro. O ganso pequeno \u00e9, en comparanza co ganso de fronte branca, menos forte, coas puntas das \u00e1s m\u00e1is longas que tapan parcialmente a cola cando est\u00e1 de p\u00e9. A cabeza \u00e9 m\u00e1is arredondada c\u00e1 do ganso bravo e o bico, m\u00e1is fino. En voo conf\u00fandese facilmente coa ganso de fronte branca, \u00f3 que non favorece a preservaci\u00f3n da s\u00faa poboaci\u00f3n, xa escasa. \nO seu repertorio vocal comprende m\u00e1is dunha ducia de sons diferentes.\nDistribuci\u00f3n.\nA s\u00faa \u00e1rea de distribuci\u00f3n, que \u00eda de Escandinavia \u00f3s montes Urais e as profundidades de Siberia, reduciuse moito nos \u00faltimos 25 anos, nos que desapareceu de gran parte dos seus territorios de cr\u00eda. En Escandinavia quedan s\u00f3 algunhas ducias de parellas reprodutoras. A caza furtiva nas s\u00faas \u00e1reas de invernada dos Balc\u00e1ns consid\u00e9rase unha das causas m\u00e1is importantes do seu ocaso, contra o que se est\u00e1n a tomar medidas consistentes en tentar reconducir as rutas de emigraci\u00f3n dos gansos mais xoves cara a zonas m\u00e1is seguras coma a zona de protecci\u00f3n de aves da illa de Bischlich no baixo Rin, mediante o uso de avi\u00f3ns ultralixeiros. As soltas de aves realizadas ata agora non deron resultado.\nEtolox\u00eda.\nO ganso pequeno \u00e9 unha ave migratoria que viaxa cara \u00f3 sur en inverno. Voan durante a viaxe facendo unha formaci\u00f3n en xeito de V. O feito de que a mi\u00fado emigran mesturados con outras especies, algunhas non protexidas, fai que \u00e1s veces sexan cazados indebidamente. As rutas migratorias son ensinadas polos pais \u00f3s fillos, non son parte da carga xen\u00e9tica. Realizan tam\u00e9n, coma outros gansos, migraci\u00f3ns a puntos determinados para remuda-las plumas. Forman parellas moi estables que duran varios anos, a\u00ednda que en caso de morte dun dos membros pode establecerse unha parella nova. A cr\u00eda comeza entre mediados de maio e primeiros de xu\u00f1o. Po\u00f1en de 4 a 6 ovos de casca branca ou amarelada. Os polos, que rompen a casca despois de entre 25 e 28 d\u00edas de incubaci\u00f3n, son coidados polos pais uns 35 ou 40 d\u00edas. Coma outros gansos os individuos poden identificarse entre eles pola s\u00faa voz.\nAlimentaci\u00f3n.\nComen herbas e ra\u00edces. A s\u00faa conduta alimentaria difer\u00e9nciase pouco da do ganso bravo.\nStatus.\nAta inicios dos anos 1950 a poboaci\u00f3n da especie era dalgunhas decenas de miles de exemplares. A ca\u00edda dos seus n\u00fameros provocou que hoxe sexa unha especie moi ameazada. En Laponia quedan entre 60 e 90 parellas, en Hungr\u00eda, das 100.000 parellas reprodutoras de \nantes do ano 1950, quedan s\u00f3 unhas 3.600. \u00c9 unhas das especies inclu\u00eddas no \"Acordo para a protecci\u00f3n das aves acu\u00e1ticas migratorias de \u00c1frica e Eurasia\" (AEWA)."}
{"id": "51833", "revid": "132", "url": "https://gl.wikipedia.org/wiki?curid=51833", "title": "Anser erythropus", "text": ""}
{"id": "51835", "revid": "82922", "url": "https://gl.wikipedia.org/wiki?curid=51835", "title": "Bandua", "text": "Bandua foi un dos principais deuses dos galaicos e lusitanos, considerado o deus da guerra e vinculado \u00e1 tradici\u00f3n c\u00e9ltica centroeuropea. Est\u00e1 encadrado polos investigadores como un deus indoeuropeo da primeira funci\u00f3n (segundo estudos de Georges Dum\u00e9zil). Estes deuses caracter\u00edzanse por usar a \"maxia dos lazos\", pola cal ataba os seus inimigos ou vinculaban maxicamente os seus seguidores. A estrutura social de confrar\u00edas de guerreiros que viv\u00edan no monte adicados ao oficio da guerra e a caza xerou o culto, adoptando actitudes e maneiras que reproducen aspectos da divindade \u00e1 que se vinculaban maxicamente.\nEtimolox\u00eda.\n\"Bhend\", a ra\u00edz deste nome, significa 'atar'. Bandua ser\u00eda 'o que ata', o que une os que van combater xuntos. A idea dos lazos aparece de forma reiterada na iconograf\u00eda galaica e irlandesa. Cando Cuch\u00falainn, o heroe mitol\u00f3xico m\u00e1is famoso do Ciclo do Ulster, \u00e9 ferido de morte \u00e1tase a unha pedrafita para morrer de p\u00e9. De Bandua derivan as voces \u201cbanda\u201d, grupo organizado de xente armada; \u201cbandidos\u201d, grupo organizado de xente armada con fines delictivos; \u201cbandeira\u201d, estandarte con enorme poder vinculante; e o voc\u00e1bulo \u201cvenda\u201d, que non por casualidade serve para atar as feridas.\nDescrici\u00f3n.\nSegundo Marco Virgilio Garc\u00eda Quintela, Catedr\u00e1tico de Historia Antiga da USC:\nEstas divindades escuras vincul\u00e1banse aos cami\u00f1os, polo peregrinar dos guerreiros tralo seu deus. A divindade da primeira funci\u00f3n no seu aspecto sombr\u00edo ten connotaci\u00f3ns \"escuras\" tanto no aspecto f\u00edsico, coma social ou relixioso: fealdade, vellez e deformidade f\u00edsica, que se unen \u00f3 grotesco das posturas m\u00e1xicas (cando Lugh encanta os inimigos danzando arredor do seu ex\u00e9rcito cun s\u00f3 p\u00e9, pechando un ollo e abrindo moito o outro, t\u00edpico xesto para efectuar, na cultura galega rural, o mal de ollo).\nXeralmente aparece con diferentes ep\u00edtetos, \"Bandua aposolego\", \"Bandua cadogus\", \"Bandua aetobrigus\", \"Bandua roudeacus\", \"Bandua isibraiegus\" que fan referencia \u00f3 seu car\u00e1cter militar. Nas fontes romanas aparece asociado con Marte. Apareceron menci\u00f3ns en gravados en numerosos lugares do noroeste da pen\u00ednsula Ib\u00e9rica, con menor frecuencia no resto da pen\u00ednsula ou en Francia.\nSegundo outras interpretaci\u00f3ns, Bandua era un termo do vocabulario relixioso da Lusitania que significar\u00eda divindade, por\u00e9n, Untermann di que Bandua ser\u00eda unha divindade menor dentro dun pante\u00f3n primitivo. Autores como Cocco (1957) afirman que Bandua era unha divindade acu\u00e1tica de orixe c\u00e9ltica, porque unha das s\u00faas aras apareceu preto das termas e dun r\u00edo, e mesmo chega a afirmar que se trata dunha palabra tra\u00edda polos campaniformes. Con todo, o estudo m\u00e1is serio pertence a Blanca Garc\u00eda Fern\u00e1ndez-Albalat, que interpreta a Bandua como unha divindade masculina da guerra, protectora e que ten a facultade de atar ou ligar cos seus lazos m\u00e1xicos que paralizan, e por iso relacionada coa cohesi\u00f3n, interpretada ademais como divindade de bandas ou fratr\u00edas de guerreiros (Almagro-Gorbea), da vinculaci\u00f3n destas \u00f3 seu xefe ou \"devotio\" e propulsora de toda a comunidade; mentres Tranoy apunta que Bandua puido xogar un papel federador entre os grupos \u00e9tnicos dos Bracarr cun car\u00e1cter centralizador. Para Javier G\u00f3mez Vila, Doutor en Arqueolox\u00eda e Historia Antiga pola USC, \"Bandua m\u00e1is ca un deus da guerra propiamente dito ser\u00eda o garante dos pactos ou da paz xurdida a ra\u00edz da contenda, sendo posible que aquelas comunidades envoltas nun proceso pacificador deste tipo realizaran esta clase de dedicatorias\".\nUnha ara dedicada a este deus atopouse en Eiras, nas proximidades do castro de San Cibrao de Las, no concello de San Amaro, ara especialmente importante xa que parece conter o nome do castro, sendo deste xeito un dos poucos castros dos que co\u00f1ecemos o seu nome, Lambrica, Lanobrica ou Lansbrica, dependendo das diferentes lecturas que se realizaron da inscrici\u00f3n. A \u00fanica imaxe de Bandua \u00e9 a da p\u00e1tera da colecci\u00f3n Calzadilla, que talvez proceda de C\u00e1ceres, datable na \u00e9poca dos Antoninos (S I-II D. de C.) e que amosa unha deusa en p\u00e9 vestida cun manto e unha coroa mural, na man dereita sost\u00e9n unha p\u00e1tera e na esquerda unha cornucopia, nun dos flancos da \"deusa\" (na relixi\u00f3n c\u00e9ltica hab\u00eda deuses masculinos con desdobramentos femininos) aparecen unha \u00e1rbore perdendo follas e noutro d\u00faas aras acesas e no segundo plano uns penedos e outra ara e no terceiro plano outra ara acesa. No bordo do medall\u00f3n at\u00f3pase a inscrici\u00f3n :BAND(H\u00e9dera)ARAUGEL(punto), trat\u00e1ndose da deusa Fortuna asimilada a unha divindade prerromana.\nExtensi\u00f3n do seu culto.\nAtop\u00e1ronse na pen\u00ednsula ib\u00e9rica arredor de trinta altares que presentan un te\u00f3nimo coa ra\u00edz Band. A maior concentraci\u00f3n de aras romanas adicadas a esta divindade at\u00f3pase en Castelo Branco (Portugal) e Brozas, C\u00e1ceres, que conta con catro inscrici\u00f3ns relativas a Bandua, na provincia de Ourense cinco (Eiras-San Amaro, d\u00faas en Rairiz de Veiga, Retorta-Laza e Mix\u00f3s-Ver\u00edn), unha en Catoira e Palas de Rei. En Portugal, nove inscrici\u00f3ns repartidas por Castelo Branco (Penamacor, Fund\u00e3o, Covilh\u00e3 (outras d\u00faas en Braganza, d\u00faas en Arlindo de Sousa (Aveiro), tam\u00e9n en Ribeira da Pena (Vilareal), Torrao (M\u00eada), outras d\u00faas en Aveiro, en Portalegre, Co\u00edmbra, \u00c9vora e Alenquer (Lisboa).\nNo presente, a Bandua r\u00e9ndeselle culto dentro do neodruidismo, particularmente pola Irmandade Dru\u00eddica Galaica, entidade relixiosa reco\u00f1ecida oficialmente desde 2015, que o describe como: \nProp\u00faxose que San Trocado, un dos sete var\u00f3ns apost\u00f3licos responsables da introduci\u00f3n do cristianismo en Hispania, e cuxas reliquias se atopan na igrexa de Santa Comba de Bande (Ourense), pode ser unha versi\u00f3n cristi\u00e1 de Bandua."}
{"id": "51840", "revid": "27155", "url": "https://gl.wikipedia.org/wiki?curid=51840", "title": "Hematolox\u00eda", "text": "A hematolox\u00eda (do grego \u03b1\u1f37\u03bc\u03b1, -\u03b1\u03c4\u03bf\u03c2-, \"sangue\" e -\u03bb\u03bf\u03b3\u03af\u03b1, \"estudo\") \u00e9 a especialidade m\u00e9dica que se dedica ao tratamento dos pacientes con enfermidades hematol\u00f3xicas, para iso enc\u00e1rgase do estudo e investigaci\u00f3n do sangue e dos \u00f3rganos hematopo\u00e9ticos (medula \u00f3sea, ganglios linf\u00e1ticos, bazo etc) tanto sans como enfermos.\nA hematolox\u00eda comprende o estudo da etiolox\u00eda, diagn\u00f3stico, tratamento, progn\u00f3stico e prevenci\u00f3n das enfermidades do sangue e \u00f3rganos hemolinfoprodutores. Os m\u00e9dicos especialistas neste dominio son chamados hemat\u00f3logos.\nAs enfermidades hematol\u00f3xicas afectan \u00e1 produci\u00f3n do sangue e os seus compo\u00f1entes, coma os gl\u00f3bulos vermellos, a hemoglobina, as prote\u00ednas plasm\u00e1ticas, o mecanismo de coagulaci\u00f3n (hemostasia) etc."}
{"id": "51841", "revid": "23204", "url": "https://gl.wikipedia.org/wiki?curid=51841", "title": "Gustave Moreau", "text": "Gustave Moreau, nado en Par\u00eds o 6 de abril de 1826 e finado na mesma cidade o 18 de abril de 1898, foi un pintor, gravador e debuxante franc\u00e9s, precursor do Simbolismo e da est\u00e9tica decadente de finais do s\u00e9culo XIX.\nTraxectoria.\nGustave Moreau era dunha familia burguesa que non puxo obst\u00e1culos \u00e1 s\u00faa vocaci\u00f3n art\u00edstica. En 1888 entrou na Academia das Belas Artes en Par\u00eds e foi profesor de pintores que logo foron c\u00e9lebres, como Henri Matisse, Albert Marquet e Georges Rouault. Viaxou a Italia no ano 1841, e logo volveu entre 1857 e 1859 para copiar os mestres italianos. Faleceu aos setenta e dous anos de idade. Foi sepultado no cemiterio parisiense de Montmartre. \u00c1 s\u00faa morte deixou como legado o seu taller, que se converteu no museo Gustave Moreau, inaugurado o 13 de xaneiro de 1903. Apuntouse para a guerra franco-prusiana do 1870, pero non puido quedar por causa da s\u00faa reuma.\nObra.\nA obra de Moreau vai do Romanticismo \u00f3 Simbolismo. A\u00ednda que \u00e9 frecuente inclu\u00edr a Moreau na n\u00f3mina dos pintores simbolistas, a s\u00faa obra anticipouse en varias d\u00e9cadas \u00e1 proclamaci\u00f3n oficial do movemento por Jean Mor\u00e9as en 1886.\nNas primeiras obras de Moreau son destacables as influencias de Ingres, no tratamento da anatom\u00eda, especialmente masculina, e de Delacroix, en canto \u00e1 elecci\u00f3n de tem\u00e1ticas ex\u00f3ticas, a trav\u00e9s do seu mentor Th\u00e9odore Chass\u00e9riau, quen fora disc\u00edpulo de ambos. Co tempo, a obra de Moreau vai concedendo menor importancia \u00e1 li\u00f1a e m\u00e1is ao colorido. Da s\u00faa \u00faltima etapa, cons\u00e9rvase no museo Moreau unha serie de acuarelas que a cr\u00edtica contempor\u00e1nea considera moi pr\u00f3ximas \u00e1 abstracci\u00f3n.\nO mundo de Moreau est\u00e1 poboado de adolescentes andr\u00f3xinos e mulleres fascinantes e perversas (como a \"Salom\u00e9 do seu cadro\" A aparici\u00f3n, pero tam\u00e9n \"Dalila ou Deyanira\"). Mostra tam\u00e9n unha certa predilecci\u00f3n polo monstruoso. \u00c9 patente o seu interese polo oriental tanto na elecci\u00f3n dos temas como na ambientaci\u00f3n decadente dos seus cadros (X\u00fapiter e S\u00e9melle, por exemplo, evoca poderosamente a arte da India).\nNon frecuentou moito os temas cristi\u00e1ns, a\u00ednda que en 1862 pintou, por encargo, un \"Via crucis\" para a igrexa de Notre-Dame-de-Decazeville. Con todo, dous temas da iconograf\u00eda cristi\u00e1 son recorrentes na s\u00faa obra: o da Piedade e o de San Sebasti\u00e1n. \u00c9 destacable tam\u00e9n un cadro relixioso bastante tard\u00edo, \"A flor m\u00edstica\" (cara a 1890), de car\u00e1cter aleg\u00f3rico, no que a flor da Igrexa se alimenta do sangue dos m\u00e1rtires.\nPode considerarse precursor do Simbolismo. A s\u00faa influencia \u00e9 decisiva en artistas emblem\u00e1ticos do movemento como Odilon Redon. A s\u00faa obra pos\u00fae unha textura on\u00edrica que fixo que fose revalorizada, xa no s\u00e9culo XX, polos surrealistas. No 1912, Andr\u00e9 Breton emocionouse ao visitar o museo de Gustave Moreau.\nA\u00ednda que Moreau rexeitou sempre ser un pintor literario, debe destacarse o impacto que a s\u00faa obra causou entre literatos tan relevantes como Th\u00e9ophile Gautier ou J. K. Huysmans, entre moitos outros, atra\u00eddos pola s\u00faa est\u00e9tica simbolista e decadente. O protagonista de \"\u00c0 rebours\", de J. K. Huysmans, Des Esseintes, que \u00e9 o personaxe principal, encarna o decadentismo, est\u00e1 fascinado pola arte de Moreau, e especialmente polo cadro \"A aparici\u00f3n\".\nMuseo.\nGustave Moreau ti\u00f1a casa con taller no n\u00famero 14 na r\u00faa La Rochefoucault en Par\u00eds, ao morrer legouno \u00e1 cidade de Par\u00eds. O 13 de xaneiro 1903 abriouse ao p\u00fablico o Museo coas obras que deixou, case 850 pinturas, 350 acuarelas e m\u00e1is de 13000 debuxos. Polo tanto, moitas m\u00e1is obras andan en colecci\u00f3ns privadas. En 1912, Andr\u00e9 Breton visitou este museo."}
{"id": "51842", "revid": "51526", "url": "https://gl.wikipedia.org/wiki?curid=51842", "title": "Botelo", "text": "O botelo ou butelo \u00e9 un embutido, curado e afumado, feito con carne de porco, pemento e alg\u00fans outros condimentos, con que se enche tradicionalmente a tripa grosa ou ben o est\u00f3mago do mesmo animal. Hai distintas variantes de preparaci\u00f3n segundo zonas.\n\u00c9timo e denominaci\u00f3ns.\nO nome debe provir dun lat\u00edn vulgar *\"bottellu(s)\", usado en lugar do cl\u00e1sico \"botulus\" 'tripa'. A dobre dental -tt- pode deberse a unha influencia ou cruzamento con outra palabra latina \"buttis\" 'odre', pois, certamente, alg\u00fans destes embutidos lembran un odre ou pelello. De feito en Asturias a\u00ednda se usa \"botiellu\", \"butiellu\" con valor de 'est\u00f3mago', recollendo Braulio Vig\u00f3n (1896), en Colunga, a frase: \"Llevar m\u00e1s el g\u00fceyu qu'el botiellu\", co significado de servirse m\u00e1is viandas das que se poden comer.\nDese \u00e9timo proceden boa parte das variantes con que se co\u00f1ece. As\u00ed butelo no Lugo nororiental (Pereiram\u00e1, Navia de Suarna, A Proba de Bur\u00f3n, A Fonsagrada) e nos Ancares de Le\u00f3n, as\u00ed como no portugu\u00e9s de Tras-os-Montes (grafado \u00e1s veces but\u00ealo); botelo empr\u00e9gase no Bierzo de fala galega, Valdeorras, O Bolo, A Gudi\u00f1a, A Mezquita e terra de Ver\u00edn, e na comarca zamorana de Seabra, mais tam\u00e9n en Tras-os-Montes, onde alterna con \"butelo\". En comarcas de fala astur-leonesa as variantes van de botellu a butiellu e de xeito castelanizante botillo, que \u00e9 a forma usada en espa\u00f1ol.\nF\u00f3ra desta zona, o italiano \"budello\" que designa un tipo de salchicha, ten a s\u00faa orixe nun lat\u00edn vulgar \"botellu(s)\", paralela ao mencionado *\"bottellus\", e con igual cambio de sufixo procedente do mesmo lat\u00edn \"botulus\". Ademais, o franc\u00e9s \"boudin\", que \u00e9 un tipo de chourizo ou morcilla, ten tam\u00e9n en orixe a mesma ra\u00edz.\nOutras denominaci\u00f3ns son, sen d\u00fabida, de orixe festiva. As\u00ed, en La Cepeda, comarca sita ao nordeste do Bierzo, a denominaci\u00f3n alternativa lloscu, \u00e9 variante doutra berciana e asturiana, choscu, que sen d\u00fabida \u00e9 paralela do galego-portugu\u00e9s \"chosco\" 'torto, vesgo', que na forma \"Pedro Chosco\" alude ao sono (a comida forte fai dormir), e tam\u00e9n ao demo, quiz\u00e1s porque se considerase o perigo da s\u00faa comida en exceso, \"que poder\u00eda levar ao inferno\"; ou ben, porque estaba prohibido en coresma etc. A este respecto cabe lembrar que embutidos similares son designadas, en galego, como pedro p\u00e9rez, nome do individuo com\u00fan e da tripa delgada.\nNo Portugal trasmontano a forma palaio e variante de paio, \u00e9 dicir o nome persoal Paio ou ben, en forma m\u00e1is conservadora, Pelaio. Ambos eran nomes correntes na Idade Media, e designaban un home calquera, do mesmo xeito que Pedro. Paiolo en galego designa a tripa cega e un tipo de chourizo de inferior calidade. En Valdeorras a tripa cega \u00e9 denominada \"pegureiro\", as\u00ed como o embutido que a utiliza; como \u00e9 sabido pegureiro \u00e9 'pastor' (do lat\u00edn \"pecorariu\").\nSen d\u00fabida, en todas estas denominaci\u00f3ns subxace a idea de que era un embutido de inferior calidade, talvez porque, como sucede nalgunhas variedades, cheg\u00e1ronse a utilizar para o recheo carnes inferiores como pedazos de coiro ou boches e outras v\u00edsceras do porco, que se corrompen con maior facilidade, co conseguinte mal sabor e perigo. Por\u00e9n na actualidade t\u00e9ndese a unha mellor selecci\u00f3n e cuidado na elaboraci\u00f3n, que est\u00e1n a prestixiar este produto, xa en boa parte de preparaci\u00f3n industrial.\nZona nororiental de Lugo.\nNesta zona lucense o butelo tradicional faise con costela e carne de porco, todo en anacos, aos que se engade allo, sal gordo e pemento doce; todo debe ser mesturado para deixalo igualado durante uns tres d\u00edas. Emb\u00fatese no est\u00f3mago e c\u00f3lgase para secalo e af\u00famase con madeira de carballo.\nValdeorras.\nUtil\u00edzase para o botelo, carne con \u00f3sos, non necesariamente costela, e outras carnes picadas, cachucha picada, allo, sal e pemento. P\u00f3dese engadir algunha herba arom\u00e1tica, p. ex. ourego, e mesmo vi\u00f1o branco. Debe mesturarse pola man dunha persoa experta para deixalo ben. Emb\u00fatese no est\u00f3mago ou na tripa gorda. C\u00f3lgase e af\u00famase. No fondo do val \u00fasanse \"vidillois\", varas de vide, se coincide na \u00e9poca da poda. Se non outras madeiras, p. ex. loureiro. \u00c9 un dos pratos preferidos para o Entroido. C\u00f3mese acompa\u00f1ado de pataca e, sobre todo, repolo cocido.\nNo Barco de Valdeorras \u00fasase a expresi\u00f3n \"Do mar o mero, e do Barco o botelo\", para ponderar a calidade deste embutido nesa localidade.\nLubi\u00e1n, Sanabria.\nLu\u00eds Cort\u00e9s Vazquez, en \"El dialecto galaico-portugu\u00e9s hablado en Lubi\u00e1n, Zamora\" (1954), definiu as\u00ed o \"botelo\": \"1. tripa larga do porco; 2. embutido feito con esta tripa a base de osos de so\u00e1 - o espi\u00f1azo - ben machacados; c\u00f3mese nos d\u00edas de entrudio\".\nNa zona sanabresa de fala leonesa denom\u00ednase \"butiellu\", e supomos que se prepara analogamente.\nBierzo.\nGarc\u00eda Rey, no seu \"Vocabulario del Bierzo\" (1934) definiu as\u00ed \"botillo\": \"chourizo gordo, cheo de carne de porco picada e adubada con moito pemento picante ou doce, no cal entran alg\u00fans osos picados, e que se fai en todo o Bierzo na \u00e9poca da matanza\".\nIndicaci\u00f3n Xeogr\u00e1fica Protexida.\nActualmente o botelo berciano est\u00e1 acollido \u00e1 categor\u00eda de Indicaci\u00f3n Xeogr\u00e1fica Protexida como \"Botillo del Bierzo\", recollida oficialmente en Orde do 15 de novembro de 2000 (BOE 285, de 28.11.2000), as\u00ed como no Diario Oficial da Comisi\u00f3n Europea, Regulamento 1107 de 9 de novembro de 2001. Esta Orde recolle unha serie de indicaci\u00f3ns moi precisas sobre as caracter\u00edsticas que debe posu\u00edr este embutido dentro da zona para acollerse \u00e1 denominaci\u00f3n.\nDebe ter forma ovalada, correspondendo \u00e1 tripa cega; un peso entre 500 e 1.600 gramos; con cor externa vermella promiza e vermella intensa ao corte; o enchido principal debe constar de costelas (entre o 60 e o 90% do total), rabo (10 a 20%) e febra, \u00e1s que se pode engadir lingua, queixada, paleta e espi\u00f1azo (este resto debe ser at\u00e9 un m\u00e1ximo do 20%), todo, por suposto, de porco; entran tam\u00e9n na composici\u00f3n sal, pemento, allo e outras especias. A carne debe ser fresca; a humidade exterior do 65%, e a relaci\u00f3n entre graxa e extracto seco debe ser menor do 48%; mentres a relaci\u00f3n entre prote\u00edna e extracto seco ha ser maior do 37%.\nVinhais, Tras-os-Montes.\nO botelo ou butelo de Vinhais, concello do distrito de Braganza, aspira a ser reco\u00f1ecido como Indicaci\u00f3n Xeogr\u00e1fica Protexida, polo que segue tam\u00e9n unha serie de especificaci\u00f3ns regulamentarias, que polo de agora son fornecidas polo Ministerio de Agricultura portugu\u00e9s.\nA\u00ednda que a zona de crianza do porco, que debe ser da raza \"B\u00edssara\", \u00e9 m\u00e1is ampla, s\u00f3 nuns cantos concellos est\u00e1 autorizada a elaboraci\u00f3n do butelo denominado \"de Vinhais\", e son: Alf\u00e2ndega da F\u00e9, Braganza, Carrazeda de Ansi\u00e3es, Freixo de Espada \u00e0 Cinta, Macedo de Cavaleiros, Mogadouro, Miranda do Douro, Mirandela, Torre de Moncorvo, Vila Flor, Vimioso e Vinhais, todos pertencentes ao distrito de Braganza.\nO enchido consta de \u00f3sos e cartilaxes das costelas e mais do espi\u00f1azo do porco, us\u00e1ndose como condimentos o sal, o allo, o loureiro e, por veces, vi\u00f1o branco ou tinto da rexi\u00f3n. Como inv\u00f3lucro, poden ser usados a tripa, o est\u00f3mago ou mesmo a vexiga. Debe ser afumado. O seu aspecto acostuma ser arredondado, de cor entre vermella e acasta\u00f1ada, debendo notarse a composici\u00f3n \u00f3sea ao exterior. O peso pode oscilar entre 1 e 2\u00a0kg.\nPara o seu consumo debe cocerse unhas d\u00faas horas. O prato tradicional era acompa\u00f1ado de \"cascas\", \u00e9 dicir vaxas de feix\u00f3s, e era comida de Entroido.\nFestas gastron\u00f3micas.\nEste embutido \u00e9 obxecto dalgunhas celebraci\u00f3ns gastron\u00f3micas:"}
{"id": "51845", "revid": "23204", "url": "https://gl.wikipedia.org/wiki?curid=51845", "title": "Mosteiro de Santa Mar\u00eda de Aciveiro", "text": "Santa Mar\u00eda de Aciveiro \u00e9 un mosteiro medieval beneditino que vertebrou a vida econ\u00f3mica e social da Terra de Montes desde a s\u00faa fundaci\u00f3n no s\u00e9culo XII ata a exclaustraci\u00f3n producida pola desamortizaci\u00f3n no s\u00e9culo XIX, concretamente no ano 1842, data da s\u00faa poxa.\nSituaci\u00f3n.\nO mosteiro sit\u00faase na parroquia de Santa Mar\u00eda de Aciveiro, concello de Forcarei, na comarca de Tabeir\u00f3s - Terra de Montes, no monta\u00f1oso interior da provincia de Pontevedra. Est\u00e1 situado a car\u00f3n do antigo cami\u00f1o de Vendas de Nar\u00f3n a Folgoso a unha altitude de case mil metros, preto do antigo cami\u00f1o que unir\u00eda Lucus Augusti coa costa pontevedresa atravesando a soidade da Serra do Cand\u00e1n na \u00e9poca romana.\n\u00c9 considerado Monumento Hist\u00f3rico Art\u00edstico desde o ano 1931 e, na actualidade, considerado Ben de Interese Cultural. \nA superficie total do recinto \u00e9 de 46.658 m\u00b2, dos cales 5.896 m\u00b2 corresponden propiamente ao edificio cenobial e \u00e1 igrexa anexa, 2.125 m\u00b2 ao adro do conxunto e 37.629 m\u00b2 \u00e1s tres leiras de labor agr\u00edcola anexas.\nHistoria.\nFundaci\u00f3n.\nA data da s\u00faa fundaci\u00f3n posiblemente sexa a documentada no chamado \"Tombo Grande\" (1617) do mosteiro, que toma como referencia unha inscrici\u00f3n situada na parede sur da igrexa monacal que establece o 4 de febreiro do ano 1135 como o momento no que doce relixiosos beneditinos de Claraval, chamados polo rei Afonso VII, proceden \u00e1 s\u00faa constituci\u00f3n.\nA mesma obra pon en relaci\u00f3n a fundaci\u00f3n do mosteiro co af\u00e1n fundacional do emperador Afonso VII e resalta a importancia da fundaci\u00f3n facendo fincap\u00e9 no n\u00famero de monxes fundadores, doce, a diferenza doutras fundaci\u00f3ns similares da \u00e9poca que se realizaban cun n\u00famero moi inferior de monxes e que logo chegar\u00edan \u00e1 cifra de 106.\nNa confirmaci\u00f3n de mosteiros que formaban parte da diocese de Santiago feita no ano 1154 polo papa Anastasio IV figura entre eles este de Aciveiro.\nDoutra inscrici\u00f3n da igrexa que sinala o ano 1170 parece deducirse a data de incorporaci\u00f3n da comunidade relixiosa \u00e1 orde do C\u00edster, pese a que a interpretaci\u00f3n desta inscrici\u00f3n \u00e9 obxecto de distintas interpretaci\u00f3ns por parte dos historiadores, polo que na actualidade a data que se valora como m\u00e1is segura para sinalar a incorporaci\u00f3n ao C\u00edster \u00e9 a do ano 1225.\nAbadengo.\nO seu primeiro abade e fundador foi Pedro, que falecer\u00eda cara ao ano 1160 suced\u00e9ndoo no cargo Pedro Mart\u00ednez, nobre galego, posiblemente natural da propia Terra de Montes, e que fixo importantes doaz\u00f3ns ao mosteiro. Ambos foron persoas de gran prestixio no seu tempo.\nTrala morte de Pedro Mart\u00ednez sucedeuno no cargo o abade Xo\u00e1n (cara ao ano 1200 ou 1201). Entre o ano 1250 e 1255 morreu Xo\u00e1n e sucedeuno no cargo o abade Diego.\nA figura m\u00e1is destacada que deu este mosteiro foi a do abade co\u00f1ecido como san Gonzalo das Penas, que gobernou a comunidade desde o ano 1429 ata o seu falecemento cara ao ano 1475. Trala s\u00faa morte o pobo deulle tratamento de santidade e teceu ao seu redor lendas como a recollida por Ram\u00f3n Cabanillas na obra \"O oso de Oseira\".\nEncomendas.\nDesde principios do s\u00e9culo XV a poderosa casa de Ulloa (daquela, o cabeza de familia era Lope S\u00e1nchez de Ulloa) converteuse en encomendeira deste e doutros mosteiros. Estas posesi\u00f3ns pasaron \u00e1 casa de Altamira como consecuencia do matrimonio entre Vasco Lope de Ulloa e In\u00e9s de Moscoso. Este feito contrariou a Sancho S\u00e1nchez de Ulloa, irm\u00e1n de Vasco, polo que, xunto co arcebispo Alonso II de Fonseca, apoderouse de todas as terras herdadas polo 1\u00ba conde de Altamira Lope S\u00e1nchez de Moscoso. Este pediulle auxilio a Diego de Andrade e obtiveron a restituci\u00f3n de todo do que fora despoxado cando xa se dirix\u00edan a Santiago de Compostela co seu ex\u00e9rcito para presentar batalla.\nUnha figura semellante \u00e1 encomenda e que proliferou nesas datas foron os abades comendatarios, abades que a maior parte das veces non resid\u00edan no mosteiro e limit\u00e1banse a recibir as rendas sen prestar a cambio ning\u00fan beneficio ao mosteiro. Exemplo desta figura en Aciveiro foi o bispo de Catania no ano 1493.\nIncorporaci\u00f3n \u00e1 Congregaci\u00f3n de Castela.\nCoa incorporaci\u00f3n da comunidade no ano 1518 \u00e1 Congregaci\u00f3n de Castela esta figura desapareceu.\nEntre os anos 1571 e 1577, rexendo a casa frei Ambrosio de Acu\u00f1a, o mosteiro acadou o seu m\u00e1ximo esplendor econ\u00f3mico e o maior n\u00famero de relixiosos chegando ao cento deles.\nOutro presidente-abade foi frei Mart\u00edn del Pueyo que rexeu a comunidade durante dous trienios (1581 a 1587) e actuou como subprior case vinte anos m\u00e1is. Durante o seu mandato, ante a falta de espazo, estableceuse a obra de construci\u00f3n do edificio monacal que chegou ata n\u00f3s. Inici\u00e1ronse as obras pola fachada da igrexa, que tam\u00e9n foi reformada, no ano 1586 e foi mestre de obras Xo\u00e1n da Fonte, veci\u00f1o de Aciveiro.\nNo ano 1589 os inquisidores de Compostela, ante o temor de que Drake (que cercaba A Coru\u00f1a) atacase Santiago, trasladaron \"os papeis e facenda\" do Santo Oficio a este mosteiro.\nDurante toda a s\u00faa historia o mosteiro mantivo unha gran cantidade de preitos relacionados coas s\u00faas propiedades e privilexios. Esta cantidade era tal que a comunidade manti\u00f1a frades residindo case ininterrompidamente en Santiago, A Coru\u00f1a e Valladolid para ocuparse da s\u00faa tramitaci\u00f3n e defensa dos intereses do mosteiro. Alg\u00fan dos preitos de maior sona foron un no s\u00e9culo XIII contra o mosteiro de Mel\u00f3n ou outro no s\u00e9culo XVII contra o arcebispo de Santiago Xo\u00e1n de San Clemente, entre os moitos tidos coa s\u00e9 compostel\u00e1 e o Xu\u00edz da Terra de Montes.\nSostivo un colexio de teolox\u00eda moral xunto co mosteiro de Xunqueira de Espadanedo.\nNa noite do 7 de novembro do ano 1649 prendeuse un lume que queimou gran parte do mosteiro inclu\u00edndo a totalidade da biblioteca. S\u00f3 o Tombo Grande dos documentos relativos ao mosteiro se conservou.\nEntre o ano 1797 e o 1800 pechou o colexio sendo trasladado a Salamanca e ao mosteiro de la Santa Espina de Valladolid.\nO 30 de abril de 1809, na escena da guerra da Independencia espa\u00f1ola, o ex\u00e9rcito franc\u00e9s na procura do xefe de alarmas de Montes queima \"todo e canto hab\u00eda de \u00fatil na casa e igrexa\". Despois deste ataque volv\u00e9ronse emprender obras de reconstruci\u00f3n que foron levadas a cabo polo mestre arquitecto Jos\u00e9 de Castro Vallejo, que entre 1801 e 1830 traballou neste e outros mosteiros galegos.\nUn dos relixiosos m\u00e1is prestixiosos do mosteiro foi frei Bernardo Carrasco, que rexeu a comunidade entre os anos 1823 e 1826 sendo ao tempo catedr\u00e1tico numerario de lingua grega da Universidade de Alcal\u00e1 de Henares xunto co doutor don frei Clemente Barbanejo, catedr\u00e1tico de v\u00e9speras na mesma universidade e tam\u00e9n membro de Aciveiro.\nDurante o Trienio liberal (1821 a 1823) disolveuse a comunidade, que en parte se reunificou coa volta do absolutismo. O fin da comunidade chegou a mediados do ano 1835 coa desamortizaci\u00f3n de Mendizabal. No lugar quedaron 3 relixiosos co obxecto de conservaren os seus bens e mantelo en p\u00e9. Finalmente no ano 1842 realizouse a liquidaci\u00f3n e poxa do patrimonio do mosteiro.\nDoaz\u00f3ns.\nDesde as s\u00faas orixes foi obxecto de importantes doaz\u00f3ns reais e da nobreza galega. O escrito m\u00e1is antigo conservado no ano 1617 era un privilexio datado no ano 1193 outorgado polo rei Afonso IX, polo que se lle conced\u00eda ao mosteiro a actual vila de San Tom\u00e9 de Pi\u00f1eiro no concello de Mar\u00edn.\nNovos privilexios reais recibiu o mosteiro nos primeiros anos do s\u00e9culo XIII. Deste xeito, nestes primeiros tempos do mosteiro os seus bens estend\u00edanse polas actuais provincias de Pontevedra, Ourense, Lugo e Le\u00f3n.\nO rei san Fernando tam\u00e9n fixo novas doaz\u00f3ns ao mosteiro. De novo cara ao ano 1275 houbo unha doaz\u00f3n real de mans de Afonso X o Sabio, \u00faltima doaz\u00f3n real co\u00f1ecida. A partir desta data desco\u00f1\u00e9cense novas doaz\u00f3ns rexias, feito motivado pola falta de documentos, perdidos no incendio sofrido polo mosteiro no s\u00e9culo XVII e o saqueo do mosteiro por parte do ex\u00e9rcito napole\u00f3nico no ano 1809.\nAo mesmo tempo tam\u00e9n foi obxecto de importantes doaz\u00f3ns particulares de nobres. Algunhas das m\u00e1is importantes son a feita por Urraca Fern\u00e1ndez, filla do conde Fernando P\u00e9rez de Traba, o 3 de agosto do 1237; a feita por Teresa Y\u00e1\u00f1ez de Deza, muller de Alonso Su\u00e1rez de Deza, o 10 de marzo de 1262, que ademais encomenda ser sepultada no mosteiro; a de Bernardo, bispo de Badaxoz e que fora c\u00f3engo de Santiago, o 29 de abril de 1306, que doa bens que ti\u00f1a en Arz\u00faa; ou as feitas pola familia dos Churruchaos, como a de Aldonza Fern\u00e1ndez Churruchao, nai de Afonso P\u00e9rez Gallinato (o asasino de Sueiro Gomes de Soutomaior), que manda ser sepultada no mosteiro ao tempo que lle doa bens, doaz\u00f3n \u00e1 que a seguiron varias dos seus fillos.\nPoder econ\u00f3mico e xurisdicional.\nO mosteiro era considerado entre o grupo de mosteiros economicamente modestos, xunto co de san Clodio, Xunqueira de Espadanedo ou Penamor. As extensas posesi\u00f3ns do mosteiro inclu\u00edan cotos, terras aforadas, encomendas, beneficios parroquiais, granxas, neveiras (establec\u00e9ndose obrigas para xuntar a neve e carrexala ata as neveiras), gando etc.\nSobre as encomendas o mosteiro ti\u00f1a poderes plenos no \u00e1mbito civil, criminal, eclesi\u00e1stico e econ\u00f3mico. O feito de que a maior\u00eda das posesi\u00f3ns se atopaban na Terra de Montes, e de que estas se atopaban na xurisdici\u00f3n da Mitra Compostel\u00e1, propiciou que estes dereitos foran obxecto de moitos preitos cos arcebispos de Santiago. Esta loita rematou no s\u00e9culo XVII cando os tribunais fallaron a favor da mitra compostel\u00e1, despoxando o mosteiro de todos os poderes ag\u00e1s do econ\u00f3mico.\nO gando era un dos piares econ\u00f3micos da comunidade. Por medio de concertos coas fregues\u00edas e comarcas lim\u00edtrofes controlaban tanto o gando dom\u00e9stico como o bravo que viv\u00eda en liberdade, as\u00ed como o uso dos pastos, xa que do privilexio do seu uso s\u00f3 contaban os veci\u00f1os de Aciveiro, Pereira e D\u00faas Igrexas.\nAcurrando o gando no claustro de entrada do mosteiro, coa colaboraci\u00f3n dos veci\u00f1os das encomendas, realizaban un control efectivo sobre os animais que se atopaban nos seus montes e encomendas. A importancia destes actos fixo que o arquiveiro do Tombo Grande de 1617 deixara por escrito instruci\u00f3ns para facer destes curros un feito menos violento que o que acontec\u00eda habitualmente.\nComplementaba a explotaci\u00f3n das fragas e devesas, estando prohibida a corta de le\u00f1a sen licenza do mosteiro.\nUn dos servizos m\u00e1is necesarios para o mosteiro, e polo tanto do que se conservan maiores referencias, era o transporte de vi\u00f1o desde as vi\u00f1as que posu\u00eda no ribeiro do Avia. Para satisfacer esta necesidade ti\u00f1an establecidas unha serie de obrigas para transportarlle o prezado l\u00edquido aos moradores das encomendas, que se v\u00edan obrigados a elas por diversas causas: por raz\u00f3n de se\u00f1or\u00edo, antiga vasalaxe, dereitos de foro ou en compensaci\u00f3n polo desfrute dos bens do mosteiro, principalmente o dereito a que o gando puidese pacer nos montes propiedade do mosteiro.\nAs neveiras propiedade do mosteiro nos montes do Cand\u00e1n tam\u00e9n foron unha fonte importante de ingresos, a diferenza dos outros mosteiros do cister galegos que non comerciaban co produto das s\u00faas neveiras. Comerciaban coa neve surtindo as cidades galegas e lev\u00e1ndoa a outras cidades do interior da meseta. Durante o s\u00e9culo XVII o mosteiro perdeu a exclusividade celosamente protexida e comezaron a proliferar neveiras pertencentes a particulares e a outras instituci\u00f3ns, como o cabido de Santiago ou a Audiencia da Coru\u00f1a, polo que as neveiras do mosteiro perderon moito do seu valor.\nDescrici\u00f3n.\nA igrexa.\n\u00c9 unha igrexa de tres naves e tres \u00e1bsidas e config\u00farase como unha mostra exemplar da arquitectura do rom\u00e1nico galego. Conserva a s\u00faa f\u00e1brica orixinal dun rom\u00e1nico serodio e caracterizado pola escaseza ornamental. Ten como fonte de inspiraci\u00f3n a catedral de Santiago. Desco\u00f1\u00e9cese a data de inicio das obras (que comezar\u00edan como era costume pola cabeceira). Foi obxecto de importantes restauraci\u00f3ns entre as que se atopan as dos anos 1606, 1759 e 1911.\nExterior.\nNo muro norte cons\u00e9rvase a \u00fanica porta da antiga f\u00e1brica rom\u00e1nica que chegou aos nosos d\u00edas. Componse de d\u00faas series de arcos e columnas, unha delas estriada, e capiteis historiados. As arquivoltas ad\u00f3rnanse con cadeas, estrelas caladas, flores e axadrezado.\n\u00c1bsidas.\nAs \u00e1bsidas laterais son semicirculares cara ao exterior e en pent\u00e1gono irregular ao interior, a central \u00e9 pentagonal. As laterais son de menor dimensi\u00f3n que a central tam\u00e9n m\u00e1is alta, e te\u00f1en menos decoraci\u00f3n. A \u00e1bsida meridional describe tres cuartos de c\u00edrculo, carecendo de tramo recto. A \u00e1bsida central componse dun tramo recto limitado ao oriente por un contraforte e a parte pentagonal.\nA \u00e1bsida central pos\u00fae semellanzas coa igrexa bernalda de Penamor. Div\u00eddese en cinco tramos separados por columnas entregas. de bases \u00e1ticas con garras, fustes de quince semitambores e capiteis vexetais entre d\u00faas pilastras cuadrangulares. En cada un deles \u00e1brese unha vent\u00e1 de arco semicircular con arquivolta sostido por un par de columnas, unhas de capiteis e bases entregas e outras s\u00f3 acaroadas. A cornixa sostense por canzorros de diversa tipolox\u00eda xunto con estrelas e c\u00edrculos calados e unha franxa axadrezada que arrodea pola metade todo o conxunto. Os capiteis son distintos vexetais, de arquivolta en aresta.\nA fachada.\nA fachada do templo foi totalmente modificada, non conservando nada da s\u00faa f\u00e1brica rom\u00e1nica. Caracter\u00edzase pola s\u00faa sobriedade. A s\u00faa construci\u00f3n foi rematada no ano 1792 e sobre o t\u00edmpano destaca unha antiga imaxe da Virxe co neno no regazo. Sobre ela \u00e1brese un van cuadrangular abucinado. A fachada rem\u00e1tase cunha cruz sobre un pedestal e a esquerda do conxunto sit\u00faase o campanario cunha espadana composta de dous corpos, que foi restaurada no ano 1911 ao ter sufrido graves danos por un raio en xaneiro do ano 1900.\nFronte \u00e1 fachada, na explanada at\u00f3pase un cruceiro, obra do natural de Quireza Francisco Ferreiro no ano 1893, no que se representa a figura do Redentor, unha Ver\u00f3nica e no reverso a Inmaculada Concepci\u00f3n sostida por anxos.\nO interior.\nDe planta basilical, div\u00eddese en tres longas naves, coa central m\u00e1is ancha que as laterais, e que se alzan a grande altura soportadas por piares cadrados cunha columna acaroada e coroadas por capiteis de sinxela ornamentaci\u00f3n vexetal, a imaxe dos piares da s\u00e9 compostel\u00e1. Destaca a existencia dun triforio, elemento arquitect\u00f3nico nada usual no rom\u00e1nico galego da orde.\nA nave central ten 36 metros de lonxitude e aproximadamente 12 de altura. As naves c\u00f3brense cun tellado con armaz\u00f3n de madeira. As vent\u00e1s config\u00faranse con arcos de medio punto sostidos por d\u00faas columnas con capiteis con diversas representaci\u00f3ns: touros, patos, cabalos e monstros alados con cabeza de le\u00f3n etc.\nAs columnas dec\u00f3ranse con capiteis de moi variada tem\u00e1tica. Neles repres\u00e9ntanse figuras antropomorfas, motivos vexetais e seres monstruosos e mitol\u00f3xicos como le\u00f3ns alados.\nO falso triforio que conforma o alto da nave central componse de columnas xemelgas conformando unha galer\u00eda de dupla arcada.\nO templo \u00e1brese cara ao exterior por medio de oito vans non pertencentes \u00e1 f\u00e1brica orixinal rom\u00e1nica, sen\u00f3n a reformas posteriores.\nA porta da sancrist\u00eda \u00e9 de arco apuntado e destaca pola s\u00faa ornamentaci\u00f3n vexetal, xeom\u00e9trica e con representaci\u00f3ns de animais e figuras humanas, entre as que destaca un demo con orellas de asno.\nO testeiro componse de tres \u00e1bsidas, sendo a central pentagonal e circulares as laterais.\nCapela e retablo maior.\nA capela maior c\u00f3brese cunha b\u00f3veda estrelada de estilo g\u00f3tico datada no s\u00e9culo XVI. Un arco formeiro moldurado d\u00e1 acceso a esta capela. Danlle luz cinco vent\u00e1s rom\u00e1nicas. Componse por d\u00faas arcadas de tres arcos. Os capiteis presentan sinxelos motivos vexetais e xeom\u00e9tricos. A b\u00f3veda presenta nas s\u00faas claves flor\u00f3ns e escudos de diversa tipolox\u00eda. Na clave central destaca o escudo do mosteiro: brazo con manga de cogulla co b\u00e1culo abacial na man e flanqueado por d\u00faas flores de lis e baixo eles unha mitra e dados.\nNo seu interior est\u00e1 o altar maior. O retablo \u00e9 de feitura barroca e \u00e9 obra de Miguel de Romay. Componse de tres corpos. No primeiro atopamos a imaxe da Virxe e san Pedro e san Paulo. No segundo, no centro, un calvario e a \u00e1mbolos lados san Bernaldo e san Bieito vestidos con atributos abaciais, atribu\u00eddos a Ferreiro. No terceiro corpo, o superior, a imaxe de san Tom\u00e9, segundo patr\u00f3n da casa, e no centro un grande escudo do mosteiro.\nTam\u00e9n conserva o altar rom\u00e1nico. Na mesa do altar cons\u00e9rvase un altorrelevo que se lle engadiu de frontal. Probablemente a s\u00faa orixe estea no s\u00e9culo XVI. Representa \u00e1 \"\u00daltima Cea\" e na actualidade at\u00f3pase fragmentada. Semella ser os restos dun antigo retablo ou baldaquino e presenta varias similitudes cunha peza de Ribas de Sil.\nAs capelas laterais.\nSon capelas circulares cubertas con b\u00f3veda de can\u00f3n. A do evanxeo est\u00e1 dedicada a san Bieito e a da ep\u00edstola a san Bernaldo, a primeira co arco adornado con estrelas caladas, flores cruciformes e diversa ornamentaci\u00f3n xeom\u00e9trica. Ad\u00f3rnanse con retablos de id\u00e9ntica feitura. Tres grandes vent\u00e1s dan luz \u00e1s capelas.\nNo s\u00e9culo XVII a obra ameazaba ru\u00edna, motivo polo que se reforzou con contrafortes. Xa no ano 1911 fix\u00e9ronse obras de consolidaci\u00f3n do muro sur do templo. A principios da d\u00e9cada de 1970 o templo foi restaurado por Patrimonio Art\u00edstico Nacional.\nEnterramentos.\nO templo, xunto co do mosteiro de Carboeiro, serviu de pante\u00f3n da nobreza das Terras de Montes, Deza e Trasdeza.\nEntre esas familias a casa dos Camba dos Turrichao ou Churruchaos ti\u00f1an nel capela propia, a chamada de \"Don \u00c1lvaro\".\nDos moitos enterramentos que acoller\u00eda este templo s\u00f3 dous se conservan:\nO mosteiro.\nDas primitivas edificaci\u00f3ns apenas quedan mostras, xa que as reformas realizadas desde a metade do s\u00e9culo XVI ata o ano 1813 fix\u00e9ronas desaparecer.\nA actual residencia parroquial cons\u00e9rvase en bo estado, facendo \u00e1ngulo recto coa fachada da igrexa. Esta residencia pos\u00fae un p\u00f3rtico de acceso de estilo cl\u00e1sico e unha balconada de ferro fundido apoiado sobre m\u00e9nsulas. Dous claustros forman parte do conxunto: entrando polo p\u00f3rtico, atopamos o claustro do curro.\nOs claustros.\nO claustro do curro \u00e9 rectangular e de grandes dimensi\u00f3ns. Serv\u00eda como lugar de recepci\u00f3n dos froitos, eira de mallar e como lugar para acurrar os gandos que pastaban nos montes das encomendas do mosteiro. Nel at\u00f3pase unha fonte datada no ano 1802. \u00c1 s\u00faa dereita obs\u00e9rvase o acceso \u00e1s cortes, gali\u00f1eiros e vivendas dos pastores e persoas ao servizo do mosteiro. \u00c1 esquerda p\u00f3dese ver un paso (tramo abovedado con b\u00f3veda de medio can\u00f3n) que leva \u00e1s dependencias monacais e ao claustro baixo, e chega a unha dependencia que comunica coa escaleira de acceso a planta alta e outras d\u00faas portas que levan ao claustro baixo e a outros departamentos.\nO claustro procesional \u00e9 unha obra realizada na segunda metade do s\u00e9culo XVIII. \u00c9 o mellor conservado. De traza cl\u00e1sica, p\u00e9chase con muros de canter\u00eda de pedra labrada adornados con pilastras cuadrangulares e unha imposta que marca a planta, e rem\u00e1tase cunha cornixa con g\u00e1rgolas nos esquinais. Nel os canteiros deixaron as datas de remate das obras (a sur no 1760 e a oeste no 1769).\nOutros departamentos.\nA coci\u00f1a \u00e9 unha das pezas mellor conservadas. De planta rectangular, \u00e1brese ao exterior por medio de d\u00faas vent\u00e1s e c\u00f3brese cunha b\u00f3veda. Destaca nela a cheminea. Contaba con auga corrente, despensa e torno co que comunicaba co refectorio. Rematouse no ano 1801.\nO refectorio data do ano 1802 e ao seu car\u00f3n at\u00f3panse as cortes cubertas con b\u00f3veda de medio can\u00f3n e que conserva o piso empedrado coas canalizaci\u00f3ns de evacuaci\u00f3n do zudre e oito comedeiros de pedra.\nOutro dos departamentos a salientar \u00e9 o gran sal\u00f3n, posible sala capitular. Tr\u00e1tase dunha obra do s\u00e9culo XVI e que presenta tres portas de acceso e \u00e1 que d\u00e1 luz sete ventanais.\nNo corredor do claustro baixo at\u00f3pase unha porta rom\u00e1nica de finais do s\u00e9culo XIII deteriorada por modificaci\u00f3ns posteriores e que d\u00e1 acceso ao cap\u00edtulo, unha das estancias m\u00e1is grandes do mosteiro e que nos seus muros conserva restos rom\u00e1nicos das primeiras edificaci\u00f3ns do mosteiro.\nEstado de conservaci\u00f3n.\nO templo at\u00f3pase en bo estado de conservaci\u00f3n e permanece aberto ao culto, podendo ser visitado. As estancias monacais foron restauradas no ano 2005 e convertidas nun Hostal-Monumento a \"Hospeder\u00eda San Gonzalo das Penas\" con tres estrelas de categor\u00eda sendo a s\u00faa visita moi dificultosa."}
{"id": "51856", "revid": "889", "url": "https://gl.wikipedia.org/wiki?curid=51856", "title": "Municipalidade deT\u00f8ll\u00f8se", "text": ""}
{"id": "51857", "revid": "85894", "url": "https://gl.wikipedia.org/wiki?curid=51857", "title": "Eiras, San Amaro", "text": "Santa Ouxea de Eiras \u00e9 unha parroquia do concello ourens\u00e1n de San Amaro. En 2011, segundo o IGE, ti\u00f1a 118 habitantes (59 homes e 59 mulleres).\nXeograf\u00eda.\nSituada preto da ribeira do Mi\u00f1o, cunha orograf\u00eda que Otero Pedrayo denominaba como \"de bocarribeira\", \u00e9 dicir, nin de monta\u00f1a nin de ribeira, con suaves e onduladas ca\u00eddas cara o val do Mi\u00f1o, \u00f3 xeito dos Chaos de Amoeiro. Este nome -Chaos- aparece tam\u00e9n na microtoponimia da parroquia, referida \u00f3 monte do Chao, de car\u00e1cter comunal. As aldeas que compo\u00f1en a parroquia e o casar\u00edo disperso est\u00e9ndense polas abas do monte de San Trocado, a moi moderada altitude.\nCruzan a parroquia tres regatos, o de Xinzo (Farcixo), o da Lavandeira e o da Reguenga. O primeiro vai dar directamente \u00f3 r\u00edo Mi\u00f1o. Os segundos xuntaranse con outro regato procedente da veci\u00f1a parroquia de Vilar de Rei (Cenlle) conflu\u00edndo na Fareixa, onde hai unha pequena pero fermosa ca\u00edda de auga, con restos de antigos mu\u00ed\u00f1os. Actualmente, a Fareixa est\u00e1 a ser estragada polas extracci\u00f3ns dunha canteira, a\u00ednda que este lugar da Fareixa xa pertence administrativamente \u00f3 concello de Cenlle.\nO clima \u00e9 oce\u00e1nico suave, con chuvias abondosas, invernos moderadamente fr\u00edos e ver\u00e1ns bastante c\u00e1lidos, que influ\u00edron nos seus modos de vida, xa que a gander\u00eda e o policultivo foron tradicionalmente as s\u00faas fontes de riqueza, inclu\u00edda a elaboraci\u00f3n do vi\u00f1o, con zonas costeiras moi aptas para as vides, coma as ribeiras da Rega e as ca\u00eddas do sur de Xinzo. No abandono do vi\u00f1o son directamente responsables as decisi\u00f3ns pol\u00edticas que eliminaron do mapa da Denominaci\u00f3n de Orixe Ribeiro o concello do San Amaro, sen ter en conta os microclimas e as peculiaridades orogr\u00e1ficas e ed\u00e1ficas favorables \u00f3 vi\u00f1o en moitos lugares do concello. En canto \u00e1 miner\u00eda, tivo explotaci\u00f3ns de esta\u00f1o e de volframio a\u00ednda a mediados do s\u00e9culo XX, pero sabemos que xa en \u00e9poca romana eran buscadas as areas de ouro nas inmediaci\u00f3ns do monte de San Trocado. Mesmo \u00e9 posible que o esta\u00f1o puidera ser aproveitado en \u00e9pocas prerromanas.\nActualmente ten moi pouca poboaci\u00f3n e notablemente envellecida, xa que os novos acostuman marchar cara as cidades en busca de mellor futuro, pero nas s\u00faas mellores \u00e9pocas tivo unha poboaci\u00f3n entre 100 e 150 habitantes.\nHistoria e patrimonio.\nEn canto \u00f3s vestixios da s\u00faa prehistoria, \u00e9 posible atopar restos dende o Paleol\u00edtico superior (achados casuais de bifaces), \u00e1 Idade de Bronce. Desta \u00e9poca poden ser os petr\u00f3glifos ou gravados de c\u00edrculos en rochas, a\u00ednda que a s\u00faa cronolox\u00eda adoita alongarse incluso ata a \u00e9poca castrexa. Os petr\u00f3glifos de Eiras est\u00e1n no monte da Ermida, na parte superior dunha rocha chaira e alongada, orientada de norte a sur. Tr\u00e1tase dun panel de cinco insculturas circulares con covi\u00f1a central e li\u00f1as conc\u00e9ntricas. D\u00faas delas est\u00e1n orientadas cara o solpor do solsticio de ver\u00e1n, outras d\u00faas cara o outeiro do castro de San Cibr\u00e1n de Las, e, outras d\u00faas sinalan o Norte. Bar\u00e1llase a posibilidade de que tales insculturas puidesen ter a finalidade de calendario e mapa simultaneamente.\nNo mesmo monte da Ermida existen restos de m\u00e1moas, con lendas de enterramentos de \"mouros\", lugar cristianizado coa erecci\u00f3n dun sinxelo cruceiro. Un pouco cara o sur da rocha hai labores mineiros, con vetas de esta\u00f1o e ouro que posiblemente xa foran explotadas en \u00e9pocas anteriores \u00e1 Idade de Ferro, pois o lugar non est\u00e1 moi afastado do poboamento mineiro de Laias, que exist\u00eda na ladeira sur do San Trocado.\nOs castros, sometidos posiblemente \u00f3 castro de Lambrica (castro de San Cibrao de Las, entre Las e Ourantes), son pequenos e son a posible orixe dalg\u00fans dos pobos da parroquia. Son evidentes restos castrexos en Castro Marti\u00f1o (Xinzo) e no monte do Castro de Eiras, os dous en lamentable estado de abandono, pese \u00e1 proximidade de Lambrica, na \u00fanica onde se realizan actualmente labores de escavaci\u00f3n e consolidaci\u00f3n.\nNas paredes da igrexa, pr\u00f3xima \u00f3 castro de Eiras, p\u00f3dense descubrir alg\u00fans perpia\u00f1os con basta decoraci\u00f3n reticulada, de utilizaci\u00f3n posiblemente romana. Nas s\u00faas inmediaci\u00f3ns, Rodr\u00edguez Colmenero informou sobre a aparici\u00f3n dun mosaico romano, de t\u00e9gulas e de cer\u00e1mica, o que pode considerarse como os indicios dunha vila romana antecedente dos pazos e casas fidalgas que a\u00ednda hoxe podemos ver \u00f3 lado da igrexa de Eiras.\nXa da \u00e9poca romana, o resto antigo m\u00e1is salientable \u00e9 unha ara dedicada a Bandua R? Lambricae, que \u00e9 posiblemente a primeira testemu\u00f1a escrita do nome do citado castro de Lambrica. A\u00ednda que hai algunhas discrepancias entre os especialistas, o texto da ara podemos interpretalo de xeito prudente: \"\"A Bandua ... Cidade de Lambrica Emilio Reburrino (cumpriu o seu voto)\". A s\u00faa transcrici\u00f3n literal \u00e9 \"BANDV R? LAMBRICAE AEMILIVS REBURRINVS\"\". Existe ampla bibliograf\u00eda con interpretaci\u00f3ns bastante contraditorias. O \u00fanico que est\u00e1 claro \u00e9 que fala de Bandua, de Emilio Reburrino -seguramente un xefe ou potentado local na \u00e9poca romana- e de L\u00e1mbrica.\nC\u00f3mpre subli\u00f1ar que non existe acordo entre os investigadores sobre o sexo e a identidade de Bandua, un nome que se repite por gran parte da Hispania prerromana occidental, nin tampouco hai acordo acerca da s\u00faa funci\u00f3n ou dos seus atributos. Alg\u00fans relaci\u00f3nano coa guerra, outros cos l\u00edmites e cos v\u00ednculos... S\u00e1bese que se trata dun deus ind\u00edxena prerromano que segue a recibir culto tras a romanizaci\u00f3n na antigas Gallaecia e Lusitania, onde se conservan m\u00e1is de d\u00faas ducias de aras. En canto \u00e1 procedencia da ara de Eiras, existen fontes que afirman que procede do castro de San Cibrao das Las e Ourantes (a posible Lambrica), pero non hai probas desa circunstancia. Debemos ter en conta que en Eiras existiu un poboamento prerromano e romano e que a peza ben puido ter a s\u00faa orixe na propia parroquia, cuxo territorio -por pura l\u00f3xica- ser\u00eda dependente da citania de Las (L\u00e1mbrica), s\u00f3 a 1,5 quil\u00f3metros de distancia e que tivo unha poboaci\u00f3n intramuros duns 2 000 habitantes. A excesiva poboaci\u00f3n que albergaba a citania, na cima dun monte a 470 metros e sen terras aptas para agricultura, non poder\u00eda alimentarse suficientemente se non se cultivasen as veigas de Las e de Eiras, onde existir\u00edan centros agrarios que surtir\u00edan a cidade. Estes centros agrarios ser\u00e1n as \"villae\" romanas e moitos deles acabar\u00e1n transform\u00e1ndose en reitorais e pazos.\nCuevillas, en \"Prosas Galegas\", relaciona a Bandua coa deidade prerromana \u00e1 que se lle deu culto no cume do Santrocado, pero tampouco hai probas que demostren que a ara procede dese lugar. Esta afirmaci\u00f3n de Cuevillas, do que chegou a dicirse \"que regalara a ara \u00f3s propietarios do pazo onde estivo hospedado\", non deixa de ser mostra evidente das d\u00fabidas que existen acerca da orixe da ara. En resumo, podemos afirmar que non hai constancia das orixes da ara de Bandua. O \u00fanico que sabemos \u00e9 que est\u00e1 en Eiras dende tempo inmemorial e que, nas \u00e9pocas castrexa e romana, a aldea de Eiras ben puido pertencer \u00f3 castro de Lambrica, vista a s\u00faa proximidade e as grandes dimensi\u00f3ns do mesmo, podendo este \u00faltimo ter certo predominio entre as pequenas aldeas circundantes.\nEn \u00e9poca medieval a parroquia estaba dentro do territorio de Castela, denominado as\u00ed pola alta densidade de castelos ou casas fortes. Pertenc\u00eda \u00e1 xurisdici\u00f3n de Roucos (actual aldea do concello de Cenlle) onde hab\u00eda un castelo (que derrubaron os Irmandi\u00f1os, situado no lugar do Pereiro, en Cenlle) e unha casa forte, da que a\u00ednda se conserva parte na citada aldea de Roucos. Esta xurisdici\u00f3n era do Conde de Ribadavia. A\u00ednda as\u00ed, dentro da propia parroquia existiu outra pequena xurisdici\u00f3n, chamada \"Coto de Pazo\" no Catastro de Ensenada, e que ostentaban dous fidalgos da parroquia xa no s\u00e9culo XVIII, en 1789: Isabel Eraso e Xo\u00e1n Tiz\u00f3n.\nTampouco \u00e9 allea a relaci\u00f3n das terras da parroquia coa preeminencia dos grandes mosteiros, os verdadeiros colonizadores do agro na \u00e9poca medieval. Un destes mosteiros que pos\u00fae terras na parroquia de Eiras e as arrenda \u00f3s fidalgos \u00e9 o de San Clodio. Como exemplo destas relaci\u00f3ns podemos citar un documento de 1259 onde un xu\u00edz chamado Garc\u00eda Fern\u00e1ndez e a s\u00faa muller Urraca venden \u00f3 abade de San Clodio a metade do casal de Savariz (sic). Pero os de San Clodio xa deb\u00edan ter propiedades en Sabariz, pois no 1257 o abade do dito mosteiro xa aforara a dona Marina Arias de Lauc\u00eda a cuarta parte de Savariz a cambio de dous cap\u00f3ns.\nO desenvolvemento de aforamentos e subaforamentos levar\u00e1 \u00f3 enriquecemento dos intermediarios, sendo unha das causas da eclosi\u00f3n e auxe da fidalgu\u00eda rural nos s\u00e9culos XVII e XVIII, posteriores \u00f3 Medievo. Alg\u00fans dos foreiros destes mosteiros ser\u00e1n, pasadas as xeraci\u00f3ns, os futuros posuidores das casas fidalgas, grazas \u00e1s ganancias obtidas como intermediarios entre os campesi\u00f1os e os mosteiros ou grandes se\u00f1ores.\nNo \u00e1mbito eclesi\u00e1stico, \u00e9 tam\u00e9n na Idade Media cando o dominio da Igrexa se consolida na parroquia, coa erecci\u00f3n dunha primeira parroquial que contribuir\u00e1 a aglutinar os fregueses \u00f3 seu arredor. Ademais, existiron outros templos na parroquia, coma as capelas dos pazos de Eiras e de Sabariz.\nDa \u00e9poca barroca, dominada a terra e a econom\u00eda polos se\u00f1ores dos pazos, podemos a\u00ednda admirar hoxe algunhas das casas se\u00f1oriais xurdidas dese proceso (O pazo de Sabariz e o pazo de Eiras, entre outras). Do pazo de Eiras, a car\u00f3n dunha antiga carballa, consta documentalmente a s\u00faa fundaci\u00f3n no ano 1600 por Xo\u00e1n V\u00e1zquez de Sabariz, a\u00ednda que \u00e9 posible que xa existise alg\u00fan tipo de h\u00e1bitat antigo no mesmo terreo, como pode comprobarse pola aparici\u00f3n nas s\u00faas inmediaci\u00f3ns da ara romana de Bandua. Ademais dos V\u00e1zquez, habitaron a casa fidalga de Eiras familias tan co\u00f1ecidas coma os Varela, os Temes, os Salgado, os Toubes, os Gayoso ou os Tiz\u00f3n, entre outros. Todos eles recordados polos escudos que a\u00ednda ornan as fachadas e emparentados con moitas casas fidalgas da comarca e da provincia.\nO pazo de Sabariz, afastado das aldeas, e \u00f3 que xa nos referimos \u00f3 falar dos mosteiros, constit\u00fae un exemplo t\u00edpico de pazo rural galego vinculado a pequena fidalgu\u00eda rural. O seu nome significa etimoloxicamente \"o suevo rico\". Pertenceu \u00f3s V\u00e1zques, os Temes, os C\u00e1rdenas e os Tiz\u00f3n. Entre os elementos t\u00edpicos que ostentaba est\u00e1n os bras\u00f3ns, a grande solaina con escalinata, as balconadas cara o sol do mediod\u00eda, a torre, o pombal, a eira, o lagar, a capela, os h\u00f3rreos... Moitos destes elementos xa est\u00e1n desaparecidos, situaci\u00f3n que se repite nos pazos e casas fidalgas espalladas polo rural galego. Na portada do pazo, ademais do escudo cuartelado, existe unha curiosa imaxe barroca, dif\u00edcil de identificar.\nA igrexa parroquial acolle no seu interior un monumental retablo (o retablo maior) realizado polo entallador Francisco Castro Canseco no ano 1704. Castro Canseco traballou en diversos lugares de Galiza a principios do s\u00e9culo XVIII, sendo unha das s\u00faas obras m\u00e1is famosas a fermosa capela do Santo Cristo de Ourense, na que debeu traballar na mesma \u00e9poca en que se fixo o retablo de Eiras. Desta igrexa tam\u00e9n debemos destacar a \"fonte\" de pedra existente na sancrist\u00eda, con desaugadoiro \u00f3 exterior. Na sancrist\u00eda existe unha caixoneira barroca. Tam\u00e9n pertence \u00e1 parroquial unha fermosa cruz procesional de prata fabricada a principios do s\u00e9culo XIX polo prateiro ourens\u00e1n Ra\u00f1oi, con cristo no anverso, acompa\u00f1ado do Sol e da L\u00faa, e a imaxe da patroa da parroquia (Santa Ux\u00eda) no reverso. Ademais, ten imaxes dos evanxelistas e de diversos ap\u00f3stolos, todas elas en prata sobredourada.\nO retablo maior da igrexa, que consta de dous corpos e tres canles, ten columnas salom\u00f3nicas de cinco voltas, \u00f3 xeito barroco, arrodeadas de vides e uvas. Destacan especialmente as imaxes de San Xos\u00e9 e de San Xo\u00e1n, situadas orixinariamente na canle do Evanxeo e na da Ep\u00edstola, respectivamente. Pero tam\u00e9n \u00e9 salientable a imaxe de Santa Ux\u00eda, a patroa, que ocupaba orixinariamente a parte superior do conxunto e que a principios do s\u00e9culo XXI foi modificado na s\u00faa disposici\u00f3n, baixando a santa \u00f3 corpo inferior do retablo.\nNun retablo lateral os fregueses de Eiras veneran a imaxe da San Bertomeu, o Natanael b\u00edblico, \u00f3 que lle adican unha festa cada 24 de agosto. \nNo exterior da parroquial existe unha curiosa inscrici\u00f3n, posiblemente do s\u00e9culo XVII, que nos di \"Esta capilla hize / ron y dotaron a su cos / ta Bartolom\u00e9 V\u00e1zquez de Sabariz / Familiar del Santo Oficio de In / quisici\u00f3n y Catalina V\u00e1zquez su mujer y herederos\". \n Est\u00e1 escrita en caracteres propios dos s\u00e9culos XVI e XVII e acompa\u00f1ada dun escudo coa cruz da Inquisici\u00f3n, unha palma de martirio e unha espada (estes dous \u00faltimos atributos de Santa Ux\u00eda). Bartolom\u00e9 V\u00e1zquez de Sabariz finou en 1628 e entre os seus fillos, ademais de Rosendo V\u00e1zquez de Sabariz, est\u00e1 Xo\u00e1n V\u00e1zquez. Os descendentes de Rosendo V\u00e1zquez de Sabariz entroncar\u00e1n despois cos C\u00e1rdenas, tam\u00e9n no s\u00e9culo XVII. A capela \u00e1 que fai referencia a inscrici\u00f3n \u00e9 unha ed\u00edcula anexa \u00e1 parroquial onde existiron enterramentos fidalgos.\n\u00c1 porta do pazo de Eiras, \u00f3 lado da carballa centenaria, exist\u00eda un cruceiro derrubado nos anos setenta e desaparecido, \u00f3 igual que a estatua de Santo Antonio que presid\u00eda o portal\u00f3n do pazo, roubado nos anos oitenta. Existen na parroquia outros dous cruceiros, un deles con nimbo e pousadoiro, non moi lonxe da igrexa. Alg\u00fans autores denominan este tipo de cruceiros nimbados como cruces celtas.\nNos bras\u00f3ns das fachadas das casas fidalgas tam\u00e9n os canteiros mostraron toda a s\u00faa habelencia. Os apelidos que m\u00e1is se repiten son os de Temes, C\u00e1rdenas, V\u00e1zquez, Salgado e Tiz\u00f3n. Hai actualmente na parroquia, \u00e1 vista dos visitantes, unhas sete pedras de armas, tendo xa desaparecido outras singulares como unha que hab\u00eda na parede da reitoral e outra que pertenceu \u00e1 Fonte de Poelle. Os dous pazos da parroquia -e tam\u00e9n a casa reitoral- conservan nas s\u00faas leiras fermosos pombais circulares. \nSeguindo co patrimonio etnogr\u00e1fico, hai que dicir que a parroquia foi famosa polas s\u00faas eiras ou campos de h\u00f3rreos -al\u00ed chamados \"cabaceiros\"-. Tam\u00e9n houbo moitos mu\u00ed\u00f1os no regato da Lavandeira, case todos desaparecidos polas mesmas raz\u00f3ns. Os mu\u00ed\u00f1os son todos de rodicio horizontal ou de eixe vertical, moi parecidos na s\u00faa estrutura a outros mu\u00ed\u00f1os dos arredores. Ademais, moitas casas a\u00ednda gardan verdadeiros tesouros etnogr\u00e1ficos, imprescindibles para que as xeraci\u00f3ns futuras poidan co\u00f1ecer as t\u00e9cnicas e as labouras dos antergos, coma os lagares, os carros, e os demais apeiros, tanto de labranza coma de oficios que se realizaron nos baixos das vivendas.\nTam\u00e9n son destacables as fontes, especialmente as de A Reguenga e a de Xinzo, que acostuman ter anexo o \"tanque de lavar\". Hoxe apenas son utilizadas e o seu abandono repercute, igualmente, na s\u00faa conservaci\u00f3n.\nAs vivendas tradicionais acostuman mostrar todas a consabida solaina, orientada sempre cara o sol do mediod\u00eda ou da tarde, e que adoitan comunicarse con escaleiras cara \u00f3 exterior da vivenda. Cando serve para entrar na casa ch\u00e1mase \"pat\u00edn\" e, outras veces, conv\u00e9rtese nun longo e fermoso \"corredor\", no que se colgaban as espigas de millo a secar trala colleita. As m\u00e1is das veces est\u00e1 cuberto e feito de madeira. Nas casas fidalgas e na reitoral, estas solainas adoitan ser m\u00e1is monumentais, mostrando \u00e1s veces os airosos e decorativos canzorros que as sustentan.\nNatureza e agro.\nNa entrada do pobo hai unha monumental carballa, s\u00edmbolo da parroquia, cuns 4 metros de per\u00edmetro, que pode ter uns 400 anos de idade. Foi queimada nos anos corenta do s\u00e9culo XX, por culpa dunha trasnada infantil, e hoxe cons\u00e9rvase moi deteriorada, pero non por iso deixa de renovar cada ano. A s\u00faa fotograf\u00eda figura nunha recente publicaci\u00f3n das \u00e1rbores senlleiras de Galiza. \u00c1 s\u00faa sombra a\u00ednda segue a celebrarse a verbena do San Bartolameu, onde seguen a chegar as procesi\u00f3ns anuais na honra do santo, terreo dun antigo cruceiro derrubado a principios dos anos setenta. A s\u00faa ausencia non era impedimento para que, a\u00ednda a finais do s\u00e9culo XX, moitas persoas maiores se santiguasen \u00f3 pasar polo lugar.\nA\u00ednda quedan redutos do que foron as fermosas carballeiras. Ademais dos carballos, tam\u00e9n foron abondosas as sobreiras ou corticeiras, estas \u00faltimas nos lugares m\u00e1is quentes, \u00f3 igual que os \u00e9rbedos. Nas ribeiras dos r\u00edos abundaron os salgueiros, os ameneiros e alg\u00fan freixo. Actualmente, a recuperaci\u00f3n das ribeiras dos r\u00edos \u00e9 unha tarefa ardua, debido \u00e1s canalizaci\u00f3ns da rede de sumidoiros que se fixeron nos anos noventa, onde se guiaron cara os regatos todas as augas fecais da parroquia e doutros lugares lim\u00edtrofes. Estas augas destru\u00edron un fermoso ecosistema de ribeira, onde os vellos do lugar a\u00ednda recordan unha gran variedade de fauna, especialmente anfibios, invertebrados e peixes. Deles p\u00f3dese recordar especialmente os trit\u00f3ns e os \"cabali\u00f1os do demo\" ou lib\u00e9lulas. Hoxe \u00e9 case imposible atoparse con esta diversidade.\nA mediados do s\u00e9culo XX, os montes foron repoboados con pi\u00f1eiros, de f\u00e1cil venda e crecemento r\u00e1pido. Hoxe xa se respectan m\u00e1is as \u00e1rbores aut\u00f3ctonas pero, a\u00ednda as\u00ed, a s\u00faa recuperaci\u00f3n vai moi lenta. Os incendios forestais e a busca de \"boa le\u00f1a de carballo\" (cortando os exemplares polo p\u00e9 en vez de practicar \"decotas\") son os peores inimigos dos nosos montes.\nOs cultivos tradicionais que m\u00e1is se practicaron son os das patacas, o millo e o vi\u00f1o, \u00f3 que xa se aludiu m\u00e1is arriba. Os regatos e os mananciais contribu\u00edron \u00e1 existencia de pastos abundantes para o seu gando, algunha vez con ovino e caprino, pero maioritariamente vac\u00fan, que tam\u00e9n era empregado nas faenas agr\u00edcolas antes da chegada dos tractores. As vicisitudes econ\u00f3micas actuais non permiten a viabilidade dos cultivos, nin sequera da gander\u00eda intensiva, moi abondosa ata hai poucos anos.\nO abandono do agro e da gander\u00eda tam\u00e9n est\u00e1 a repercutir na flora e na fauna. As\u00ed, por exemplo, \u00e9 dif\u00edcil atopar certo tipo de cogomelos, porque xa non se estercan os campos \u00f3 xeito tradicional. Ademais, a inexistencia de gando repercute tam\u00e9n na limpeza de leiras, lameiros, montes e, mesmo, nas beiras dos cami\u00f1os, sendo invadidos por malas herbas e silveiras. Este abandono tam\u00e9n impide, moitas veces, a realizaci\u00f3n de simples paseos polos arredores. Moitos animais case desapareceron do contorno, como as pegas ou as lavandeiras, tradicionais compa\u00f1eiras das labouras agr\u00edcolas que hoxe apenas se realizan. \u00c1 vez, outros animais inzaron nos montes, coma o porco bravo ou xabar\u00edl. Recentemente realiz\u00e1ronse labores de limpeza e repoboaci\u00f3n forestal no monte comunal da Ermida, con plantaci\u00f3ns de sobreiras, oliveiras e pi\u00f1eiros.\nEiras na literatura.\nNon son abondosas, realmente, as referencias literarias a Eiras, pero algunha obra hai que recrea vivencias, costumes ou paisaxes da parroquia noutros tempos. Unha primeira cita \u00e9 a do poeta da parroquia veci\u00f1a de Ourantes, Perfecto Sulleiro, que escribe as s\u00faas lembranzas da infancia e que publica co t\u00edtulo de \"A beira da vida, pequenas e tenras lembranzas\" onde se acorda dos arredores da parroquia de Ourantes, describindo nas s\u00faas poes\u00edas case \u00f3 detalle tanto as paisaxes como as vivencias e as preocupaci\u00f3ns das xentes das aldeas nos anos da nenez do autor.\nEn prosa tam\u00e9n atopamos un exemplo en \"Da vendima \u00e1 zafra. Cr\u00f3nica dun emigrante galego en Cuba\", de Emilio Comas Paret. Unha novela-relato na que un labrego de Eiras, descendente dunha co\u00f1ecida familia palaciana e obrigado polas circunstancias a emigrar a Cuba en 1920, con tan s\u00f3 15 anos, a\u00ednda \u00e9 quen de relatar de vello unha pequena descrici\u00f3n da s\u00faa aldea nativa, ademais das s\u00faas inquedanzas e anceios persoais, que tivo que completar sempre lonxe de Galiza. Destapa as trampas da sociedade no comercio de inmigrantes e as enfermizas e inxustificadas obsesi\u00f3ns dos paisanos galegos pola transgresi\u00f3n dos marcos, as\u00ed como as penurias que tiveron que pasar os nosos emigrantes polo mundo adiante, especialmente os das d\u00e9cadas finais do s\u00e9culo XIX e primeiras do XX. Como homenaxe a este vello emigrante, podemos recordar aqu\u00ed unha das s\u00faas descrici\u00f3ns da parroquia: \"En Eiras as r\u00faas eran de terra e algunha laxe. Como en toda Galicia o verd\u00edn cubr\u00eda as paredes das casas. Cando chov\u00eda, o lamazal que se fac\u00eda era tremendo. Hab\u00eda que sa\u00edr da casa con zapatos de madeira, deses que lle chaman zocos, para vadear a lama. Nas r\u00faas plant\u00e1banse vides, que logo se cruzaban por enriba e fac\u00edan como un teito. Era moi bonito e daba sombra e uvas. Al\u00ed a propiedade \u00e9 moi respectada e de fronte a t\u00faa casa non hab\u00eda quen cortase un acio.\"\nEn 2013 Bautista \u00c1lvarez publicou un libro de relatos, \"Retallos daquela infancia\", con dezaseis historias nas que a maior\u00eda transcorren en paisaxes de Las (a parroquia natal do autor), Eiras e parroquias lindeiras, entre os anos 30 e 40 do s\u00e9culo XX. Tr\u00e1tase do seu primeiro libro de narrativa que, segundo confesa, \"anda cerca das memorias\". Bautista \u00c1lvarez naceu en 1933 na aldea de Loucia, a medio cami\u00f1o entre as parroquias de Eiras e de San Cibrao das Las.\nLugares e parroquias.\nLugares de Eiras.\nEiras, A Touza, A Reguenga, Tralorr\u00edo, Xinzo e o pazo de Sabariz son os n\u00facleos tradicionais de habitaci\u00f3n. Os cinco primeiros son lugares con poboaci\u00f3n agrupada, estando na primeira a igrexa e o cemiterio. Sabariz \u00e9 un pazo. No \u00faltimo terzo do s\u00e9culo XX aparece poboaci\u00f3n dispersa nas paraxes da Portela e O Castro. Outro lugar con poboamento disperso \u00e9 A Ermida, cunha soa casa."}
{"id": "51858", "revid": "89787", "url": "https://gl.wikipedia.org/wiki?curid=51858", "title": "Liga do Sur", "text": "A Liga do Sur \u00e9 unha agrupaci\u00f3n neoconfederada e sudista aparecida en 1994, de car\u00e1cter nacionalista e secesionista dos EUA para constitu\u00edr no sur dos Estados Unidos un estado rexido polas ensinanzas da Biblia. Son cristi\u00e1ns tradicionalistas, reclaman os vellos s\u00edmbolos (bandeira, himno) e a defensa dos dereitos dos estados, o autogoberno e os dereitos individuais da segunda emenda. A s\u00faa base \u00e9 Tuscaloosa (Alabama). En 2005 ti\u00f1a uns 10.000 membros e o seu xefe era Michael Hill. Acusado de grupo racista, est\u00e1 considerada unha das principais organizaci\u00f3ns de odio dos Estados Unidos"}
{"id": "51860", "revid": "1556", "url": "https://gl.wikipedia.org/wiki?curid=51860", "title": "Castro Canseco", "text": ""}
{"id": "51861", "revid": "119723", "url": "https://gl.wikipedia.org/wiki?curid=51861", "title": "Nova Alianza Flamenga", "text": "A Nova Alianza Flamenga (en ; N-VA) \u00e9 un partido pol\u00edtico flamengo xurdido trala s\u00faa separaci\u00f3n do hist\u00f3rico partido nacionalista flamengo Volksunie. A N-VA \u00e9 republicana, de centro-dereita e aposta pola plena soberan\u00eda de Flandres e a s\u00faa constituci\u00f3n como un estado na UE."}
{"id": "51862", "revid": "5312", "url": "https://gl.wikipedia.org/wiki?curid=51862", "title": "Le Mouvement Normand", "text": "Le Mouvement Normand (en galego: \"O Movemento Normando\") \u00e9 unha organizaci\u00f3n pol\u00edtica francesa que avoga pola autonom\u00eda de Normand\u00eda. A diferenza de moitos grupos en Francia, rexeita o separatismo e subli\u00f1a o punto de vista de que o pobo normando \u00e9 unha das nacionalidades constitu\u00edntes da naci\u00f3n francesa.\nHistoria.\nO \"Mouvement Normand\" ten a s\u00faa orixe nos movementos franceses de extrema dereita dos anos sesenta. En 1969, a p\u00f3la de Ru\u00e1n da uni\u00f3n estudiantil de ultradereita \"F\u00e9d\u00e9ration nationale des \u00e9tudiants de France\" uniuse con \"l'Union pour la R\u00e9gion Normande\" en Lisieux para forma-lo \"Mouvement de la Jeunesse de Normandie\", renomeado Mouvement Normand en 1971. Est\u00e1 liderado polo prominente activista de dereitas Didier Patte, que tam\u00e9n \u00e9 membro do \"Groupement de recherche et d'\u00e9tudes sur la culture europ\u00e9enne (GRECE).\nO \"Mouvement Normand\" ten sempre recibido os seus apoios da ultradereita francesa, especialmente da Fronte Nacional. De t\u00f3dolos xeitos, en anos recentes, ten habido unha significativa captaci\u00f3n dos membros dos partidos de centro-dereita como a Uni\u00f3n pola Democracia Francesa (UDF). A axenda rexionalista do \"Mouvement Normand\" recibe moita atenci\u00f3n t\u00f3dolos d\u00edas na vida pol\u00edtica normanda."}
{"id": "51864", "revid": "736", "url": "https://gl.wikipedia.org/wiki?curid=51864", "title": "UXT", "text": ""}
{"id": "51865", "revid": "23204", "url": "https://gl.wikipedia.org/wiki?curid=51865", "title": "Garza branca", "text": "A garza branca (\"Egretta alba\", \"Ardea alba\" ou \"Casmerodius albus\") \u00e9 unha garza presente en moitas das zonas de clima tropical e temperado do mundo.\nDescrici\u00f3n.\nA garza branca \u00e9 unha garza de tama\u00f1o grande co peteiro amarelo e patas e p\u00e9s gris escuros. Mide entre 85 e 100\u00a0cm de lonxitude, e ten unha envergadura de \u00e1s que vai de 145 a 170\u00a0cm, pesa ata 1,5\u00a0kg. En xeral, os machos son algo meirandes c\u00e1s femias. O bico \u00e9 longo e dereito. A cola curta. A plumaxe \u00e9 uniformemente branca. Voan, coma t\u00f3dalas garzas, co pescozo encollido, o que as diferencia das cego\u00f1as e as gr\u00faas.\nDistribuci\u00f3n e h\u00e1bitat.\n\u00c9 a garza de distribuci\u00f3n m\u00e1is ampla. Vive no continente americano ata \u00f3 sur do Canad\u00e1, no sur e centro de Europa en \u00c1frica e no Oriente Medio. \u00c9 unha especie parcialmente migratoria: os exemplares do hemisferio norte viaxan cara \u00f3 sur nos invernos m\u00e1is fr\u00edos.\nHabita en canavais preto de lagos, r\u00edos e pantanos, nos que haxa tam\u00e9n \u00e1rbores e arbustos. F\u00f3ra da \u00e9poca de cr\u00eda, at\u00f3pase a gusto en zonas de chaira.\nAlimentaci\u00f3n.\nCome insectos, anfibios, peixes e ratos e mam\u00edferos pequenos.\nReproduci\u00f3n.\nForman colonias de cr\u00eda. Constr\u00faen ni\u00f1os moi grandes de garabullos nas \u00e1rbores. Po\u00f1en, entre abril e xu\u00f1o, tres ou catro ovos.\nStatus.\n\u00c9 unha especie en certa expansi\u00f3n, a\u00ednda que est\u00e1 en perigo nalgunhas \u00e1reas da s\u00faa distribuci\u00f3n, como Nova Zelandia. En Australia \u00e9 unha especie protexida. En Norteam\u00e9rica foron cazadas en grandes cantidades a finais do s\u00e9culo XIX para usa-las s\u00faas plumas na decoraci\u00f3n de sombreiros, pero as s\u00faas poboaci\u00f3ns aumentaron grazas \u00e1s medidas de protecci\u00f3n. A destruci\u00f3n do seu h\u00e1bitat \u00e9 a ameaza m\u00e1is grande para a s\u00faa supervivencia. Est\u00e1 inclu\u00edda no AEWA (Acordo para a conservaci\u00f3n das aves acu\u00e1ticas de \u00c1frica e Eurasia).\nTaxonom\u00eda.\nSegundo os autores o nome cient\u00edfico desta especie \u00e9 \"Egretta alba\", \"Ardea alba\" ou \"Casmerodius albus\". \nTen catro subespecies distribu\u00eddas por diferentes partes do mundo:"}
{"id": "51867", "revid": "1272902", "url": "https://gl.wikipedia.org/wiki?curid=51867", "title": "Asno", "text": ""}
{"id": "51868", "revid": "6939", "url": "https://gl.wikipedia.org/wiki?curid=51868", "title": "Barco viquingo", "text": "Barco viquingo \u00e9 o nome colectivo que reciben os diferentes tipos de nav\u00edos utilizados polos viquingos, divididos en funci\u00f3n do seu tama\u00f1o e funci\u00f3n: drakkar, knarr, karve e faering.\nHistoria.\nOs primeiros barcos viquingos carec\u00edan de velame, contra fins do s\u00e9culo VI e comezos do VII comezan a aparecer as primeiras velas e a partir do s\u00e9culo VIII os nav\u00edos contan cun velame m\u00e1is completo, convert\u00e9ndose en t\u00edpico o nav\u00edo cunha gran vela cadrada ou trapezoidal sobre un pau situado \u00e1 proa do medio da nave, nunha carlinga sobre a quilla, esta vela era a que rex\u00eda o rumbo da nave, servindo o tem\u00f3n tan s\u00f3 para facer lixeiras correcci\u00f3ns. A\u00ednda as\u00ed os viquingos seguiron a utilizar embarcaci\u00f3ns sen velame.\nA construci\u00f3n dos barcos realiz\u00e1base as m\u00e1is das veces ao aire libre ou ben nun alboio ao p\u00e9 da beiramar, utilizando diferentes tipos de madeira para as diferentes partes, de carballo para a quilla, de abeto para a berlinga e as partes m\u00e1is avanzadas da popa e da propa e de faia para o resto.\nDrakkar.\nO drakkar era unha embarcaci\u00f3ns longa, r\u00e1pida, lixeira e segura, con remos en case toda a lonxitude do casco e con velame. Us\u00e1base tanto como para viaxes de rapina como para comercio de longa distancia. Foi clave para o poder naval viquingo e posibilitaron a colonizaci\u00f3n n\u00f3rdica das Orcadas, Shetland, Feroe, Islandia e Groenlandia xa que non navegaba bordeando a costa como ata ent\u00f3n era o habitual.\nKnarr.\nOs knarr eran nav\u00edos de transporte de 16 metros de longo, 4.5 de largo e con capacidade para transporter 15 toneladas\nKarve e faering.\nOs karve e faering eran pequenas embarcaci\u00f3ns."}
{"id": "51870", "revid": "85894", "url": "https://gl.wikipedia.org/wiki?curid=51870", "title": "Elecci\u00f3ns municipais nos Blancos", "text": "Estes foron os resultados das elecci\u00f3ns municipais no concello dos Blancos dende 1979.\nComparativa de todas as elecci\u00f3ns.\nComposici\u00f3n das Corporaci\u00f3ns.\nCorporaci\u00f3ns democr\u00e1ticas nos Blancos desde a aprobaci\u00f3n da Constituci\u00f3n de 1978."}
{"id": "51872", "revid": "89787", "url": "https://gl.wikipedia.org/wiki?curid=51872", "title": "Elecci\u00f3ns municipais en Bobor\u00e1s", "text": "Estes foron os resultados das elecci\u00f3ns municipais no concello de Bobor\u00e1s dende 1979.\nComparativa de todas as elecci\u00f3ns.\nComposici\u00f3n das Corporaci\u00f3ns.\nCorporaci\u00f3ns democr\u00e1ticas en Bobor\u00e1s desde a aprobaci\u00f3n da Constituci\u00f3n de 1978."}
{"id": "51873", "revid": "85894", "url": "https://gl.wikipedia.org/wiki?curid=51873", "title": "Elecci\u00f3ns municipais na Bola", "text": "Estes foron os resultados das elecci\u00f3ns municipais no concello da Bola dende 1979.\nComparativa de todas as elecci\u00f3ns.\nComposici\u00f3n das Corporaci\u00f3ns.\nCorporaci\u00f3ns democr\u00e1ticas na Bola desde a aprobaci\u00f3n da Constituci\u00f3n de 1978."}
{"id": "51875", "revid": "89787", "url": "https://gl.wikipedia.org/wiki?curid=51875", "title": "Elecci\u00f3ns municipais no Bolo", "text": "Estes foron os resultados das elecci\u00f3ns municipais no concello do Bolo dende 1979.\nComparativa de todas as elecci\u00f3ns.\nComposici\u00f3n das Corporaci\u00f3ns.\nCorporaci\u00f3ns democr\u00e1ticas no Bolo desde a aprobaci\u00f3n da Constituci\u00f3n de 1978."}
{"id": "51877", "revid": "103786", "url": "https://gl.wikipedia.org/wiki?curid=51877", "title": "Elecci\u00f3ns municipais en Burela", "text": "Estes foron os resultados das elecci\u00f3ns municipais no concello de Burela dende 1995.\nComparativa de todas as elecci\u00f3ns.\nComposici\u00f3n das Corporaci\u00f3ns.\nCorporaci\u00f3ns democr\u00e1ticas en Burela desde a aprobaci\u00f3n da Constituci\u00f3n de 1978. As primeiras elecci\u00f3ns realiz\u00e1ronse en 1995 porque ese ano segreg\u00e1rase de Cervo, concello do que formaba parte at\u00e9 ent\u00f3n."}
{"id": "51878", "revid": "15490", "url": "https://gl.wikipedia.org/wiki?curid=51878", "title": "Elecci\u00f3ns municipais en B\u00f3veda", "text": "Estes foron os resultados das elecci\u00f3ns municipais no concello de B\u00f3veda dende 1979.\nComparativa de todas as elecci\u00f3ns.\nComposici\u00f3n das Corporaci\u00f3ns.\nCorporaci\u00f3ns democr\u00e1ticas en B\u00f3veda desde a aprobaci\u00f3n da Constituci\u00f3n de 1978."}
{"id": "51879", "revid": "103786", "url": "https://gl.wikipedia.org/wiki?curid=51879", "title": "Elecci\u00f3ns municipais en Cabana de Berganti\u00f1os", "text": "Estes foron os resultados das elecci\u00f3ns municipais no concello de Cabana de Berganti\u00f1os dende 1979.\nComparativa de todas as elecci\u00f3ns.\nComposici\u00f3n das Corporaci\u00f3ns.\nCorporaci\u00f3ns democr\u00e1ticas en Cabana de Berganti\u00f1os desde a aprobaci\u00f3n da Constituci\u00f3n de 1978."}
{"id": "51880", "revid": "103786", "url": "https://gl.wikipedia.org/wiki?curid=51880", "title": "Elecci\u00f3ns municipais en Camari\u00f1as", "text": "Estes foron os resultados das elecci\u00f3ns municipais no concello de Camari\u00f1as dende 1979.\nComparativa de todas as elecci\u00f3ns.\nComposici\u00f3n das Corporaci\u00f3ns.\nCorporaci\u00f3ns democr\u00e1ticas en Camari\u00f1as desde a aprobaci\u00f3n da Constituci\u00f3n de 1978."}
{"id": "51882", "revid": "89787", "url": "https://gl.wikipedia.org/wiki?curid=51882", "title": "Elecci\u00f3ns municipais en Calvos de Rand\u00edn", "text": "Estes foron os resultados das elecci\u00f3ns municipais no concello de Calvos de Rand\u00edn dende 1979.\nComparativa de todas as elecci\u00f3ns.\nComposici\u00f3n das Corporaci\u00f3ns.\nCorporaci\u00f3ns democr\u00e1ticas en Calvos de Rand\u00edn desde a aprobaci\u00f3n da Constituci\u00f3n de 1978."}
{"id": "51883", "revid": "103786", "url": "https://gl.wikipedia.org/wiki?curid=51883", "title": "Elecci\u00f3ns municipais en Cabanas", "text": "Estes foron os resultados das elecci\u00f3ns municipais no concello de Cabanas dende 1979.\nComparativa de todas as elecci\u00f3ns.\nComposici\u00f3n das Corporaci\u00f3ns.\nCorporaci\u00f3ns democr\u00e1ticas en Cabanas desde a aprobaci\u00f3n da Constituci\u00f3n de 1978."}
{"id": "51885", "revid": "85894", "url": "https://gl.wikipedia.org/wiki?curid=51885", "title": "Elecci\u00f3ns municipais en Carballeda de Avia", "text": "Estes foron os resultados das elecci\u00f3ns municipais no concello de Carballeda de Avia dende 1979.\nComparativa de todas as elecci\u00f3ns.\nComposici\u00f3n das Corporaci\u00f3ns.\nCorporaci\u00f3ns democr\u00e1ticas en Carballeda de Avia desde a aprobaci\u00f3n da Constituci\u00f3n de 1978."}
{"id": "51886", "revid": "56817", "url": "https://gl.wikipedia.org/wiki?curid=51886", "title": "Annales Bertiniani", "text": "Os Annales Bertiniani ou Anais de San Bert\u00edn \u00e9 unha cr\u00f3nica franca descoberta no Mosteiro de San Bert\u00edn (B\u00e9lxica). A cr\u00f3nica cobre o per\u00edodo comprendido entre o ano 830 e o 882 e foi escrita por varios escribas, inclu\u00edndo a Hincmar, arcebispo de Reims. Foi inclu\u00edda no \"Monumenta Germani\u00e6 Historica\".\nConsiderada continuaci\u00f3n dos \"Annales Regni Francorum\", os anais son notables, entre outras cousas, pola referencia que d\u00e1 dos pobos xerm\u00e1nicos, en especial dos viquingos e d\u00e1 conta da primeira chegada co\u00f1ecida dos viquingos a Galicia no ano 844."}
{"id": "51887", "revid": "89787", "url": "https://gl.wikipedia.org/wiki?curid=51887", "title": "Elecci\u00f3ns municipais en Carballeda de Valdeorras", "text": "Estes foron os resultados das elecci\u00f3ns municipais no concello de Carballeda de Valdeorras dende 1979.\nComparativa de todas as elecci\u00f3ns.\nComposici\u00f3n das Corporaci\u00f3ns.\nCorporaci\u00f3ns democr\u00e1ticas en Carballeda de Valdeorras desde a aprobaci\u00f3n da Constituci\u00f3n de 1978."}
{"id": "51888", "revid": "103786", "url": "https://gl.wikipedia.org/wiki?curid=51888", "title": "Elecci\u00f3ns municipais en Carballedo", "text": "Estes foron os resultados das elecci\u00f3ns municipais no concello de Carballedo dende 1979.\nComparativa de todas as elecci\u00f3ns.\nComposici\u00f3n das Corporaci\u00f3ns.\nCorporaci\u00f3ns democr\u00e1ticas en Carballedo desde a aprobaci\u00f3n da Constituci\u00f3n de 1978."}
{"id": "51889", "revid": "103786", "url": "https://gl.wikipedia.org/wiki?curid=51889", "title": "Elecci\u00f3ns municipais na Capela", "text": "Estes foron os resultados das elecci\u00f3ns municipais no concello da Capela dende 1979.\nComparativa de todas as elecci\u00f3ns.\nComposici\u00f3n das Corporaci\u00f3ns.\nCorporaci\u00f3ns democr\u00e1ticas na Capela desde a aprobaci\u00f3n da Constituci\u00f3n de 1978."}
{"id": "51891", "revid": "103786", "url": "https://gl.wikipedia.org/wiki?curid=51891", "title": "Elecci\u00f3ns municipais en Carballo", "text": "Estes foron os resultados das elecci\u00f3ns municipais no concello de Carballo dende 1979.\nComparativa de todas as elecci\u00f3ns.\nComposici\u00f3n das Corporaci\u00f3ns.\nCorporaci\u00f3ns democr\u00e1ticas en Carballo desde a aprobaci\u00f3n da Constituci\u00f3n de 1978."}
{"id": "51892", "revid": "103786", "url": "https://gl.wikipedia.org/wiki?curid=51892", "title": "Elecci\u00f3ns municipais en Cari\u00f1o", "text": "Estes foron os resultados das elecci\u00f3ns municipais no concello de Cari\u00f1o dende 1988.\nComparativa de todas as elecci\u00f3ns.\nComposici\u00f3n das Corporaci\u00f3ns.\nCorporaci\u00f3ns democr\u00e1ticas en Cari\u00f1o desde a s\u00faa segregaci\u00f3n do concello de Ortigueira, \u00f3 se converter no concello n\u00famero 313 de Galicia, o 21 de xaneiro de 1988."}
{"id": "51893", "revid": "124656", "url": "https://gl.wikipedia.org/wiki?curid=51893", "title": "Elecci\u00f3ns municipais en Carnota", "text": "Corporaci\u00f3ns democr\u00e1ticas en Carnota desde a aprobaci\u00f3n da Constituci\u00f3n de 1978.\nCandidatos: Ram\u00f3n Noceda Caama\u00f1o (BNG), Jos\u00e9 Domingo Cipriano Oreiro Rodr\u00edguez (PP) e Jes\u00fas Manuel Campos D\u00edaz (PSdeG-PSOE).\nCandidatos: Juan Manuel Saborido Rama (PSdeG-PSOE), Agust\u00edn Manuel Gonz\u00e1lez Dosil (PP), Milucho Louro (BNG)"}
{"id": "51894", "revid": "103786", "url": "https://gl.wikipedia.org/wiki?curid=51894", "title": "Elecci\u00f3ns municipais en Carral", "text": "Estes foron os resultados das elecci\u00f3ns municipais no concello de Carral dende 1979.\nComparativa de todas as elecci\u00f3ns.\nComposici\u00f3n das Corporaci\u00f3ns.\nCorporaci\u00f3ns democr\u00e1ticas en Carral desde a aprobaci\u00f3n da Constituci\u00f3n de 1978."}
{"id": "51895", "revid": "1131", "url": "https://gl.wikipedia.org/wiki?curid=51895", "title": "Lousada, Portugal", "text": "Lousada \u00e9 unha vila portuguesa pertencente ao Distrito do Porto, na rexi\u00f3n Norte e subrexi\u00f3n do T\u00e1mega, con cerca de 7.800 habitantes.\n\u00c9 cabeza dun municipio con 94,89\u00a0km\u00b2 de \u00e1rea e 46.322 habitantes (2004), subdividido en 25 fregues\u00edas. O concello limita ao norte con Vizela, ao nordeste con Felgueiras, ao leste con Amarante, ao sur con Penafiel, ao suroeste con Paredes e a oeste con Pa\u00e7os de Ferreira e Santo Tirso. As fregues\u00edas sede do concello son Silvares e Cristelos.\nNo contexto de pol\u00edticas sub-rexionais de desenvolvemento e de mobilidade, \u00e9 membro da Comunidade Urbana (ComUrb) do Vale do Sousa, constitu\u00edda por 6 municipios, que en total contabilizaban 327.768 habitantes en 2001."}
{"id": "51896", "revid": "85894", "url": "https://gl.wikipedia.org/wiki?curid=51896", "title": "Elecci\u00f3ns municipais en Cartelle", "text": "Estes foron os resultados das elecci\u00f3ns municipais no concello de Cartelle dende 1979.\nComparativa de todas as elecci\u00f3ns.\nComposici\u00f3n das Corporaci\u00f3ns.\nCorporaci\u00f3ns democr\u00e1ticas en Cartelle desde a aprobaci\u00f3n da Constituci\u00f3n de 1978."}
{"id": "51897", "revid": "85894", "url": "https://gl.wikipedia.org/wiki?curid=51897", "title": "Elecci\u00f3ns municipais en Castrelo de Mi\u00f1o", "text": "Estes foron os resultados das elecci\u00f3ns municipais no concello de Castrelo de Mi\u00f1o dende 1979.\nComparativa de todas as elecci\u00f3ns.\nComposici\u00f3n das Corporaci\u00f3ns.\nCorporaci\u00f3ns democr\u00e1ticas en Castrelo de Mi\u00f1o desde a aprobaci\u00f3n da Constituci\u00f3n de 1978."}
{"id": "51898", "revid": "89787", "url": "https://gl.wikipedia.org/wiki?curid=51898", "title": "Elecci\u00f3ns municipais en Castrelo do Val", "text": "Estes foron os resultados das elecci\u00f3ns municipais no concello de Castrelo do Val dende 1979.\nComparativa de todas as elecci\u00f3ns.\nComposici\u00f3n das Corporaci\u00f3ns.\nCorporaci\u00f3ns democr\u00e1ticas en Castrelo do Val desde a aprobaci\u00f3n da Constituci\u00f3n de 1978."}
{"id": "51899", "revid": "124656", "url": "https://gl.wikipedia.org/wiki?curid=51899", "title": "Elecci\u00f3ns municipais en Castro Caldelas", "text": "Estes foron os resultados das elecci\u00f3ns municipais no concello de Castro Caldelas dende 1979.\nComparativa de todas as elecci\u00f3ns.\nComposici\u00f3n das Corporaci\u00f3ns.\nCorporaci\u00f3ns democr\u00e1ticas en Castro Caldelas desde a aprobaci\u00f3n da Constituci\u00f3n de 1978."}
{"id": "51900", "revid": "103786", "url": "https://gl.wikipedia.org/wiki?curid=51900", "title": "Elecci\u00f3ns municipais en Castroverde", "text": "Estes foron os resultados das elecci\u00f3ns municipais no concello de Castroverde dende 1979.\nComparativa de todas as elecci\u00f3ns.\nComposici\u00f3n das Corporaci\u00f3ns.\nCorporaci\u00f3ns democr\u00e1ticas en Castroverde desde a aprobaci\u00f3n da Constituci\u00f3n de 1978."}
{"id": "51901", "revid": "103786", "url": "https://gl.wikipedia.org/wiki?curid=51901", "title": "Elecci\u00f3ns municipais en Catoira", "text": "Estes foron os resultados das elecci\u00f3ns municipais no concello de Catoira dende 1979. \nComparativa de todas as elecci\u00f3ns.\nComposici\u00f3n das Corporaci\u00f3ns.\nCorporaci\u00f3ns democr\u00e1ticas en Catoira desde a aprobaci\u00f3n da Constituci\u00f3n de 1978."}
{"id": "51903", "revid": "1131", "url": "https://gl.wikipedia.org/wiki?curid=51903", "title": "Cr\u00f3nica Albeldense", "text": "A Cr\u00f3nica Albeldense (\"Codex Conciliorum Albeldensis seu Vigilanus\") \u00e9 un manuscrito medieval, ademais dunha cr\u00f3nica hist\u00f3rica que chega ata o ano 883, no tempo de Afonso III que se sup\u00f3n escrita polo eclesi\u00e1stico Dulcinio, cont\u00e9n varios documentos hist\u00f3ricos da \u00e9poca visigoda. Entre outros textos est\u00e1n os canons dos Concilios de Toledo, o Liber Iudiciorum, decretos de Papas, narraci\u00f3ns hist\u00f3ricas (como unha vida de Mahoma), un calendario etc. Os compiladores foron tres monxes do mosteiro de Albelda (A Rioxa), Vigila e dous colaboradores, que a completaron no ano 976, o manuscrito orixinal cons\u00e9rvase na biblioteca de El Escorial. A Albeldense cont\u00e9n a primeira menci\u00f3n e representaci\u00f3n no Oeste da numeraci\u00f3n \u00e1rabe."}
{"id": "51908", "revid": "736", "url": "https://gl.wikipedia.org/wiki?curid=51908", "title": "Uni\u00f3n Xeral de Traballadores", "text": ""}
{"id": "51909", "revid": "736", "url": "https://gl.wikipedia.org/wiki?curid=51909", "title": "UGT", "text": ""}
{"id": "51910", "revid": "69139", "url": "https://gl.wikipedia.org/wiki?curid=51910", "title": "Pirita", "text": "A pirita (do grego \"pyros\" que significa lume) \u00e9 un mineral da clase dos sulfuros cuxa f\u00f3rmula qu\u00edmica \u00e9 FeS2 (cont\u00e9n un 53,4% de xofre e un 46,6% de ferro).\nAspecto.\nA pirita tam\u00e9n foi chamada \"o ouro dos parvos\" pola confusi\u00f3n \u00e1 que leva o seu parecido con este metal. At\u00f3pase frecuentemente maciza, granulada, radiada, estalact\u00edtica e globular. Non \u00e9 raro atopala na s\u00faa forma cristalina co seu t\u00edpico aspecto c\u00fabico (coas caras \u00e1s veces estriadas perpendicularmente) ou tam\u00e9n en octaedros ou piritoedros (poliedros de 12, 16, 18 ou 20 caras) e a mi\u00fado maclada.\nLugares onde se atopa.\nAt\u00f3pase en xacementos intramagm\u00e1ticos, en fil\u00f3ns hidrotermais e en xacementos sedimentarios e metam\u00f3rficos. As\u00f3ciase con frecuencia coa esfarelita, co cuarzo, coa calcita, coa galena e coa calcopirita.\nUn dos m\u00e1is importantes xacementos de pirita en Espa\u00f1a \u00e9 o de Navaj\u00fan (A Rioxa) do que se obte\u00f1en piritas dunha grand\u00edsima perfecci\u00f3n est\u00e9tica.\nUsos da pirita.\nA pirita util\u00edzase como fonte importante de xofre, para a produci\u00f3n de \u00e1cido sulf\u00farico e sulfato ferroso.\nPropiedades.\n\u00c9 insoluble en auga e magn\u00e9tica por quentamento. O os\u00edxeno e a auga poden atacar \u00e1 pirita dando comezo desta forma a un proceso chamado limonitizaci\u00f3n da pirita, form\u00e1ndose como resultado pirita limonitizada (ou simplemente limonita).\nOutros sulfuros.\nOutros minerais nos que a presenza de xofre \u00e9 destacada son:\nA marcasita, a arsenopirita, a calcopirita, a pirrotina, a galena e o cinabrio."}
{"id": "51912", "revid": "5863", "url": "https://gl.wikipedia.org/wiki?curid=51912", "title": "Scott Turow", "text": "Scott Turow, nado o 12 de abril de 1949 en Chicago, \u00e9 un avogado e novelista estadounidense.\nTraxectoria.\nEstudou e deu clases de escritura creativa en Universidade Stanford, interesado polo dereito comezou a estudalo en Harvard. Pese a escribir o seu primeiro libro en 1977 baseado no seu primeiro ano na facultade de dereito, o seu primeiro libro co\u00f1ecido foi \"Presumed Innocent\" (1987) convertido nun best-s\u00e9ller vendeu 4 mill\u00f3ns de exemplares.\nEscribiu oito libros de ficci\u00f3n e dous de ensaio, que foron traducidos a 20 linguas e venderon 23 mill\u00f3ns de exemplares. Das s\u00faas novelas fix\u00e9ronse filmes de \u00e9xito."}
{"id": "51914", "revid": "98629", "url": "https://gl.wikipedia.org/wiki?curid=51914", "title": "Fluorita", "text": "A fluorita ou espatofl\u00faor \u00e9 un mineral da clase dos haluros formado pola combinaci\u00f3n do calcio e o fl\u00faor, de f\u00f3rmula CaF2 e que cristaliza no sistema c\u00fabico.\nAspecto.\nA fluorita \u00e9 un mineral moi difundido na natureza. Aparece en estruturas de xeodas ou drusas ocupando as fisuras e cavidades. No seu estado puro \u00e9 incolora e transparente, pero na maior\u00eda dos casos presenta diversas coloraci\u00f3ns debidas a impurezas org\u00e1nicas ou minerais; as m\u00e1is habituais van do lila \u00f3 violeta, pero a fluorita tam\u00e9n pode ser azul, verde, rosa, alaranxada, amarela ou de tons menos definidos. Moitas variedades mostran tam\u00e9n fluorescencia.\nAd\u00f3itanse presentar con forma de cristais de h\u00e1bito c\u00fabico moi ben formados, na maior\u00eda dos casos maclados. As demais formas son raras pero poden obterse octaedros por medio da exfoliaci\u00f3n. A fluorita aparece tam\u00e9n de forma masiva, compacta e granular.\nLocalizaci\u00f3ns.\nEste mineral acostuma encontrarse en vetas puras ou asociado con minas de chumbo, prata ou cinc. \u00c9 com\u00fan en calcarias e en dolomitas e, nalgunhas ocasi\u00f3ns, \u00e9 un mineral accesorio en pegmatitas e noutras rochas \u00edgneas.\nA fluorita \u00e9 t\u00edpica de Espa\u00f1a, Rusia, Inglaterra, China, Estados Unidos, M\u00e9xico, Namibia e Alema\u00f1a. Espa\u00f1a \u00e9 un importante produtor de fluorita. Os principais xacementos enc\u00f3ntranse en Asturias e Cantabria.\nUsos.\nA\u00ednda que as variedades cristalinas son utilizadas para esculpir materiais ornamentais e a variedade clorofano util\u00edzase como xema, o uso principal da fluorita foi sempre a produci\u00f3n do \u00e1cido fluorh\u00eddrico, material esencial na fabricaci\u00f3n de fluoruro de aluminio para a industria do aluminio, e noutras moitas aplicaci\u00f3ns da industria qu\u00edmica. A fluorita \u00e9 un fluxo com\u00fan na fundici\u00f3n de aceiro e \u00fasase en grandes cantidades na produci\u00f3n de esmalte e de vidro transl\u00facido; os cristais perfectos util\u00edzanse na fabricaci\u00f3n de lentes apocrom\u00e1ticas.\nOutros haluros.\nOutros haluros importantes son a halita, de interese culinario, e a silvina."}
{"id": "51920", "revid": "56817", "url": "https://gl.wikipedia.org/wiki?curid=51920", "title": "II F\u00f3rum Social Mundial", "text": "O segundo FSM tivo lugar en Porto Alegre (o mesmo que o primeiro), do 31 de xaneiro ao 5 de febreiro de 2002 acudiron m\u00e1is de 12.000 delegados oficiais, representando a xente de 123 pa\u00edses e 60.000 asistentes. Lev\u00e1ronse a cabo 652 obradoiros e 27 conferencias. Un conferenciante soado foi o disidente estadounidense Noam Chomsky."}
{"id": "51921", "revid": "23204", "url": "https://gl.wikipedia.org/wiki?curid=51921", "title": "Viquingos en Galicia", "text": "A presenza de viquingos en Galicia tivo lugar entre os s\u00e9culos IX e XII, cando estes deviran unha potencia naval e militar, lanzando expedici\u00f3ns de saqueo e conquista polo oc\u00e9ano Atl\u00e1ntico e subindo polo leito dos r\u00edos at\u00e9 as cidades que pretend\u00edan saquear. As\u00ed chegaron at\u00e9 o mar Mediterr\u00e1neo, e no cami\u00f1o estaba Galicia.\nAs primeiras invasi\u00f3ns.\nExisten discusi\u00f3ns sobre a data na que os viquingos realizaron a s\u00faa primeira incursi\u00f3n en terras galegas. A. Melvinger sost\u00e9n que a chegada dos viquingos \u00e1 Pen\u00ednsula Ib\u00e9rica ter\u00eda acontecido case un s\u00e9culo antes da data sinalada pola maior\u00eda de estudos. A teor\u00eda de Melvinger sust\u00e9ntase nunha pasaxe dunha cr\u00f3nica moz\u00e1rabe do ano 754, e interpreta que os \"angeli\" citados na mesma ser\u00edan os anglos, asociados cos homes n\u00f3rdicos. Con todo esta hip\u00f3tese foi criticada por Ferreiro Alemparte por considerar dubidosa a s\u00faa veracidade etimol\u00f3xica e porque \u00e9 contraditoria con case todos os relatos contempor\u00e1neos sobre viquingos, que apuntan a que estes eran un pobo desco\u00f1ecido na Pen\u00ednsula Ib\u00e9rica ata o ano 844.\nA maior\u00eda dos traballos soste\u00f1en que a primeira incursi\u00f3n dos viquingos en Galicia aparece reflectida nos \"Annales Bertiniani\", e data do 1 de agosto de 844, cando un grupo procedente dunha expedici\u00f3n que vi\u00f1a de saquear varios enclaves na costa francesa no ano 843, e logo de pasar o inverno na illa de Noirmoutier, internouse polo Garona, chegou ata Galicia empurrado por unha tempestade e foi ao cabo rexeitado nos arredores do \"Farum Brecantium\", \u00e9 dicir, da Torre de H\u00e9rcules (chamada por eles \"F\u00e1r\"), despois de saquear algunhas aldeas da costa. Reinaba daquela Ramiro I. Trala derrota os viquingos seguiron a s\u00faa singradura rumbo Lisboa.\nA lenda do bispo Gonzalo da diocese de Breto\u00f1a d\u00e1tase nesta \u00e9poca: ao chegaren \u00e1 entrada do r\u00edo Masma un gran n\u00famero de embarcaci\u00f3ns viquingas, a xente fuxiu onda o bispo, que consideraban santo. Gonzalo pregou ao ceo protecci\u00f3n contra o ataque e daquela desatouse unha gran tempestade que afundiu a meirande parte da frota.\nAta o 858, reinando Ordo\u00f1o I, non volveron os viquingos a Galicia. Trat\u00e1base dun continxente dunhas cen naves procedente de expedici\u00f3ns de saqueo polas costas francesas que se dirixiu cara \u00e1 r\u00eda de Arousa. Tras saquear Iria Flavia chegaron ata Santiago de Compostela, ao que puxeron sitio. Por outra banda, os seus veci\u00f1os pagaron un tributo para evitar o saqueo, malia o cal os viquingos tentaron entrar na cidade, e nese momento un ex\u00e9rcito dirixido polo conde Pedro enfrontouse a eles, derrot\u00e1ndoos e destru\u00edndo trinta e oito barcos; os sobreviventes dirix\u00edronse cara ao sur. Como consecuencia desta expedici\u00f3n cambiouse a s\u00e9 episcopal de Iria a Santiago de Compostela.\nNo ano 951 os viquingos reapareceron de novo atacando as costas galegas; as cidades galegas reforzaron nos anos seguintes as s\u00faas defensas en previsi\u00f3n dalg\u00fan ataque. De novo no 964 os viquingos fix\u00e9ronse presentes en Galicia, pois o propio bispo de Mondo\u00f1edo, Rosendo de Celanova, tivo que lles facer fronte.\nAs segundas invasi\u00f3ns.\nNo ano 968 o segundo duque de Normand\u00eda, vendo o seu reino en perigo, pediu auxilio aos seus parentes daneses e noruegueses e acodiron os viquingos. Unha vez derrotado o rei de Francia os viquingos decidiron ficar en Normand\u00eda, o que orixinou non poucos problemas de orde p\u00fablica, polo que se lles suxeriu que partiran \u00e1 conquista de Galicia, \"esa terra tan rica da que tanto falan os peregrinos\".\nChegaron a Galicia arredor de duascentas naves baixo o mando de Gudr\u00f8d (Gu\u00f0r\u01eb\u00f0r), irm\u00e1n de Harald Gr\u00e5feldr, co\u00f1ecido por Gunrod nas fontes galegas, cen das cales se detiveron no Cant\u00e1brico para atacar a diocese de Breto\u00f1a mentres as outras cen se internaban pola r\u00eda de Arousa e desembarcaban no porto de Juncariae (Xunqueira) para dirixirse a p\u00e9 a Santiago. A s\u00faa chegada coincidiu co remate das disputas entre Rosendo e Sisnando II polo control de Compostela. O bispo Sisnando, que acababa de expulsar a Rosendo da cidade, intentou detelos nas proximidades de Iria, a onde chegaran remontando o curso do r\u00edo Ulla, mais non o conseguiu e morreu nunha sanguenta batalla o 29 de marzo, atravesado por unha frecha. Xa sen resistencia, os viquingos esparex\u00e9ronse polo pa\u00eds chegando at\u00e9 o Courel. En Lugo o bispo Hermenexildo logrou defender a cidade, mais non puido facer nada para protexer as terras da Breto\u00f1a, cuxa antiga s\u00e9 quedou totalmente destru\u00edda.\nOs viquingos decidiron volver \u00e1s s\u00faas naves cargados co bot\u00edn e os prisioneiros, e foi nese momento cando un ex\u00e9rcito ao mando do conde Gonzalo S\u00e1nchez conseguiu vencelos nos arredores da r\u00eda de Ferrol no ano 970, dando morte a Gunrod, o seu \"s\u00e6konungr\", e queimando a maior\u00eda das s\u00faas naves.\nAo deixaren Galicia, dirix\u00edronse de novo cara ao sur e saquearon a costa entre o r\u00edo Douro e Santar\u00e9m.\nAs \u00faltimas invasi\u00f3ns.\nOs viquingos apareceron en Galicia esporadicamente, en xeral, sen moitas consecuencias; non obstante, no ano 1015, dirixidos quizais polo rei Olaf Haraldsson, atacaron Castropol, Betanzos, Ribas de Sil e Tui. Nesta vila desembarcaron por sorpresa subindo polo r\u00edo Mi\u00f1o, masacraron o ex\u00e9rcito do conde Menedus, esnaquizaron a cidade e tomaron como prisioneiro ao bispo, Afonso.\nDo ano 1026 tense un documento que revela unha pr\u00e1ctica com\u00fan dos normandos como \u00e9 o secuestro. As\u00ed aparece Octicio negociando a liberaci\u00f3n de d\u00faas mulleres, Meitilli e Gocina, nai e filla, polas que finalmente entregou unha capa, unha espada, unha camisa, tres lenzos, unha vaca e tres modios de sal.\nNo ano 1028, reinando Vermudo III, Ulv Galiciefarer (Ulv o galego, tam\u00e9n co\u00f1ecido como \"Galicieulv\" 'o lobo de Galicia'), dirixiu unha expedici\u00f3n contra as costas galegas, subindo pola r\u00eda de Arousa, mais foi rexeitado polas forzas do bispo Cresconio. No 1066 o bispo Cresconio, que fortalecera a r\u00eda de Arousa edificando os Castellum Honesti, houbo de combater de novo cos viquingos.\nA finais do s\u00e9culo XI cesaron as incursi\u00f3ns viquingas en Galicia, se ben pode que a principios do s\u00e9culo XII a\u00ednda se producira alg\u00fan ataque illado. Co fin do per\u00edodo das invasi\u00f3ns viquingas, comezou a chegada de peregrinos n\u00f3rdicos a Santiago de Compostela seguindo o Cami\u00f1o de Santiago. O primeiro famoso foi o rei Sigurd de Noruega, no outono de 1108. A ruta do \"vestvegr\" (Cami\u00f1o do Oeste), que \u00eda de Escandinavia ata Galicia, levaba 8 d\u00edas de traves\u00eda.\nEfectos das invasi\u00f3ns.\nOs ataques viquingos \u00e1s costas galegas motivaron o traslado das sedes episcopais de Britonia e Iria Flavia cara a localizaci\u00f3ns m\u00e1is seguras no interior. A vella sede bretoa fora destru\u00edda polos ataques viquingos e reapareceu en Mondo\u00f1edo anos m\u00e1is tarde, nunha localizaci\u00f3n m\u00e1is interior e monta\u00f1osa. Pola s\u00faa banda as incursi\u00f3ns influ\u00edron na conversi\u00f3n de Santiago de Compostela en sede episcopal logo de que Iria Flavia fora destru\u00edda en varias ocasi\u00f3ns.\nOs numerosos ataques sufridos polas cidades episcopais galegas (Breto\u00f1a, Iria Flavia, Ourense, Santiago de Compostela e Tui) obrigaron aos seus bispos a adoptar cada vez m\u00e1is o papel de xefes militares, combatendo \u00e1s xentes do norte que atacaban as cidades galegas."}
{"id": "51922", "revid": "865", "url": "https://gl.wikipedia.org/wiki?curid=51922", "title": "Melvins", "text": ""}
{"id": "51923", "revid": "25871", "url": "https://gl.wikipedia.org/wiki?curid=51923", "title": "Electroretard", "text": "Electroretard \u00e9 o d\u00e9cimo terceiro \u00e1lbum da banda estadounidense de sludge metal The Melvins, editado o 6 de febreiro do ano 2001 a trav\u00e9s do selo Man's Ruin Records."}
{"id": "51924", "revid": "25871", "url": "https://gl.wikipedia.org/wiki?curid=51924", "title": "(A) Senile Animal", "text": "(A) Senile Animal \u00e9 un \u00e1lbum da banda estadounidense de sludge metal The Melvins, editado o 10 de outubro do 2006 a trav\u00e9s do selo Ipecac Recordings. \u00c9 o seu primeiro \u00e1lbum de estudio baixo o nome de The Melvins dende o \u00e1lbum \"Hostile Ambient Takeover\" do ano 2002. O disco gravouse tras a sa\u00edda de Kevin Rutmanis do grupo, e os dous membros restantes, King Buzzo e Dale Crover, contaron coa banda Big Business para realizar o traballo.\nNo ano 2007 realizouse un v\u00eddeo para a canci\u00f3n \"The Talking Horse\", e o tema \"A History of Bad Men\" aparece no filme dese mesmo ano \"I Know Who Killed Me\", protagonizado por Lindsay Lohan."}
{"id": "51926", "revid": "48450", "url": "https://gl.wikipedia.org/wiki?curid=51926", "title": "Uffe Ellemann-Jensen", "text": "Uffe Ellemann-Jensen, nado en Haarby o 1 de novembro de 1941 e finado en Copenhague o 18 de xu\u00f1o de 2022,\n foi un pol\u00edtico dan\u00e9s, pertencente ao Venstre, o partido liberal dan\u00e9s.\nFoi ministro de relaci\u00f3ns exteriores no goberno do conservador Poul Schl\u00fcter (1982-1993), l\u00edder do seu partido (1984-1998), e presidente dos Liberais Europeos (1995-2000). Desde 1998 \u00e9 presidente do Forum de Desenvolvemento B\u00e1ltico."}
{"id": "51927", "revid": "25871", "url": "https://gl.wikipedia.org/wiki?curid=51927", "title": "Pretty on the Inside", "text": "Pretty on the Inside \u00e9 o primeiro \u00e1lbum da banda estadounidense de rock alternativo Hole, editado en 1991 a trav\u00e9s do selo Caroline Records."}
{"id": "51931", "revid": "98629", "url": "https://gl.wikipedia.org/wiki?curid=51931", "title": "Calcita", "text": "A calcita \u00e9 un mineral da clase dos carbonatos formado pola combinaci\u00f3n do calcio, o carbono e o os\u00edxeno, de f\u00f3rmula qu\u00edmica CaCO3 e que cristaliza no sistema rombo\u00e9drico.\nAspecto.\nA calcita pode aparecer en forma cristalina pero \u00e9 moito m\u00e1is frecuente que o faga en forma masiva formando o que se chama a rocha calcaria. A cor branca \u00e9 a m\u00e1is habitual pero tam\u00e9n podemos atopar calcita amarela e incluso m\u00e1is escura, chegando a variedades de cor parda. Os paisaxes c\u00e1rsticos son os formados pola aparici\u00f3n masiva de calcita, debuxando neles curiosas formas.\nLugares onde se atopa.\nAt\u00f3pase normalmente en xacementos calcarios sedimentarios ou metam\u00f3rficos, en rochas volc\u00e1nicas e en fil\u00f3ns hidrotermais. A calcita pode aparecer en asociaci\u00f3n co cuarzo e cunha gran cantidade de minerais metal\u00edferos.\nUsos da calcita.\nA calcita \u00fasase principalmente para obter cal, coa que logo se purifica a auga, se blaquea o papel e se fan pigmentos, entre outras aplicaci\u00f3ns.\nPropiedades.\nEste mineral presenta reacci\u00f3n \u00f3 \u00e1cido clorh\u00eddrico, expulsando CO2 cando se pon en contacto con esta substancia.\nA chamada auga dura e a que se encontra en zonas moi ricas en calcita e que conte\u00f1en unha alta concentraci\u00f3n de calcio. Se esta concentraci\u00f3n \u00e9 moi elevada, a auga non fai escuma en contacto co xabr\u00f3n.\nOutros carbonatos.\nA aragonita \u00e9 outro carbonato, que ademais comparte coa calcita a mesma composici\u00f3n qu\u00edmica."}
{"id": "51932", "revid": "1643", "url": "https://gl.wikipedia.org/wiki?curid=51932", "title": "Aragonito", "text": ""}
{"id": "51933", "revid": "22570", "url": "https://gl.wikipedia.org/wiki?curid=51933", "title": "Aggrotech", "text": "O Aggrotech \u00e9 un x\u00e9nero musical aparecido cara finais da d\u00e9cada dos 90, tam\u00e9n co\u00f1ecido coma \"Terror EBM\", \"Hellektro\" ou m\u00e1is raramente coma \"Endzeit Elektro\". O nome \u00e9 unha aglutinaci\u00f3n de \"Aggresive Techno\".\nHistoria e caracter\u00edsticas.\nUsado por primeira vez en 1993 para o anuncio do evento \"Spirit of Electro\" no Technoclub de Frankfurt/Main e facendo referencia a unha xira americana con bandas como Kevorkian Death Cycle en 1996, o termo evolucionou axi\u00f1a afastado do seu significado orixinal. Cara finais da d\u00e9cada dos 90, empezou a designar unha evoluci\u00f3n do electro-industrial e dark electro centrado dalg\u00fan xeito en estruturas sonoras estridentes, agresivas e xeralmente beats r\u00e1pidos cunha grande influencia da m\u00fasica techno e textos xeralmente breves de natureza militante, pesimista ou expl\u00edcita. \u00c9 moi t\u00edpico tam\u00e9n, que as partes vocais estean distorsionadas na busca dun son \u00e1spero, estridente e atonal. Os artistas tam\u00e9n adoito utilizan estruturas mel\u00f3dicas atonais.\nO estilo perdeu bastante auxe a comezos da d\u00e9cada de 2000, coa chegada do synthpop e o futurepop na escena electr\u00f3nica alternativa, mais asemade experimentou un pequeno rexurdir recente en popularidade xunta o x\u00e9nero power noise pola s\u00faa popularidade en clubs de gusto goth/industrial.\nGrupos.\nExemplos de grupos que poder\u00edan ser considerados aggrotech incl\u00faen:\nAlg\u00fans destes grupos como Aghast View ou pasaron co tempo a unha reestruturaci\u00f3n e progresivo cambio a un estilo de m\u00fasica m\u00e1is mel\u00f3dico e menos agresivo, mentres que outros grupos m\u00e1is recentes como Psyclon Nine, Agonoize e Virtual Embrace revitalizaron o x\u00e9nero at\u00e9 o extremo."}
{"id": "51934", "revid": "89787", "url": "https://gl.wikipedia.org/wiki?curid=51934", "title": "Museo mar\u00edtimo, fluvial e portuario de Ru\u00e1n", "text": "O Museo mar\u00edtimo, fluvial e portuario (en franc\u00e9s \"Mus\u00e9e maritime, fluvial et portuaire\") \u00e9 un museo sobre a historia do porto de Ru\u00e1n e a navegaci\u00f3n."}
{"id": "51935", "revid": "23204", "url": "https://gl.wikipedia.org/wiki?curid=51935", "title": "Garzota", "text": "A garzota (\"Egretta garzetta\") \u00e9 unha garza (ave da familia \"Ardeidae\" ou Ardeidos) de pequeno tama\u00f1o.\nDescrici\u00f3n.\nA garzota adulta mide de 55 a 65\u00a0cm de lonxitude e ten unha envergadura de \u00e1s de 88 a 106\u00a0cm. Pesa entre 350 e 550 gramos. A plumaxe \u00e9 completamente branca. As patas, moi longas, son negras e os p\u00e9s e o bico amarelos. Ten unha marca sen plumas entre o bico e os ollos de cor verde agrisado. Na \u00e9poca de cr\u00eda \u00f3s adultos m\u00e9dranlles d\u00faas plumas longas na caluga e outras, moi vaporosas, no peito e no lombo; a mancha sen plumas que te\u00f1en entre o peteiro e os ollos faise vermella ou azul.\nOs exemplares inmaturos son semellantes \u00f3s adultos que non est\u00e1n en \u00e9poca de cr\u00eda, pero te\u00f1en as patas e os p\u00e9s m\u00e1is mouros.\nSon silenciosas, pero fan diversos sons cando est\u00e1n nas colonias de cr\u00eda e un berro de alarma \u00e1spero cando son molestadas.\nDistribuci\u00f3n.\nA \u00e1rea orixinal de cr\u00eda comprende zonas h\u00famidas en \u00e1reas temperadas de Europa, Asia, \u00c1frica e Australia.\nEn Europa estaba restrinxida \u00e1 zona sur ata os anos 1950, momento no que empezou a ser m\u00e1is com\u00fan no oeste de Francia e despois na s\u00faa costa norte. En 1979 criou nos Pa\u00edses Baixos, feito que se repetiu nos anos 90. En Gran Breta\u00f1a, onde era unha especie espor\u00e1dica, cr\u00eda desde 1996 en Inglaterra e dende o 2002 en Gales. En 1997 detect\u00e1ronse os seus ni\u00f1os por primeira vez en Irlanda.\nEn Am\u00e9rica foi detectada en 1954 en Barbados, onde empezou a criar en 1994. Aparecen cada vez con m\u00e1is regularidade no continente, dende Brasil e Suriname no sur a Newfoundland e Quebec no norte.\nNas \u00e1reas m\u00e1is c\u00e1lidas da s\u00faa distribuci\u00f3n son aves sedentarias; as poboaci\u00f3ns do norte emigran \u00e1 \u00c1frica ou \u00f3 sur de Asia, dependendo da zona de orixe. Despois da estaci\u00f3n de cr\u00eda poden facer desprazamentos cara o norte, o que probablemente favoreceu a s\u00faa recente expansi\u00f3n.\nSubespecies.\nDiv\u00eddese, polo menos, en d\u00faas subespecies identificadas:\nOutras garzas, consideradas antes subespecies da garzota, son agora clasificadas como especies separadas: \nReproduci\u00f3n.\nCr\u00edan en colonias, a mi\u00fado mesturadas con outras especies, en xeral en plataformas feitas de paus nas \u00e1rbores ou arbustos ou entre canavais ou zonas de bamb\u00fa. Nalgunhas \u00e1reas, coma Cabo Verde, fan os ni\u00f1os en acantilados. As parellas defenden un territorio de cr\u00eda pequeno, duns 3 ou 4 metros \u00f3 redor do ni\u00f1o. Po\u00f1en de 3 a 5 ovos que chocan os dous adultos. Os ovos son ovais e de cor verde azulada. Os polos rompen a casca despois de entre 21 e 25 d\u00edas de incubaci\u00f3n. Son brancos cando nacen e poden voar cando cumpren entre 40 e 45 d\u00edas de vida.\nAlimentaci\u00f3n.\nAs garzotas cazan en augas pouco fondas, moitas veces cami\u00f1ando coas \u00e1s abertas ou arrastrando os p\u00e9s. Outras veces fican sen moverse e cazan \u00e1 espreita. Comen gran variedade de animais pequenos, coma peixes, anfibios, crust\u00e1ceos e insectos.\nStatus.\nForon moi buscadas noutro tempo, coma outras garzas, polas s\u00faas plumas. A situaci\u00f3n foi particularmente extrema no s\u00e9culo XIX, cando mesmo se criaron en granxas para poder arrincarlle-las plumas sen ter que matalas. A fin da moda dos sombreiros con plumas e as leis de conservaci\u00f3n permitiron a recuperaci\u00f3n da especie."}
{"id": "51936", "revid": "85894", "url": "https://gl.wikipedia.org/wiki?curid=51936", "title": "Vilar de Parada, San Mamede de Carnota, Carnota", "text": "Vilar de Parada \u00e9 un lugar da parroquia de San Mamede de Carnota. Segundo datos do IGE do 2009 ten 69 habitantes (35 homes e 34 mulleres).\nPoboaci\u00f3n.\nA idade media estimada da s\u00faa poboaci\u00f3n supera os 40 anos de idade pola emigraci\u00f3n da mocidade \u00e1 cidade (dentro ou f\u00f3ra da comunidade galega), en busca de traballo ."}
{"id": "51937", "revid": "98629", "url": "https://gl.wikipedia.org/wiki?curid=51937", "title": "Imperialismo", "text": "O imperialismo \u00e9 a pr\u00e1ctica, teor\u00eda ou actitude de manter ou estender o poder dun estado sobre naci\u00f3ns estranxeiras, particularmente a trav\u00e9s do expansionismo, empregando non s\u00f3 o poder duro (poder econ\u00f3mico e militar), sen\u00f3n tam\u00e9n o poder brando (poder cultural e diplom\u00e1tico). O imperialismo c\u00e9ntrase en establecer ou manter a hexemon\u00eda e un imperio m\u00e1is ou menos formal.\nOs imperios existiron ao longo de toda a historia, dende o comezo da Idade Antiga, mais o uso do voc\u00e1bulo \"imperialismo\" adoita limitarse \u00e1 cualificaci\u00f3n da expansi\u00f3n europea que se inicia coa era dos descubrimentos (s\u00e9culo XV) e se prolonga durante toda a Idade Moderna e Idade Contempor\u00e1nea ata o proceso de descolonizaci\u00f3n trala segunda guerra mundial. M\u00e1is especificamente, a expresi\u00f3n Era do Imperialismo, empregada pola historiograf\u00eda, denomina o per\u00edodo que vai de 1880 a 1914, en que se produciu unha verdadeira carreira para constru\u00edr imperios coloniais, principalmente coa chamada repartici\u00f3n de \u00c1frica.\nEtimolox\u00eda e uso.\nO termo \"imperialismo\" prov\u00e9n da palabra en lat\u00edn \"imperium\", que quere dicir poder supremo, \"soberan\u00eda\" ou simplemente \"mando\". A palabra \"imperialismo\" foi acu\u00f1ada orixinalmente no s\u00e9culo XIX para denunciar o militarismo desp\u00f3tico de Napole\u00f3n e f\u00edxose com\u00fan no seu sentido actual en Gran Breta\u00f1a durante a d\u00e9cada de 1870, cando se usaba cunha connotaci\u00f3n negativa. A finais do s\u00e9culo XIX utiliz\u00e1base para describir o comportamento dos imperios en todos os tempos e lugares. Hannah Arendt e Joseph Schumpeter definiron o imperialismo como expansi\u00f3n pola expansi\u00f3n.\nAnteriormente, o termo fora usado para describir o que se percib\u00eda como os intentos de Napole\u00f3n III de obter apoio pol\u00edtico mediante intervenci\u00f3ns militares estranxeiras. O termo apl\u00edcase principalmente ao dominio pol\u00edtico e econ\u00f3mico occidental e xapon\u00e9s, especialmente en Asia e \u00c1frica, nos s\u00e9culos XIX e XX. O seu significado preciso segue sendo debatido polos estudosos. Alg\u00fans escritores, como Edward Said, usan o termo dun xeito m\u00e1is amplo para describir calquera sistema de dominaci\u00f3n e subordinaci\u00f3n organizado arredor dun n\u00facleo imperial e unha periferia. Esta definici\u00f3n abrangue tanto os imperios nominais como o neocolonialismo.\nEra do imperialismo.\nA era do imperialismo, un per\u00edodo de tempo que comezou arredor de 1760, viu como as naci\u00f3ns europeas en proceso de industrializaci\u00f3n participaron no proceso de colonizaci\u00f3n, influencia e anexi\u00f3n doutras partes do mundo. Os episodios do s\u00e9culo XIX inclu\u00edron o \"repartimento de \u00c1frica\".\nNa d\u00e9cada de 1970, os historiadores brit\u00e1nicos John Gallagher (1919\u20131980) e Ronald Robinson (1920\u20131999) argumentaron que os l\u00edderes europeos rexeitaban a idea de que o \"imperialismo\" requir\u00eda un control legal e formal por parte dun \u00fanico goberno nunha rexi\u00f3n colonial. Moito m\u00e1is importante foi o control informal de \u00e1reas independentes. Segundo Wm. Roger Louis, \"Na s\u00faa opini\u00f3n, os historiadores quedaron hipnotizados polo imperio formal e os mapas do mundo con rexi\u00f3ns de cor vermella. A maior parte da emigraci\u00f3n, o comercio e o capital brit\u00e1nicos foron a zonas f\u00f3ra do Imperio Brit\u00e1nico formal. A clave do seu pensamento \u00e9 a idea dun imperio \"de forma informal se \u00e9 posible e formalmente se \u00e9 necesario\". Oron Hale di que Gallagher e Robinson analizaron a participaci\u00f3n brit\u00e1nica en \u00c1frica onde \"atoparon poucos capitalistas, menos capital e non moita presi\u00f3n dos supostos promotores tradicionais da expansi\u00f3n colonial. As decisi\u00f3ns do gabinete de anexar ou non anexionarse tom\u00e1ronse, normalmente a base de consideraci\u00f3ns pol\u00edticas ou xeopol\u00edticas\".\nObservando os principais imperios de 1875 a 1914, houbo un historial mixto en termos de rendibilidade. Nun primeiro momento, os planificadores esperaban que as colonias proporcionasen un excelente mercado cativo para os artigos manufacturados. Por\u00e9n, exclu\u00edndo o subcontinente indio isto raramente foi certo. Na d\u00e9cada de 1890, os imperialistas viron o beneficio econ\u00f3mico principalmente na produci\u00f3n de materias primas baratas para alimentar o sector manufactureiro dom\u00e9stico. En xeral, a Gran Breta\u00f1a foille moi ben en termos de beneficios co seu dominio da India, especialmente de Bengala Subah, mais non as\u00ed da maior parte do resto do seu imperio. Segundo o economista indio Utsa Patnaik, a escala da transferencia de riqueza f\u00f3ra da India, entre 1765 e 1938, foi dun estimado de 45 bill\u00f3ns de d\u00f3lares. Os Pa\u00edses Baixos tam\u00e9n tiveron un bo proveito das Indias Orientais. Alema\u00f1a e Italia obtiveron moi pouco comercio ou materias primas dos seus imperios. Francia foi un pouco mellor. O Congo Belga era notoriamente rendible, sendo unha plantaci\u00f3n de caucho capitalista propiedade e operada polo rei Leopoldo II como empresa privada. Por\u00e9n, esc\u00e1ndalo tras esc\u00e1ndalo sobre as atrocidades no Estado Libre do Congo levaron \u00e1 comunidade internacional a forzar o goberno de B\u00e9lxica en 1908, e f\u00edxose moito menos rendible. Filipinas custoulle aos Estados Unidos moito m\u00e1is do esperado por mor da acci\u00f3n militar contra os rebeldes.\nDebido aos recursos xerados polo imperialismo, a econom\u00eda mundial creceu significativamente e volveuse moito m\u00e1is interconectada nas d\u00e9cadas anteriores \u00e1 primeira guerra mundial, facendo que as potencias imperiais fosen ricas e pr\u00f3speras.\nA expansi\u00f3n de Europa no imperialismo territorial centrouse en gran medida no crecemento econ\u00f3mico mediante os recursos das colonias, en combinaci\u00f3n coa asumici\u00f3n do control pol\u00edtico por medios militares e pol\u00edticos. A colonizaci\u00f3n da India a mediados do s\u00e9culo XVIII \u00e9 un bo exemplo disto: al\u00ed, os \"brit\u00e1nicos explotaron a debilidade pol\u00edtica do Imperio mogol e, a\u00ednda que a actividade militar foi importante en varias \u00e9pocas, a incorporaci\u00f3n econ\u00f3mica e administrativa das elites locais tam\u00e9n foi de importancia crucial\" para o estabelecemento do control sobre os recursos, mercados e man de obra do subcontinente. A\u00ednda que un n\u00famero substancial de colonias foran dese\u00f1adas para proporcionar beneficios econ\u00f3micos e para enviar recursos aos portos de orixe nos s\u00e9culos XVII e XVIII, D. K. Fieldhouse suxire que nos s\u00e9culos XIX e XX en lugares como \u00c1frica e Asia, esta idea non \u00e9 necesariamente v\u00e1lida:\nDurante este tempo, os comerciantes europeos ti\u00f1an a capacidade de \"vagar polo mar e apropiarse de excedentes de todo o mundo (\u00e1s veces pacificamente, outras violentamente) e concentralos en Europa\".\nA expansi\u00f3n europea acelerouse moito no s\u00e9culo XIX. Para obter materias primas, Europa ampliou as importaci\u00f3ns doutros pa\u00edses e das colonias. Os industriais europeos buscaron materias primas como colorantes, algod\u00f3n, aceites vexetais e minerais met\u00e1licos do exterior. Ao mesmo tempo, a industrializaci\u00f3n convert\u00eda rapidamente a Europa no centro da produci\u00f3n e do crecemento econ\u00f3mico, impulsando as necesidades de recursos.\nA comunicaci\u00f3n foi moito m\u00e1is avanzada durante a expansi\u00f3n europea. Coa invenci\u00f3n dos ferrocarr\u00eds e os tel\u00e9grafos, f\u00edxose m\u00e1is doado comunicarse con outros pa\u00edses e estender o control administrativo dunha naci\u00f3n sobre as s\u00faas colonias. Os ferrocarr\u00eds a vapor e o transporte mar\u00edtimo a vapor fixeron posible o transporte r\u00e1pido e barato de cantidades masivas de mercador\u00edas cara e dende as colonias.\nXunto aos avances na comunicaci\u00f3n, Europa tam\u00e9n continuou avanzando na tecnolox\u00eda militar. Os qu\u00edmicos europeos fabricaron novos explosivos que fixeron que a artiller\u00eda fose moito m\u00e1is mortal. Na d\u00e9cada de 1880, a metralladora converteuse nunha arma de campo de batalla fiable. Esta tecnolox\u00eda ofrec\u00eda aos ex\u00e9rcitos europeos unha vantaxe sobre os seus opo\u00f1entes, xa que os ex\u00e9rcitos dos pa\u00edses menos desenvolvidos a\u00ednda loitaban con frechas, espadas e escudos de coiro (por exemplo, os zul\u00fas no sur de \u00c1frica durante a guerra anglo-zul\u00fa de 1879). Algunhas excepci\u00f3ns dos ex\u00e9rcitos que lograron estar case \u00e1 par das expedici\u00f3ns e est\u00e1ndares europeos incl\u00faen os ex\u00e9rcitos et\u00edopes na batalla de Adua e o Ex\u00e9rcito Imperial do Xap\u00f3n, mais \u00e1mbolos dous depend\u00edan moito das armas importadas de Europa e moitas veces contaban con asesores militares europeos.\nCausas.\nEcon\u00f3micas.\nA crise do 1873 provocou o descenso dos prezos, e con proteccionismo, e dicir, a protecci\u00f3n dos produtos propios de cada pa\u00eds prohibindo a entrada de artigos estranxeiros ou grav\u00e1ndoos con impostos. Isto deu lugar \u00e1 necesidade de encontrar novos mercados que non estivesen controlados polo dito sistema. Por outra parte, potencias capitalistas europeas como Inglaterra, Pa\u00edses Baixos e B\u00e9lxica necesitan darlle sa\u00edda ao seu excedente de capital e fano invest\u00edndoo en pa\u00edses doutros continentes, establecendo pr\u00e9stamos, implantando ferrocarr\u00eds, instalando portos etc. Ademais, estes pa\u00edses necesitan buscar materias primas para as s\u00faas industrias, xa que comezan a esgotarse ou a escasear en Europa.\nDesenvolvemento do imperialismo econ\u00f3mico.\nA partir de principios do s\u00e9culo XX xa se entende o imperialismo na s\u00faa aceptaci\u00f3n econ\u00f3mica. Unha das principais causas da primeira guerra mundial foron as rivalidades entre os grandes estados como consecuencia da busca de novos mercados, zonas de influencia, materias primas, e, en xeral, dominio territorial.\nNo per\u00edodo de entreguerras o imperialismo econ\u00f3mico ou dominio dos recursos das colonias caracterizouse por estar ligado \u00f3 dominio pol\u00edtico dos Estados, \u00e9 dicir, \u00f3 colonialismo. S\u00f3 en Latinoam\u00e9rica se comezou a dar outro tipo de imperialismo. Al\u00e1, deron comezo as actividades das grandes empresas monopol\u00edsticas inglesas e especialmente norteamericanas.\nTrala segunda guerra mundial, o imperialismo desenvolveuse extraordinariamente: o despertar nacionalista dos pobos subdesenvolvidos (tales como os pa\u00edses africanos) e a aparici\u00f3n do socialismo en moitos deses Estados puxo en crise o sistema colonialista. Non obstante, as antigas colonias pasaron a depender economicamente das ex metr\u00f3poles, que continuaban a explotar os seus recursos. \u00c9 o que se denomina neocolonialismo.\nDemogr\u00e1ficas.\nEn Europa, entre 1850 e 1914, produciuse un espectacular aumento demogr\u00e1fico que chegou incluso a duplicar a poboaci\u00f3n, polo que nalg\u00fans pa\u00edses empezaban a escasear os recursos. Gran parte da poboaci\u00f3n, uns 40 mill\u00f3ns de europeos, non ti\u00f1an outra sa\u00edda que ir aos outeiros do seu respectivo pa\u00eds, xa que non contaban con traballo nin con alimentos suficientes para abastecerse todos e cambiar a s\u00faa residencia na busca de riquezas e mellores condici\u00f3ns.\nO imperialismo \u00e9 o dominio que exercen as naci\u00f3ns m\u00e1is poderosas respecto a outras m\u00e1is d\u00e9biles, a\u00ednda que non sempre de forma oficial. Pero non sempre se denomina imperialismo o proceso de expansi\u00f3n econ\u00f3mica que tivo lugar en Europa a mediados do s\u00e9culo XIX, sobre todo a partir de 1870. Durante este per\u00edodo, moitos pa\u00edses europeos, especialmente Gran Breta\u00f1a, estend\u00e9ronse primeiro de forma oficial e m\u00e1is tarde anexionado territorios e formando colonias en \u00c1frica, Asia e o Pac\u00edfico. Este imperialismo foi consecuencia da busca, f\u00f3ra de Europa, de mercados e materias primas para a revoluci\u00f3n industrial e deuse ata o comezo da primeira Guerra Mundial, en 1914 . \nA suposici\u00f3n da superioridade cultural, econ\u00f3mica, moral, ideol\u00f3xica ou doutra \u00edndole do poder imperial sobre as zonas dominadas leva os imperialistas a ter unha idea positiva do mantemento e de adquistici\u00f3n de imperios. \nEn cambio naqueles territorios que est\u00e1n suxeitos \u00f3s gobernos imperialistas a xente est\u00e1 descontenta, s\u00e9ntese explotada etc.\nDarwinismo social.\nO darwinismo social foi adoptado polos imperialistas, sobre todo en Inglaterra, para escusar as s\u00faas actuaci\u00f3ns. Tras co\u00f1ecer as teor\u00edas de Darwin sobre a evoluci\u00f3n das especies por selecci\u00f3n natural, sosti\u00f1an que, ao igual que as distintas especies ou razas, as sociedades m\u00e1is avanzadas ti\u00f1an dereito a impo\u00f1erse e a seguir crecendo a\u00ednda que fose a costa das m\u00e1is inferiores ou atrasadas.\nCient\u00edficas.\nExist\u00eda un forte interese por descubrir e analizar novas especies de animais e plantas, co\u00f1ecer novos territorios e realizar investigaci\u00f3ns de todo tipo. Isto fixo que moitos cient\u00edficos desexasen progresar, lanz\u00e1ndose \u00e1 aventura conseguindo a cambio grandes avances en campos como a biolox\u00eda e a bot\u00e1nica.\nT\u00e9cnico-pol\u00edticas.\nAlg\u00fans pol\u00edticos queren facer esquecer rapidamente as s\u00faas derrotas conseguindo novos territorios. A navegaci\u00f3n tam\u00e9n foi un factor importante xa que os barcos de vapor, agora capaces de chegar moito m\u00e1is lonxe, precisan dispor de puntos costeiros por todo o mundo para poder repor as existencias de carb\u00f3n, polo que cando o establecemento destes pasou a mans do estado, no canto de limitarse a ese punto, este intentou controlar cada vez m\u00e1is territorio. Al\u00ed onde se te\u00f1a un predominio pol\u00edtico terase o predominio dos produtos, un predominio econ\u00f3mico.\nMilitares e xeoestrat\u00e9xicas.\nO per\u00edodo entre 1871 e 1914 foi de paz entre as principais potencias europeas, a denominada \"Bela \u00c9poca\" (\"Belle \u00c9poque\"). A dispo\u00f1ibilidade dun crecente potencial demogr\u00e1fico para o alistamento p\u00f3dese empregar en territorios extraeuropeos, seguindo ou precedendo \u00e1 expansi\u00f3n colonial econ\u00f3mica das empresas e \u00e1 emigraci\u00f3n.\nAs raz\u00f3ns xeoestrat\u00e9xicas eran resultado da competencia polo dominio de rutas navais (escalas necesarias para encher os buques) e de espazos continentais clave, como a denominada \u00e1rea pivote da Asia Central ou o imperio continuo en \u00c1frica (continuidade territorial entre as bases navais en mares opostos).\nConsecuencias.\nEn xeral, a poboaci\u00f3n casada sufriu un incremento ao diminu\u00edr a mortalidade, pola introduci\u00f3n da medicina moderna occidental e manterse unha alta natalidade. Iso traduciuse nun desequilibrio entre poboaci\u00f3n e recursos, que a\u00ednda persiste. Non obstante, nalgunhas \u00e1reas, a poboaci\u00f3n aut\u00f3ctona sufriu unha dr\u00e1stica reduci\u00f3n (especialmente durante a primeira fase do imperialismo), como consecuencia da introduci\u00f3n de enfermidades desco\u00f1ecidas (var\u00edola, gripe etc). Noutros lugares, a poboaci\u00f3n ind\u00edxena foi simplemente substitu\u00edda por colonos estranxeiros.\nA explotaci\u00f3n econ\u00f3mica dos territorios adquiridos fixo necesario o establecemento dunhas m\u00ednimas condici\u00f3ns para o seu desenvolvemento. Cre\u00e1ronse infraestruturas destinadas a dar sa\u00edda \u00e1s materias primas e agr\u00edcolas que \u00edan destinadas \u00e1 metr\u00f3pole. As colonias convert\u00e9ronse en abastecedoras do necesario para o funcionamento das industrias metropolitanas, mentres estas colocaban os seus produtos manufacturados nos dominios. A econom\u00eda tradicional, baseada nunha agricultura autosuficiente e de policultivo, foi susbtitu\u00edda por outra de exportaci\u00f3n, en r\u00e9xime de monocultivo, que provocou, en gran medida, a desaparici\u00f3n das formas ancestrais de producir e a extensi\u00f3n de cultivos.\nAs consecuencias sociais manifest\u00e1ronse na instalaci\u00f3n dunha burgues\u00eda de comerciantes e funcionarios procedentes da metr\u00f3pole que ocuparon os niveis altos e medios da estrutura colonial. Nalg\u00fans casos, asimil\u00e1ronse determinados grupos aut\u00f3ctonos dentro da c\u00faspide social. Trat\u00e1base das antigas elites dirixentes e de membros de determinados corpos do ex\u00e9rcito ou a funci\u00f3n p\u00fablica colonial. En ambos os casos a s\u00faa asimilaci\u00f3n foi acompa\u00f1ada dunha profunda occidentalizaci\u00f3n. Cando, a ra\u00edz do proceso de descolonizaci\u00f3n, comezaron a xurdir estados a partir do que foron colonias, eses grupos sociais ocuparon unha posici\u00f3n relevante na administraci\u00f3n e o goberno dos novos pa\u00edses.\nOs territorios dominados sufriron un maior ou menor grao de dependencia respecto \u00e1 metr\u00f3pole, en funci\u00f3n do tipo de organizaci\u00f3n administrativa que lles foi imposto. Por\u00e9n, esta dependencia non estivo exenta de conflitos, que foron o xerme dun antiimperialismo protagonizado xeralmente polas clases medias nativas occidentalizadas, que reclamaban a toma en consideraci\u00f3n das tradici\u00f3ns aut\u00f3ctonas. Iso canalizouse a trav\u00e9s das premisas do xogo democr\u00e1tico que as metr\u00f3poles defend\u00edan para elas mesmas mais que negaban \u00e1s s\u00faas colonias: liberdade, igualdade, soberan\u00eda nacional etc.\nO imperialismo conduciu \u00e1 perda de identidade e de valores tradicionais das poboaci\u00f3ns ind\u00edxenas e \u00e1 implantaci\u00f3n das pautas de conduta, educaci\u00f3n e mentalidade dos colonizadores. As\u00ed mesmo, supuxo a adopci\u00f3n das linguas dos dominadores (especialmente o ingl\u00e9s, o franc\u00e9s e o castel\u00e1n). Iso arrastrou a unha forte aculturaci\u00f3n. A relixi\u00f3n cristi\u00e1 (cat\u00f3lica, anglicana, protestante etc) desprazou os credos preexistentes en moitas zonas de \u00c1frica ou fusionouse con esas crenzas, conformando doutrinas de car\u00e1cter sincr\u00e9tico.\nA introduci\u00f3n de novas formas de explotaci\u00f3n agr\u00edcola e in\u00e9ditas especies vexetais e animais provocaron a modificaci\u00f3n ou destruci\u00f3n dos ecosistemas naturais. Por exemplo, o bisonte foi case exterminado nas pradar\u00edas americanas; o coello converteuse nunha aut\u00e9ntica praga trala s\u00faa introduci\u00f3n en Australia, onde carec\u00eda de depredadores naturais; as grandes selvas tropicais foron obxecto de deforestaci\u00f3n causada pola sobreexplotaci\u00f3n madeireira e a introduci\u00f3n dos monocultivos de plantaci\u00f3n; os r\u00edos foron contaminados con refugallos procedentes dos sistemas de extracci\u00f3n dos metais preciosos.\nXustificaci\u00f3n.\nAs naci\u00f3ns dominan a outras para expandir a s\u00faa econom\u00eda, obter materia prima, man de obra, ou para dar sa\u00edda aos excedentes de capital.\nOs estados tenden a expandirse por ambici\u00f3n de poder, prestixio, seguridade e vantaxes diplom\u00e1ticas respecto a outros estados para a econom\u00eda mundial.\nOs pa\u00edses vense impulsados a expandir a s\u00faa influencia para expandir as\u00ed os seus valores pol\u00edticos, culturais e relixiosos. Ao mesmo tempo, os pa\u00edses son beneficiados con paz, seguridade e prosperidade.\nOs pa\u00edses con est\u00e1ndares relixiosos adoitaban expandir a s\u00faa influencia por pa\u00edses pr\u00f3ximos a este para as\u00ed propagar a s\u00faa relixi\u00f3n."}
{"id": "51940", "revid": "23204", "url": "https://gl.wikipedia.org/wiki?curid=51940", "title": "Rammstein", "text": " \nRammstein \u00e9 un grupo de Metal industrial alem\u00e1n formado en 1994. O seu estilo musical incorpora elementos do metal industrial e a m\u00fasica electr\u00f3nica. A banda axudou a fundar un subx\u00e9nero no hard rock metal alem\u00e1n que se co\u00f1eceu como NDH no seu pa\u00eds. As s\u00faas canci\u00f3ns desenv\u00f3lvense case exclusivamente en alem\u00e1n. Venderon ao redor de 20 mill\u00f3ns de copias en todo o mundo. Ao longo da s\u00faa existencia, a formaci\u00f3n dos seis compo\u00f1entes de Rammstein mant\u00edvose sen cambios, o cantante Till Lindemann, os guitarristas Richard Z. Kruspe e Paul H. Landers, o baxista Oliver \"Ollie\" Riedel, o bater\u00eda Christoph \"Doom\" Schneider e o teclista Christian \"Flake\" Lorenz.\nA maior\u00eda das s\u00faas canci\u00f3ns est\u00e1n en alem\u00e1n, pero tam\u00e9n realizaron canci\u00f3ns enteiramente ou parcialmente noutros idiomas inclu\u00edndo o ingl\u00e9s, o espa\u00f1ol, o franc\u00e9s, e ruso. Os premiados espect\u00e1culos en vivo de Rammstein son co\u00f1ecidos polos seus elementos teatrais e pirot\u00e9cnicos en escena. Todo o cat\u00e1logo de Rammstein esta publicado por Universal Music Group.\nHistoria.\nO n\u00facleo de Rammstein formouse en 1994 na cidade portuaria de Schwerin Alema\u00f1a do Leste. Tomaron o seu nome da cidade de Ramstein, en cuxa base a\u00e9rea ocorreu un accidente durante un espect\u00e1culo no que tres aeronaves italianas colisionaron contra o p\u00fablico. Para transformar o nome engad\u00edronlle un \"m\"; deste xeito xurdiu \"Rammstein\" que literalmente significa \"catapulta feita de pedra\". Tam\u00e9n \"Rammstein\" era unha especie de pedra decorativa que se adoitaba colocar nas casas da antiga RDA.\nO seu primeiro \u00e1lbum \"Herzeleid\" (1995) foi un grande \u00e9xito polos seus concertos en vivo e mantivo a s\u00faa popularidade nas carteleiras ata o lanzamento do seu segundo \u00e1lbum, \"Sehnsucht\", o cal supuxo o debut da banda f\u00f3ra de Europa, en concreto en Am\u00e9rica e Asia.\nNun prazo de poucas semanas entrou nos primeiros postos de venda mundiais xunto con Prodigy, Radiohead e The Rolling Stones. Desde ent\u00f3n superaron as barreiras ling\u00fc\u00edsticas: o seu idioma natal consideran que \u00e9 perfecto para a s\u00faa m\u00fasica e por iso decidiron seguilo usando. Despois iniciouse a promoci\u00f3n de \"Sehnsucht\" co concerto \"Live Aus Berlin\". En 1999, foron abreconcertos de Kiss na s\u00faa xira Psycho Circus, pasando pola Arxentina, o Brasil e M\u00e9xico. No 2001 veu \"Mutter\" o seu terceiro disco que tivo boa acollida. O seu \"tour\" por Am\u00e9rica comezou xunto con Slipknot e Staind.\nA s\u00faa \u00fanica actuaci\u00f3n en Galicia foi en Viveiro, Lugo, no \u00e1mbito do Resurrection Fest o 7 de xullo de 2017.\nLetras.\nCase todas as canci\u00f3ns de Rammstein est\u00e1n en alem\u00e1n. Con todo, a banda gravou canci\u00f3ns en ingl\u00e9s, as\u00ed como unha versi\u00f3n da canci\u00f3n \"Stripped\" (Depeche Mode). Ademais, as canci\u00f3ns \"Amerika\", \"Stirb nicht vor mir/Don't Die Before I Do,\" e \"Pussy\" conte\u00f1en letras en ingl\u00e9s. A canci\u00f3n \"Moskau\" (\"Moscova\") cont\u00e9n un coro en ruso, e Till Lindemann ten unha canci\u00f3n non oficial chamada \n\"Schtiel\" (versi\u00f3n da canci\u00f3n \"\u0428\u0442\u0438\u043b\u044c\"(\"Shtil\") da popular banda de heavy metal rusa \"Aria\" completamente en ruso. \"\n\"Te quiero puta!\" est\u00e1 enteiramente en espa\u00f1ol, e a canci\u00f3n \"Fr\u00fchling in Paris\" ten un estribillo en franc\u00e9s. Oliver Riedel comentou que \"a lingua alem\u00e1 ad\u00e1ptase \u00e1 m\u00fasica heavy metal, o franc\u00e9s pode ser a lingua do amor, pero o alem\u00e1n \u00e9 a lingua da ira\". Nunha entrevista con Ultimate Guitar, cando se lle preguntou se Rammstein xamais crear\u00eda unha canci\u00f3n totalmente en ingl\u00e9s, Till Lindemann declarou que \"Rammstein nunca escribir\u00e1 unha canci\u00f3n en ingl\u00e9s, \u00e9 como pedirlle a Buda que mate un porco\".\nAs letras da banda, cantadas por Till Lindemann, son un elemento esencial da s\u00faa m\u00fasica, e moldean a percepci\u00f3n dos fans e dun p\u00fablico m\u00e1is amplo. Adoitan tocar tab\u00fas e temas controvertidos como o sadomasoquismo (\u00abBestrafe Mich\u00bb, \u00abIch tu dir weh\u00bb), o incesto (\u00abSpiel mit mir\u00bb, \u00abWiener Blut\u00bb ou \u00abTier\u00bb) a violaci\u00f3n (\u00abWei\u00dfes Fleisch\u00bb, \u00abLiebe ist f\u00fcr alle da\u00bb), o abuso sexual por parte do clero (\u00abHalleluja\u00bb), a necrofilia (\u00abHeirate mich\u00bb), o canibalismo (\u00abMein Teil\u00bb, \u00abEifersucht\u00bb) e os s\u00edmbolos relixiosos (\u00abAsche zu Asche\u00bb). As canci\u00f3ns dos primeiros \u00e1lbums (\"Herzeleid\", \"Sehnsucht\" e \"Mutter\") c\u00e9ntranse sobre todo no sexo e a violencia. En \"Reise, Reise\" e \"Rosenrot\" tr\u00e1tanse tam\u00e9n outros temas relacionados coas relaci\u00f3ns interpersonais. Nestes dous discos, Rammstein canta sobre a amizade, a soidade, a obsesi\u00f3n, o amor non correspondido e a superficialidade nas relaci\u00f3ns.\nMoitas letras est\u00e1n influenciadas por diversas obras literarias, especialmente alem\u00e1s. A canci\u00f3n \u00abDalai Lama\u00bb \u00e9 unha adaptaci\u00f3n de \"Der Erlk\u00f6nig\", de Goethe.\u00abHilf mir\u00bb est\u00e1 inspirada no poema \u00abA trist\u00edsima historia dos mistos\u00bb, do libro infantil de Heinrich Hoffmann \"Struwwelpeter\" (\u00ab\"Pedro Melenas\"\u00bb). A canci\u00f3n \u00abRosenrot\u00bb bas\u00e9ase no poema de Goethe \"Heider\u00f6slein\"; \u00abDu riechst so gut\u00bb poder\u00eda estar inspirada no libro \u00abO perfume\u00bb de Patrick S\u00fcskind e \u00abStein um Stein\u00bb no relato \"O barril de amontillado\" de Edgar Allan Poe. Do mesmo xeito, o estribillo do tema \u00abHaifisch\u00bb \u00e9 unha variaci\u00f3n da canci\u00f3n de Kurt Weill \u00abDie Moritat von Mackie Messer\u00bb, cuxa letra \u00e9 obra de Bertolt Brecht. Tam\u00e9n varias das s\u00faas canci\u00f3ns est\u00e1n supostamente inspiradas en sucesos da vida real. Estas canci\u00f3ns incl\u00faen \"Rammstein\" (\"Desastre de Ramstein airshow\")), \"Mein Teil\", Wiener Blut e Donaukinder. Derramamento de cianuro de Ba\u00eda Mare en 2000).\nO xogo de palabras \u00e9 un compo\u00f1ente fundamental das letras de Rammstein. En moitos casos, as letras est\u00e1n redactadas para que poidan ser interpretadas de varios xeitos. A canci\u00f3n \"Du hast\", por exemplo, \u00e9 unha canci\u00f3n sobre os votos matrimoniais alem\u00e1ns \"Willst Du, bis der Tod euch scheidet, treu ihr sein f\u00fcr alle Tage?\" (\"\u00bfPrometes serlle fiel a ela ata que a morte os separe?\"). Na canci\u00f3n, a resposta afirmativa tradicional, \"Ja\" (\"Si\"), \u00e9 substitu\u00edda pola s\u00faa negaci\u00f3n \"Nein\" (\"Non\"). A canci\u00f3n comeza, de feito, cun xogo de palabras: \"Du ... Du hast ... Du hast mich ...\" significa \"Ti tesme\". Esta li\u00f1a conf\u00fandese a mi\u00fado con \"Ti \u00f3diasme\", porque en alem\u00e1n, non hai ningunha distinci\u00f3n entre a pronunciaci\u00f3n de \"Du hasst\" (\"ti \u00f3diasme\") e \"Du hast\" (\"ti me tes\"). O xogo de palabras res\u00f3lvese m\u00e1is tarde a medida que se completa a frase: \"Du hast mich gefragt/Und ich hab' nichts gesagt\" (\"Pregunt\u00e1chesme / E non dixen nada\"). Confusamente, a banda tam\u00e9n fixo unha versi\u00f3n en ingl\u00e9s da canci\u00f3n chamada \"You Hate\", que non foi traducida directamente de \"Du hast\". A\u00ednda que fanse moitas suposici\u00f3ns sobre \"Du hast\", s\u00e1bese que Rammstein usou este texto para enganar intencionadamente ao o\u00ednte e crear humor na canci\u00f3n, facendo que moitos falantes non alem\u00e1ns conf\u00fandanse.\nMembros.\nRammstein mant\u00e9n a mesma formaci\u00f3n desde a fundaci\u00f3n, fai 23 anos, un caso case \u00fanico en bandas de metal. Os membros din que se un membro f\u00f3sese, ese ser\u00eda o final de Rammstein. Flake di a mi\u00fado que non \u00e9 un membro formal, sen\u00f3n que \"co-traballa\" coa banda.\nLonxevidade de banda.\nDesde a s\u00faa formaci\u00f3n en 1994, Rammstein non tivo cambios na s\u00faa formaci\u00f3n. Richard Kruspe dixo nunha entrevista a \"Revolver Magazine\" que \u00e9 debido a que a banda respecta os desexos dos membros de tomar un descanso. Xa sexa por raz\u00f3ns persoais ou para centrarse nun proxecto paralelo.\n \nOs membros da banda te\u00f1en proxectos paralelos nos que participan durante a inactividade de Rammstein. Kruspe lidera o grupo Emigrate, mentres que Till Lindemann comezou o seu proxecto Lindemann en 2015.\nActuaci\u00f3ns en vivo.\nRammstein alcanzou unha particular fama polo seu exitoso show nos escenarios, facendo un uso tan extenso da pirotecnia que os fans eventualmente acu\u00f1aron o lema \"Outras bandas tocan, Rammstein qu\u00e9ima!\" (Unha broma sobre a canci\u00f3n \"Kings of Metal\" de Manowar, que di, \"outras bandas tocan, Manowar mata\"). Tras un accidente no \"Arena de Berl\u00edn\", no que caeron algunhas pezas decorativas en chamas (27 de setembro de 1996) a banda comezou a usar profesionais para manexar a pirotecnia. Lindemann cualificouse posteriormente como pirot\u00e9cnico licenciado. Pasa canci\u00f3ns enteiras envolto de xeito total en chamas. Sufriu m\u00faltiples queimaduras nas orellas, a cabeza e os brazos.\nA calor durante as actuaci\u00f3ns en vivo \u00e9 tan intenso que, en ocasi\u00f3ns, o p\u00fablico foi evacuado de concertos sufrindo de esgotamento por calor, e os p\u00f3rticos de iluminaci\u00f3n foron vistos brillando ao roxo vivo por repetidos golpes de bolas de lume. A variedade da pirotecnia p\u00f3dese ver nunha recente lista de reproduci\u00f3n de concertos, que incl\u00fae artigos tales como m\u00e1scaras lanzachamas (v\u00e9xase Lycopodium) e baquetas, guitarras, micr\u00f3fonos e botas que lanzan chispas o arden. Lindemann sol\u00eda cantar o tema \u00abRammstein\u00bb en chamas, enfundado nun traxe ign\u00edfugo.\nOs traxes da banda son apropiadamente extravagantes. Durante o tour \"Reise, Reise\", usaron uniformes Lederhosen, cors\u00e9s e uniformes de inspiraci\u00f3n militar con stahlhelm (modelo de casco militar), mentres que durante a xira Mutter (nai) o grupo cinguiuse ao temas da portada do \u00e1lbum e descendeu ao escenario dun \u00fatero xigante mentres usaba cueiros. No concerto \"V\u00f6lkerball\", entre outros, Till cambiou traxes entre canci\u00f3ns, vestidos de acordo a cada un. Por exemplo, en \"Mein Teil\", vestiuse como un carniceiro, en \"Reise, Reise\", como un mari\u00f1eiro. O resto da banda usou o seu vestiario preferido, pero ning\u00fan tan estra\u00f1o como os de Till. O estilo da banda para os traxes \u00e9 evidente nos seus v\u00eddeos musicais, as\u00ed como nas s\u00faas actuaci\u00f3ns en vivo. No v\u00eddeo \"Keine Lust\", todos os membros ag\u00e1s Lorenz est\u00e1n vestidos con traxes de gordos. No v\u00eddeo \"Amerika\", todos os membros da banda usan traxes de astronauta.\nDesde o \"Mutter Tour\", a partir de 2001, Rammstein traballou co escen\u00f3grafo Roy Bennett, que axudou \u00e1 banda no desenvolvemento do dese\u00f1o dos escenarios. Con Reise, Reise Tour (2004/2005), a banda comezou a usar un escenario de dous niveis, coa metade da banda tocando no nivel inferior, e a outra metade colocada na parte superior. Neste percorrido, o nivel superior elevouse a 2 metros por encima do piso do escenario e ti\u00f1a unha entrada ovalada xusto debaixo dos tambores. A ambos os dous lados do nivel superior, un ascensor especial permit\u00eda aos membros da banda acceder a ambos niveis do escenario. No \"Liebe ist f\u00fcr alle da\" Tour (a partir de 2009), o novo escenario a\u00ednda ti\u00f1a un dese\u00f1o de dous niveis. Esta vez, con todo, o nivel superior s\u00f3 ti\u00f1a ao redor da metade da altura que na xira anterior. A entrada no escenario era posible por unha rampla hidr\u00e1ulica no centro do piso do escenario. En cada extremo do nivel superior coloc\u00e1ronse escaleiras para acceder a ambos niveis.\nEsta xira inclu\u00edu non s\u00f3 o uso masivo de pirotecnia, sen\u00f3n tam\u00e9n un espect\u00e1culo de iluminaci\u00f3n masiva, como o famoso logotipo da banda como grandes l\u00e1mpadas e catro enormes torres plegables, formando o pano de fondo industrial do set, capaz de facer diferentes efectos de iluminaci\u00f3n. Segundo Kruspe, a tolemia no escenario \u00e9 totalmente deliberada (o lema de Rammstein de acordo con Schneider \u00e9: \"Fai o teu, \u00a1e esaxera!\"). O obxectivo \u00e9 chamar a atenci\u00f3n da xente e divertirse ao mesmo tempo.\nAs s\u00faas postas en escena tam\u00e9n os puxeron en problemas. Durante o seu per\u00edodo en Am\u00e9rica no Family Values Tour 1998, xunto a actuaci\u00f3ns como a do rapeiro Ice Cube, Korn, Limp Bizkit e Orgy, a banda foi arrestada por indecencia. Nun dos momentos do concerto, o cantante Till Lindemann simulou un acto de sodom\u00eda co tecladista Lorenz durante a s\u00faa interpretaci\u00f3n de \"B\u00fcck dich\" en Worcester, Massachusetts. Posteriormente foron arrestados e multados con 25 d\u00f3lares e pasaron unha noite no c\u00e1rcere. A banda intentou apelar a multa, e gastou m\u00e1is en honorarios legais e honorarios xudiciais que na propia multa de 25 $.\nDiscograf\u00eda.\nAta xullo de 2017 Rammstein publicou un total de oito \u00e1lbums, dous deles gravados en vivo, as\u00ed como m\u00e1is de vinte sinxelos. Os \u00e1lbums de estudio de Rammstein son:"}
{"id": "51941", "revid": "23204", "url": "https://gl.wikipedia.org/wiki?curid=51941", "title": "Estado Novo", "text": "Estado Novo ou II Rep\u00fablica Portuguesa \u00e9 o nome do r\u00e9xime pol\u00edtico autoritario e corporativista que tivo lugar durante 41 anos en Portugal de forma ininterrompida, desde 1933, coa aprobaci\u00f3n dunha nova Constituci\u00f3n por plebiscito nacional, at\u00e9 1974, coa Revoluci\u00f3n dos Cravos. Coa designaci\u00f3n Estado Novo pretend\u00edase dicir que se iniciaba unha nova fase pol\u00edtica do pa\u00eds, diferente da primeira Rep\u00fablica portuguesa.\n\u00c9 tam\u00e9n chamado Salazarismo, malia que este \u00faltimo termo pode tam\u00e9n ser aplicado ao per\u00edodo en que Ant\u00f3nio de Oliveira Salazar gobernou, \u00e9 dicir, desde a s\u00faa ascensi\u00f3n ao cargo de Presidente do Consello de Ministros en 1932 at\u00e9 o seu afastamento por doenza en 1968. Salazar foi substitu\u00eddo despois por Marcelo Caetano. Non obstante, esta \u00faltima designaci\u00f3n revela que o Estado Novo estaba moi centrado e depend\u00eda profundamente da figura de Salazar, o seu fundador e \"xefe\".\nTratouse da ditadura m\u00e1is longa na Europa occidental durante o s\u00e9culo XX. Alongouse durante 48 anos, inclu\u00edndo a ditadura militar de 1926 a 1933 e o Estado Novo que abrangue o per\u00edodo entre os anos 1933 e 1974. "}
{"id": "51942", "revid": "1576", "url": "https://gl.wikipedia.org/wiki?curid=51942", "title": "NI\u0418", "text": ""}
{"id": "51943", "revid": "1576", "url": "https://gl.wikipedia.org/wiki?curid=51943", "title": "NIN", "text": ""}
{"id": "51944", "revid": "114", "url": "https://gl.wikipedia.org/wiki?curid=51944", "title": "Casa dos Peixes", "text": ""}
{"id": "51946", "revid": "1576", "url": "https://gl.wikipedia.org/wiki?curid=51946", "title": "IGE", "text": ""}
{"id": "51948", "revid": "1987", "url": "https://gl.wikipedia.org/wiki?curid=51948", "title": "Escala de Mohs", "text": "A escala de Mohs \u00e9 utilizada para medir a dureza das substancias s\u00f3lidas. En xeolox\u00eda util\u00edzase para medir a dureza dos minerais. Foi proposta por Friedrich Mohs e bas\u00e9ase na resistencia dun mineral a ser raiado por outro. En mineralox\u00eda a \"dureza\" non mide a resistencia do mineral a romper, sen\u00f3n a ser raiado.\nMohs, que era xe\u00f3logo, escolleu 10 minerais aos que atribu\u00edu un determinado grao na s\u00faa escala comezando polo talco ao que lle deu o n\u00famero 1 e rematando polo diamante ao que lle deu o 10.\nA t\u00e1boa \u00e9 a seguinte:\nPor non gardar a mesma proporci\u00f3n entre intervalos, establec\u00e9ronse outros m\u00e9todos para medir a dureza das substancias s\u00f3lidas (ver durezas absolutas na t\u00e1boa), a\u00ednda que en xeolox\u00eda a\u00ednda se segue a usar a escala de Mohs, por ser un m\u00e9todo simple e efectivo."}
{"id": "51951", "revid": "7596", "url": "https://gl.wikipedia.org/wiki?curid=51951", "title": "Meninxe", "text": " \nAs meninxes son as membranas que, a modo de envoltorio, cobren todo o sistema nervioso central, que queda situado baixo o cranio (cerebro, cerebelo e tronco do enc\u00e9falo) e a columna vertebral (medula espi\u00f1al). As tres meninxes, duram\u00e1ter (paquimeninxe ou externa), aracnoide e piam\u00e1ter (leptomeninxe ou interna), limitan 3 espazos: o epidural, o subdural e o subaracnoide.\nA palabra procede do grego \u03bc\u1fc6\u03bd\u03b9\u03b3\u03be, \"membrana\".\nTodas as estruturas que entran e saen do enc\u00e9falo ou da medula espi\u00f1al deben atravesar as meninxes.\nA funci\u00f3n das meninxes \u00e9 protectora. Protexe mecanicamente e contra a entrada de substancias qu\u00edmicas nocivas e microorganismos e leva vasos sangu\u00edneos.\nAnatom\u00eda.\nDuram\u00e1ter.\nA duram\u00e1ter \u00e9 unha membrana grosa, a m\u00e1is pr\u00f3xima ao cranio das tres meninxes. Consta de d\u00faas capas, a periostial, que \u00e9 a m\u00e1is externa, e a capa interna. Cont\u00e9n grandes vasos sangu\u00edneos que se dividen en capilares na piam\u00e1ter. Est\u00e1 composta de tecido fibroso denso, e a s\u00faa superficie interna est\u00e1 cuberta de c\u00e9lulas aplanadas similares \u00e1s presentes na superficie da piam\u00e1ter e aracnoide. A duram\u00e1ter envolve a aracnoide e rodea e sost\u00e9n os grandes canais venosos (seos durais) que recollen sangue do cerebro para enviala ao coraz\u00f3n.\nA duram\u00e1ter orixina pregamentos ou proxecci\u00f3ns que profundizan na cavidade cranial rodeando catro \u00e1reas, e orixinando os seguintes tabiques de tecido men\u00ednxeo:\nAracnoide.\nA aracnoide \u00e9 a meninxe intermedia, chamada as\u00ed porque ten unha aparencia de ara\u00f1eira. Serve de colch\u00f3n amortecedor para o sistema nervioso central. A aracnoide \u00e9 unha membrana fina e transparente. Est\u00e1 composta por un tecido fibroso e, igual c\u00e1 piam\u00e1ter, est\u00e1 cuberta por c\u00e9lulas aplanadas que son impermeables aos flu\u00eddos. A aracnoide non segue as circonvoluci\u00f3ns da superficie do cerebro polo que parece un saco pouco axustado. Na rexi\u00f3n do cerebro un gran n\u00famero de finos filamentos chamados trab\u00e9culas aracnoides pasan desde a aracnoide ao espazo subaracnoide e mest\u00faranse co tecido da piam\u00e1ter.\nPiam\u00e1ter.\nA piam\u00e1ter \u00e9 unha membrana moi fina e delicada. \u00c9 a envoltura men\u00ednxea que se adhire firmemente \u00e1 superficie do enc\u00e9falo e medula espi\u00f1al, seguindo os contornos das circunvoluci\u00f3ns e sucos cerebrais. Est\u00e1 composta de tecido fibroso cuberto na s\u00faa superficie externa por unha l\u00e1mina de c\u00e9lulas aplanadas que se cre son impermeables aos flu\u00eddos. A piam\u00e1ter est\u00e1 atravesada por vasos sangu\u00edneos que cursan polo cerebro e medula espi\u00f1al, e os seus capilares interve\u00f1en na nutrici\u00f3n do cerebro.\nEspazos.\nNormalmente, a duram\u00e1ter est\u00e1 unida ao interior do cranio e do canal das v\u00e9rtebras da columna. A aracnoide est\u00e1 unida \u00e1 duram\u00e1ter, e a piam\u00e1ter est\u00e1 unida ao tecido do sistema nervioso central.\nO espazo subaracnoide \u00e9 o espazo que separa a aracnoide da piam\u00e1ter, que est\u00e1 cheo de l\u00edquido cefalorraqu\u00eddeo. Hai diversas rexi\u00f3ns nas que o espazo subaracnoide se agranda formando cisternas subaracnoides.\nCando a duram\u00e1ter e a aracnoide se separan debido a unha lesi\u00f3n ou enfermidade (e nos cad\u00e1veres), o espazo entre elas denom\u00ednase espazo subdural, polo que se considera un espazo potencial que s\u00f3 existe en certos casos.\nO espazo epidural entre a duram\u00e1ter e o \u00f3so s\u00f3 existe entre o canal das v\u00e9rtebras e a medula espi\u00f1al, ata o forame magno. No cranio \u00e9 s\u00f3 un espazo potencial en caso de que se produza unha hemorraxia epidural.\nPatolox\u00eda.\nExisten tres tipos de hemorraxia na que est\u00e1n implicadas as meninxes:\nOutras condici\u00f3ns m\u00e9dicas que afectan as meninxes son a meninxite (infecci\u00f3n bacteriana ou \u00e1s veces v\u00edrica ou f\u00fanxica) e os meninxiomas, que son tumores da meninxe ou met\u00e1stases de tumores doutras partes do corpo.\nNoutros animais.\nNos peixes, as meninxes constan dunha soa membrana (a meninxe primitiva). Nos anfibios, r\u00e9ptiles e aves, as meninxes son d\u00faas, unha duram\u00e1ter grosa, e unha segunda membrana interna tam\u00e9n grosa, a meninxe secundaria. Os mam\u00edferos mante\u00f1en a duram\u00e1ter, e neles a meninxe secundaria div\u00eddese en aracnoide e piam\u00e1ter, polo que te\u00f1en tres meninxes.."}
{"id": "51955", "revid": "69139", "url": "https://gl.wikipedia.org/wiki?curid=51955", "title": "Galena", "text": "A galena \u00e9 un mineral da clase dos sulfuros cuxa f\u00f3rmula qu\u00edmica \u00e9 PbS. \u00c9 insoluble en auga e de brillo met\u00e1lico.\nAspecto.\nO seu aspecto cando cristaliza \u00e9 o de cubos met\u00e1licos de cor agrisada, a\u00ednda que m\u00e1is imperfectos cos da pirita.\nLugares onde se atopa.\nA galena at\u00f3pase en fil\u00f3ns hidrotermais, en pegmatitas e en xacementos sedimentarios sulfurosos. Aparece normalmente asociada \u00e1 pirita, \u00e1 calcopirita, \u00e1 barita e \u00e1 esfalerita.\nUsos da galena.\nDebido \u00e1 s\u00faa alta porcentaxe en chumbo (o 86,6%), a galena util\u00edzase como fonte deste elemento. Algunhas veces a presenza de prata (galena argent\u00edfera) neste mineral provocou que se utilizase tam\u00e9n como fonte da mesma.\nAntigamente utiliz\u00e1base na fabricaci\u00f3n de esmaltes cer\u00e1micos.\nOutros sulfuros.\nOutros minerais nos que a presenza de xofre \u00e9 destacada son:\nA marcasita, a arsenopirita, a pirita, a calcopirita, a pirrotina e o cinabrio."}
{"id": "51956", "revid": "98629", "url": "https://gl.wikipedia.org/wiki?curid=51956", "title": "Monte de San Trocado", "text": "O monte do San Trocado \u2014\u00e1s veces escrito Santrocado\u2014 ou de San Torcuato \u00e9 unha monta\u00f1a da provincia de Ourense situada entre as comarcas do Carballi\u00f1o e O Ribeiro.\n\u00c9rguese na beira dereita do Mi\u00f1o ao seu paso pola parroquia de Laias, en Cenlle, e o cume acada 554 m no linde entre os concellos de Santo Amaro e Punx\u00edn. Desde el p\u00f3dese enxergar toda a redonda, destacando as vistas da Serra da Marti\u00f1\u00e1 (1.037 m; en Cea) cara \u00f3 norte, e do Coto de Novelle (715 m; entre Castrelo de Mi\u00f1o, A Arnoia e Cartelle) cara \u00f3 sur. Na aba meridional abrollan mananciais de augas medicinais, explotados polo moderno balneario de Laias.\nO monte do San Trocado pertence \u00f3s concellos de Cenlle, Santo Amaro e Punx\u00edn, e te\u00f1en parte nel cinco parroquias: Santo Antonio da Barca de Barbantes, Santa Baia de Laias, Santa Ouxea de Eiras, San Cibrao de Las e San Xo\u00e1n de Ourantes, co cume situado entre as d\u00faas \u00faltimas.\nO poboado mineiro e a calzada a Lambrica.\n\u00d3 poboado ch\u00e9gase subindo desde Laias andando por pistas forestais. D\u00e9bese cruzar a actual autov\u00eda A-52 Vigo-Benavente. A causa da construci\u00f3n desta autov\u00eda, nos anos noventa f\u00edxose desaparecer un importante sitio arqueol\u00f3xico prerromano e romano relacionado coa miner\u00eda. O m\u00e1is destacable deste sitio eran uns dep\u00f3sitos de mineral, tallados na rocha, e diversas construci\u00f3ns. Nas escavaci\u00f3ns realizadas apareceron restos de mu\u00ed\u00f1os de man, \u00fatiles mineiros e moedas. Este asentamento figura en moitos estudos co nome de Barbantes, unha nova parroquia xurdida \u00f3 lado da de Laias no s\u00e9culo XX, e coa que comparte unha parte do monte San Trocado. No subsolo do monte e no dos seus arredores hai esta\u00f1o, con restos de explotaci\u00f3ns ata mediados do s\u00e9culo XX, polo que se pode considerar que este mineral xa fora explotado polos habitantes das \u00e9pocas romana e prerromana. Tam\u00e9n se poden rastrexar evidencias en lendas e na toponimia do lugar que aluden \u00f3 ouro, que pod\u00eda ser extra\u00eddo por diversas t\u00e9cnicas do interior dos montes (ver Laias), sendo a m\u00e1is co\u00f1ecida a do aproveitamento das areas fluviais.\nDesde aqu\u00ed part\u00eda unha calzada empedrada que desembocaba no castro de Lambrica ou de San Cibr\u00e1n de Las, a\u00ednda que este \u00faltimo nome non se axusta \u00e1 realidade xa que o castro est\u00e1 compartido polas parroquias de Ourantes e de San Cibrao de Las, dos concellos de Punx\u00edn e San Amaro, respectivamente. Lambrica \u00e9 o castro m\u00e1is grande da comarca, chamado a\u00ednda hoxe \"A Ciud\u00e1\", o que d\u00e1 a entender a s\u00faa importancia con respecto \u00f3s outros pequenos castros que o arrodean, como o Castro Marti\u00f1o (Xinzo), o Castro de Beariz, o Castro de Eiras ou o propio castro do Santrocado.\nO nome de Lambrica procede dunha ara romana que apareceu no pazo de Eiras, na que un tal Emilio Reburrino dedica a ara \u00f3 deus prerromano Bandua Lambricae, o que nos indica a s\u00faa conexi\u00f3n co castro, aut\u00e9ntica \"capitalidade\" daquelas terras e naqueles tempos, pero en ning\u00fan caso est\u00e1 documentada a procedencia da ara do castro de Las. Por\u00e9n, existen discrepancias na s\u00faa lectura, tentando moitos autores de relacionalo directamente co top\u00f3nimo L\u00e1s e lendo \"Lansbrigae\" ou \"Lanobrigae\" en vez de \"Lambricae\". Ademais, tense utilizado o xenitivo para nomear o sitio, en diversas publicaci\u00f3ns e folletos tur\u00edsticos, o que \u00e9 unha clara incorrecci\u00f3n.\nAntes de chegar a Lambrica, esta calzada pod\u00eda ser vixiada desde o alto do monte que se comenta, o San Trocado, no que existiu tam\u00e9n un pequeno poboamento castrexo. Neste lugar t\u00e9\u00f1ense feito alg\u00fans estudos arqueol\u00f3xicos que deron a entender que as primeiras ocupaci\u00f3ns do San Trocado poden enmarcarse entre o final da Idade de Bronce e a Idade de Ferro inicial, m\u00e1is o menos entre os s\u00e9culos VII e VI antes de Cristo, o que d\u00e1 unhas datas un pouco anteriores \u00e1 ocupaci\u00f3n de Lambrica.\nNos arredores de Lambrica existen vestixios que testemu\u00f1an a ocupaci\u00f3n do territorio na Idade de Bronce. As\u00ed, existen m\u00e1moas inmediatas \u00f3 castro, pero tam\u00e9n en lugares m\u00e1is afastados, como as do monte da Ermida na veci\u00f1a parroquia de Eiras, asociadas a unha rocha con petr\u00f3glifos circulares e inmediatas a vetas aur\u00edferas e de esta\u00f1o, que percorren toda a ladeira sur do Monte de San Trocado, dende a parroquia de Eiras (San Amaro) ata Barbantes.\nLugar de vixilancia e defensa.\nO cumio do San Trocado ser\u00eda un lugar de vix\u00eda e, posiblemente, de comunicaci\u00f3n a distancia entre os distintos castros do contorno. Cumpre unha funci\u00f3n na defensa da parte sur do castro de Lambrica, xa que nesta parte o gran castro parece indefenso, pero non \u00e9 as\u00ed, xa que desde o cumio do monte do San Trocado pod\u00edan vixiarse os accesos polo r\u00edo Mi\u00f1o: a\u00ednda hoxe poden divisarse dende as proximidades de Ourense ata o actual encoro de Castrelo.\nA s\u00faa funci\u00f3n pode comprenderse pensando na constelaci\u00f3n de montes dende os que se emit\u00edan sinais luminosos. Moitos deles a\u00ednda hoxe se chaman \"Faros\", \"Fachos\" etc. Poder\u00eda derivar o seu nome do lat\u00edn \"torqueo\", que, entre outras cousas, significa \"gobernar\". En italiano existe a palabra \"torcia\", que significa \"facho\" ou \"lanterna\". A\u00ednda hoxe se utilizan os montes para comunicar, erguendo rexas antenas. Antigamente, s\u00f3 pod\u00edan facerse sinais con lume, para emitir unha serie de avisos ou mensaxes que interesar\u00edan \u00e1s xentes do contorno, e, mesmo, \u00e1s xentes doutros montes altos, que servir\u00edan de \"reemisores\" do sinal. Mart\u00ednez Tamuxe, cando se refire \u00f3 Monte de Santa Trega (A Guarda, Pontevedra) define a cima do Facho como \"lugar adecuado, desde onde, na antig\u00fcidade, d\u00e1banse sinais con lume entre si as antigas poboaci\u00f3ns de altura\". Ademais, este mesmo autor relaciona \"Facho\" con fach\u00f3n, e fachueira, que \u00e9 o mesmo que fogueira ou facho. C\u00f3mpre dicir que a citania de Santa Trega tivo tam\u00e9n poboaci\u00f3n prerromana e romana, polo que poden aplicarse paralelismos entre os dous montes.\nO comercio dos minerais.\nSamuel Eij\u00e1n, na s\u00faa obra \"Historia de Ribadavia y sus alrededores\" fala de que as terras dos arredores de Ribadavia non foron desco\u00f1ecidas para os fenicios: \nSupo\u00f1endo, tal como documenta Estrab\u00f3n, que o r\u00edo Mi\u00f1o era navegable \"oitocentos estadios\" dende a desembocadura, p\u00f3dese asegurar que \u00e9 posible que entrasen e sa\u00edsen mercanc\u00edas a trav\u00e9s do Mi\u00f1o, por v\u00eda fluvial. As\u00ed, cobra tam\u00e9n sentido o inicio da calzada \"romana\" dende Barbantes, onde exist\u00eda unha barca que cruzaba o Mi\u00f1o non hai moitos anos. Oitocentos estadios corresp\u00f3ndense cuns 144 quil\u00f3metros, que deben ser, aproximadamente, os que hai desde Camposancos (A Guarda) ata a mesma cidade de Ourense.\nEste movemento comercial, seguramente ligado \u00e1 miner\u00eda do ouro e do esta\u00f1o -presentes nos arredores do Santrocado- \u00e9 o \u00fanico que pode explicar o auxe do gran castro de Lambrica, existente entre os concellos de San Amaro e Punx\u00edn e do que o pequeno miradoiro do Santrocado non \u00e9 sen\u00f3n o seu ap\u00e9ndice de vixilancia da zona mineira, cara o sur, e das entradas de embarcaci\u00f3ns polo r\u00edo Mi\u00f1o que, coma se dixo m\u00e1is arriba, son visibles desde Castrelo de Mi\u00f1o, uns poucos quil\u00f3metros antes de chegar \u00f3 embarcadoiro de Barbantes.\nComo chegar.\nA\u00ednda que empezando a ruta en Laias, a cima do monte pode ser visitada dende os concellos de Punx\u00edn e San Amaro, p\u00f3dese subir desde eles en turismo sen ning\u00fan problema. O monte pertence \u00f3s tres concellos citados: Cenlle, San Amaro e Punx\u00edn, pero non existe ning\u00fan punto de informaci\u00f3n tur\u00edstica en ning\u00fan sitio. O visitante do cumio poder\u00e1 gozar das vistas que ofrece o San Trocado, con amplos aparcadoiros que arrasaron boa parte do castro que al\u00ed hab\u00eda.\nO que hai no cumio do monte: a capela e a festa.\nA cima do monte do San Trocado est\u00e1 compartida s\u00f3 entre os citados concellos de Punx\u00edn e San Amaro, e nela local\u00edzase unha capela que ostenta nun dos seus laterais unha data, 1739, posiblemente dunha reconstruci\u00f3n. A capela est\u00e1 dentro dos l\u00edmites da parroquia de San Cibr\u00e1n de Las, que garda na s\u00faa parroquial unha imaxe do santo titular. Na capela hai hoxe unha imaxe p\u00e9trea do San Trocado, que substit\u00fae a outra -ign\u00f3rase como era- que desapareceu a finais dos anos cincuenta do s\u00e9culo XX.\nA festa que al\u00ed se celebraba era no 15 de maio, posible reminiscencia de cultos prerromanos. Contan os maiores que al\u00ed sub\u00edan catro procesi\u00f3ns, procedentes das catro parroquias que arrodeaban o monte (Eiras, Las, Laias e Ourantes), xunt\u00e1ndose na cima e gozando dun ledo d\u00eda de festa, despois da \"bendici\u00f3n dos campos\" do contorno. L\u00f3pez Cuevillas relata na s\u00faa obra \"Prosas Galegas\" esta celebraci\u00f3n, que pod\u00eda ser vista, segundo el mesmo di, por don Ram\u00f3n Otero Pedrayo, dende a solaina do seu pazo de Trasalba (Amoeiro).\nXusto \u00f3 lado da capela hai un bido ou bidueiro, e os habitantes do lugar ch\u00e1manlle \"o Coto\". Otero Pedrayo, na s\u00faa obra \"Arredor de Si\" (cap\u00edtulo XII) fai unha descrici\u00f3n dun monte que ben puido ser inspirada no San Trocado: \nA\u00ednda que hoxe s\u00f3 se ve un biduo, hai que dicir que a mediados do s\u00e9culo XX exist\u00edan dous, un a cada lado da capela (hai unha fotograf\u00eda de Manuel Chamoso Lamas na obra de Enrique Bande que se cita m\u00e1is adiante na bibliograf\u00eda). Non existen m\u00e1is exemplares desta \u00e1rbore na cima do monte, polo que alg\u00fans paisanos chegaron a atribu\u00edr un car\u00e1cter milagreiro \u00e1 existencia destes biduos.\nO abeiro do Raposo (Amoeiro).\nNo concello de Amoeiro tam\u00e9n se sit\u00faa un abeiro de rochas denominado \"Do Raposo\", desde onde t\u00f3dolos solsticios de inverno pode verse como se pon o sol xusto na cima do San Trocado, proba do valor sagrado que o monte ti\u00f1a para os antergos, incluso aqueles que viviron na zona de Amoeiro e unha proba m\u00e1is da \"intercomarcalidade\" dos castros de Lanobriga.\nA importancia de Lambriga e do San Trocado traspasa os actuais l\u00edmites municipais, non sendo \u00f3ptimas as actuaci\u00f3ns arqueol\u00f3xicas se s\u00f3 implican a un ou dous dos concellos, pois os resultados de tales investigaci\u00f3ns non ter\u00e1n en conta o papel desenvolto polos vestixios que xacen en concellos veci\u00f1os e que non poden entenderse illadamente.\nRestos arqueol\u00f3xicos, lendas e cultos.\nEn canto \u00f3s restos arqueol\u00f3xicos na cima do San Trocado, a\u00ednda se poden observar restos da muralla que arrodeaba o castro. Tr\u00e1tase dunha acumulaci\u00f3n de pedras que segue unha li\u00f1a algo curvada, xa que est\u00e1 sen restaurar, pero apr\u00e9ciase perfectamente como arrodea o sur e o oeste da capela. Apareceron tam\u00e9n diversos restos cer\u00e1micos, posiblemente do s\u00e9culo VI antes de Cristo os m\u00e1is antigos, pero tam\u00e9n os hai da \u00e9poca medieval. Tam\u00e9n podemos ver os co\u00f1ecidos \"ocos\" ou \"cuncas\" nas rochas, utilizadas en ritos de cultos prerromanos. At\u00f3panse tam\u00e9n restos paleol\u00edticos, basicamente \"bifaces\" en cuarzo, especialmente na s\u00faa ladeira sur.\nO San Trocado tam\u00e9n est\u00e1 envolto nas consabidas lendas de trabes de ouro e de alcatr\u00e1n, que garda unha gran serpe, e a da gali\u00f1a e os \"piti\u00f1os de ouro\", que son o primeiro indicio de antigos poboamentos ou de lugares sagrados.\nFlorentino L\u00f3pez Cuevillas e Ferm\u00edn Bouza Brey documentan unha lenda recollida nos anos vinte en Eiras e que di as\u00ed, relativa \u00f3 castro de Lambrica (A Cidade): \nOutra lenda, escoitada \u00f3s veci\u00f1os de Xinzo, di que dende o Castro Marti\u00f1o (lugar de Xinzo-Eiras) existe unha serpe dende unha mina da que a\u00ednda hai restos, e que se estende por baixo do monte ata o cumio da \"Cidade\". Aqu\u00ed, os paisanos ch\u00e1manlle \"Cidade\" curiosamente \u00f3 cumio do Santrocado, non \u00f3 castro de Lambrica, o que poder\u00eda indicarnos a identificaci\u00f3n dos dous castros, complementarios entre si, e co importante labor de vixilancia do San Trocado.\nA preocupaci\u00f3n do home polos lugares altos \u00e9 com\u00fan a toda a Humanidade, onde a Divindade est\u00e1 m\u00e1is cerca e pode ser posible contactar con ela, ben sexa para pedir protecci\u00f3n ou para agradecer favores, ademais de poder servir de lugar de vixilancia e defensa, sendo controlados pola elite dirixente no contorno.\nO santo al\u00ed venerado, un bispo de Guadix, San Torcuato, \u00e9 visto nestas terras coma protector contra as tormentas. Cun l\u00f3strego na man, tam\u00e9n era representado X\u00fapiter, en \u00e9poca romana, \u00f3 que posiblemente suplantou San Trocado. No alto da cidade de Lambrica, en San Cibr\u00e1n de L\u00e1s, existe unha inscrici\u00f3n, \"IOVI\", (\"a X\u00fapiter\") nunha rocha de pouco m\u00e1is de medio metro de altura, que ten, curiosamente, o mesmo perfil que o do monte San Trocado.\nE, relacionado coas tormentas, tam\u00e9n temos a lenda cl\u00e1sica relatada por Xustino de que \"\"te\u00f1en no seu pa\u00eds un monte sagrado que \u00e9 imp\u00edo abrir co ferro, e s\u00f3 cando toca o raio nas s\u00faas ladeiras pode recollerse o ouro das s\u00faas entra\u00f1as coma un presente dos deuses\".\" Non hai constancia de que esta lenda se refira a este monte, pero \u00e9 posible que se trate dunha lenda com\u00fan a todo o Noroeste peninsular, onde cada tribo ter\u00eda a s\u00faa propia \u00e1rea de culto nun monte do seu contorno, algo parecido \u00f3 que ocorre con outras lendas ben co\u00f1ecidas, que se repiten por toda a xeograf\u00eda galaica. As\u00ed, a lenda da \"moura\", a da \"trabe\" etc., algunhas xa citadas. Ademais, moi cerca do seu cumio existe o top\u00f3nimo \"Os Fornos\", que pode indicar o lugar de ritos funerarios de cremaci\u00f3n ou de enterramento, como ocorre noutros lugares de Galiza.\nAdemais, p\u00f3dese considerar que a festa do mes de maio do San Trocado pode ter as s\u00faas orixes en ritos primitivos de tradici\u00f3n c\u00e9ltica que se celebraban no mes de maio e dos que hai abondosa tradici\u00f3n nas naci\u00f3ns atl\u00e1nticas. Tr\u00e1tase das celebraci\u00f3ns de Beltain, vinculadas \u00f3 lume. En Irlanda hai constancia de que os campesi\u00f1os acend\u00edan nos montes grandes fogueiras, o que poder\u00edamos relacionar coas posibles orixes do nome (\"Torcia\" = facho, en italiano). Estes antigos cultos tentar\u00edan de ser suplantados polos romanos co pai dos deuses, X\u00fapiter, \u00f3 que estaban dedicados certos d\u00edas (as \"idos\", 15 de marzo, maio, xullo e outubro e 13 dos demais meses). Hai constancia escrita deste culto nunha inscrici\u00f3n en rocha no castro de Lambrica, da que se falou m\u00e1is arriba.\nXa no cristianismo, buscar\u00edase un santo con atributos parecidos \u00f3s do deus romano, que xustificara as tradicionais reuni\u00f3ns anuais no Coto das xentes do contorno nos d\u00edas 15 dos meses de maio (sincretismo do Beltaine c\u00e9ltico e da idos romana). En \u00e9poca moderna, soben \u00f3s altares \u00f3 madrile\u00f1o Isidro (Sidre), institu\u00edndo a Igrexa a s\u00faa festividade o 15 de maio. \u00c9 as\u00ed como xorde no Coto a veneraci\u00f3n a San Isidro Labrador, o patr\u00f3n dos agricultores, seguramente por coincidir as datas das celebraci\u00f3ns de ambos santos. Non faltan paisanos que os identifican crendo que se trata do mesmo.\nEn todo caso, estamos diante dunha celebraci\u00f3n netamente agraria, relacionada con cultos \u00e1 natureza, seguramente para pedir protecci\u00f3n contra o raio, e asegurar boas colleitas. Tampouco se debe desbotar a posibilidade de que esta festa servise nas s\u00faas orixes para favorecer intercambios tanto de mercanc\u00edas coma de gando, entre as diversas aldeas do contorno, algo as\u00ed como unha pequena feira local, e, como non, para fomentar as relaci\u00f3ns entre as xentes dos diversos pobos que al\u00ed sub\u00edan.\nPolos arredores.\nA moi pouca distancia est\u00e1 o Castro de Lambrica, a igrexa rom\u00e1nica de Ourantes (cuns fermosos canzorros, entre os que destaca o do \"m\u00fasico\" e o do \"lector\"), a s\u00faa reitoral, e o monumental peto de \u00e1nimas onde San Francisco segue salvando xente, o templo barroco de Santa Mar\u00eda de Salamonde, onde recentemente desapareceu un cruceiro \"celta\" da capela de Santa Eufemia (tam\u00e9n preto doutro pequeno castro) e unha riqu\u00edsima variedade de patrimonio etnogr\u00e1fico espallado polo contorno.\nEn Eiras at\u00f3panse os pazos de Sabariz, con portada do s\u00e9culo XVII, coroada polo escudo dos C\u00e1rdenas e unha curiosa imaxe, e o de Eiras, \u00f3 lado dunha vella carballa e moi preto da parroquial, a cal garda no seu interior un destacable retablo de Castro Canseco, feito en 1704.\nDiante da igrexa de San Cibr\u00e1n de L\u00e1s, con data na s\u00faa parte posterior de 1739, p\u00f3dese ver un curioso cruceiro que tivo peto de \u00e1nimas e que ten gravada na s\u00faa base a figura dun bispo. \u00d3 lado deste cruceiro p\u00f3dese ver a praci\u00f1a de cemento e imaxinar como era a entrada barroca \u00e1 reitoral, destru\u00edda non hai moito. Constaba dun portal\u00f3n barroco con ameas apuntadas -\u00f3 xeito das entradas de moitos pazos- e dun gran muro feito nos s\u00e9culos do Barroco con pedras procedentes do castro de Lambrica."}
{"id": "51957", "revid": "1081403", "url": "https://gl.wikipedia.org/wiki?curid=51957", "title": "Mosteiro, Mosteiro, B\u00f3veda", "text": ""}
{"id": "51958", "revid": "1576", "url": "https://gl.wikipedia.org/wiki?curid=51958", "title": "Calcopirita", "text": "A calcopirita ou pirita de cobre (do grego \"khalk\u00f3s pyr\u00f3s\u00e9\", cobre de lume) \u00e9 un mineral da clase dos sulfuros cuxa f\u00f3rmula qu\u00edmica \u00e9 CuFeS2 (34,6% de cobre, 30,4% de ferro e 35% de xofre).\nAspecto.\nMoi parecida \u00e1 pirita, difer\u00e9nciase desta pola s\u00faa menor dureza e pola escasa proliferaci\u00f3n na s\u00faa forma cristalizada. A s\u00faa cor amarela lat\u00f3n nas superficies recentes \u00e9 por\u00e9n case id\u00e9ntica \u00e1 da pirita.\nAs superficies antigas son alteradas con facilidade co paso do tempo polos axentes f\u00edsicos (a auga, por exemplo), dando lugar a patinas irisadas de cores azulada, violeta e verdosa.\nOs grans pequenos son facilmente confundibles co ouro para un observador pouco experimentado.\nLugares onde se atopa.\nA calcopirita at\u00f3pase en dep\u00f3sitos hidrotermales e en zonas magm\u00e1ticas e metam\u00f3rficas de contacto.\nUsos da calcopirita.\nO seu alto contido en cobre fai da calcopirita unha fonte moi importante deste elemento que se usa despois na industia el\u00e9ctrica e qu\u00edmica.\nOutros sulfuros.\nOutros minerais nos que a presenza de xofre \u00e9 destacada son:\nA marcasita, a arsenopirita, a pirita, a pirrotina, a galena e o cinabrio."}
{"id": "51962", "revid": "4007", "url": "https://gl.wikipedia.org/wiki?curid=51962", "title": "Elizabeth II", "text": ""}
{"id": "51963", "revid": "25871", "url": "https://gl.wikipedia.org/wiki?curid=51963", "title": "Econom\u00eda de Antiga e Barbuda", "text": "O Turismo domina a econom\u00eda de Antiga e Barbuda, producindo case 60% do PIB e 40% dos investimentos. A diminuci\u00f3n de turistas dende o ano 2000 obrigou \u00f3 goberno a transformar o pa\u00eds nun para\u00edso fiscal. A produci\u00f3n agr\u00edcola est\u00e1 centrada no \u00e1mbito dom\u00e9stico e limitada pola reducida subministraci\u00f3n de auga e unha reduci\u00f3n da man de obra debido \u00f3s mellores salarios nos sectores de turismo e construci\u00f3n.\n\u00c9 importante tam\u00e9n a produci\u00f3n agr\u00edcola de cana de azucre, algod\u00f3n e froitas; as\u00ed como o refinado de petr\u00f3leo e as manufacturas t\u00e9xtiles, de carpinter\u00eda e de produci\u00f3n de ron. Produce algo de cervexa, roupas, cemento, artesan\u00edas locais e mobiliario.\nA moeda oficial \u00e9 o D\u00f3lar do Caribe Oriental (\"East Caribean Dollar\"), cunha paridade fixa de 2,7:1 co d\u00f3lar americano desde o ano 1976. O produto bruto interno foi de 18.100 d\u00f3lares \"per capita\" en 2009, ano dunha retracci\u00f3n de 6,5% do PIB. A taxa de inflaci\u00f3n anual \u00e9 moi baixa (1,5% en 2007)."}
{"id": "51966", "revid": "5863", "url": "https://gl.wikipedia.org/wiki?curid=51966", "title": "Malaquita", "text": "A malaquita (do lat\u00edn \"malachites\", en referencia a s\u00faa cor) \u00e9 un mineral da clase dos carbonatos cuxa f\u00f3rmula qu\u00edmica \u00e9 Cu2CO3(OH)2 e que cont\u00e9n un 57% de cobre.\nAspecto.\nA malaquita presenta unha cor verdosa alternando as cores verde claro e escuro, asemell\u00e1ndose en moitas ocasi\u00f3ns \u00f3s aneis das \u00e1rbores.\nLugares onde se atopa.\nA malaquita \u00e9 un mineral t\u00edpico das zonas de oxidaci\u00f3n. Aparece con frecuencia en asociaci\u00f3n coa azurita e coa limonita.\nUsos da malaquita.\nNoutrora era usada como colorante, pero hoxe en d\u00eda est\u00e1 m\u00e1is ben destinada a ser utilizada como pedra semipreciosa.\nPropiedades.\n\u00c9 efervescente \u00f3 \u00e1cido clorh\u00eddrico dilu\u00eddo\nOutros carbonatos.\nA calcita e a aragonita son outros carbonatos a ter en conta."}
{"id": "51970", "revid": "158", "url": "https://gl.wikipedia.org/wiki?curid=51970", "title": "Carl Gustaf Mannerheim", "text": ""}
{"id": "51971", "revid": "158", "url": "https://gl.wikipedia.org/wiki?curid=51971", "title": "Lista dos presidentes de Finlandia", "text": ""}
{"id": "51972", "revid": "72012", "url": "https://gl.wikipedia.org/wiki?curid=51972", "title": "Risto Ryti", "text": "Risto Heikki Ryti, avogado e pol\u00edtico nado en 1889 e finado en 1956, foi o presidente de Finlandia entre 1940 e 1944. Tam\u00e9n foi Primeiro Ministro do pa\u00eds, entre 1939 e 1940."}
{"id": "51980", "revid": "132", "url": "https://gl.wikipedia.org/wiki?curid=51980", "title": "San Rosendo", "text": ""}
{"id": "51982", "revid": "98629", "url": "https://gl.wikipedia.org/wiki?curid=51982", "title": "Rosa (flor)", "text": "A rosa \u00e9 a flor da roseira, arbustos do x\u00e9nero Rosa e da familia das \"Rosaceae\" con m\u00e1is de 100 especies. Moitas delas son nativas de Asia e un n\u00famero menor procede de Europa, Am\u00e9rica do Norte e \u00c1frica noroccidental. Todas elas forman un grupo de arbustos erectos e plantas trepadeiras ou rastreiras, con ramas que frecuentemente est\u00e1n protexidas por espi\u00f1as.\nXa na antig\u00fcidade grega foi considerada a \"ra\u00ed\u00f1a das flores\". A s\u00faa beleza e o seu arrecendo fan que na actualidade sexa a flor m\u00e1is cultivada do mundo e que se empregue tanto na xardinar\u00eda ornamental como na floristar\u00eda e na industria da perfumar\u00eda.\nCaracter\u00edsticas.\nAs roseiras son arbustos erectos, plantas trepadeiras ou rastreiras, xeralmente espi\u00f1entas, que alcanzan entre 2 e 5 metros de altura e poucas veces chegan aos 20 m rubindo sobre outras plantas. A distribuci\u00f3n xeogr\u00e1fica xeral de moitas especies \u00e9 incerta ou incompleta.\nEtimolox\u00eda.\nO termo \"rosa\" prov\u00e9n directamente e sen cambios do lat\u00edn rosa, co significado que co\u00f1ecemos: 'a rosa' ou 'a flor da roseira'. Este procede do voc\u00e1bulo previo rodia (r\u00f3dja) [por cambio similar como en: \"Clausus\" por \"Claudius\"]. Este \u00faltimo arca\u00edsmo latino \u00e9, pola s\u00faa parte, emprestado \u2014 a trav\u00e9s do osco \u2014 do grego antigo \u03c1\u03cc\u03b4\u03bf\u03bd (Rh\u00d3DON) (a rosa, a flor da roseira) ou mellor RhOD\u00c9A (o talo da rosa, o apoio da flor).\nA partir do grego antigo al\u00fadese o posible significado de \"rh\u00f3don\" como 'efluvio arom\u00e1tico', 'aquilo que \u00e9 fragrante', ou 'aquilo que desprende aroma'; orixinado como termo composto: por \u03c1\u03bf\u03ae (ro\u00ed) 'fluxo' + \u03bf\u03b4\u03bc\u03ae (odm\u00ed) 'fragrancia, olor'. \nO termo rem\u00f3ntase al\u00e9n diso, probablemente de fr\u00f3don ou tam\u00e9n de wrodion (br\u00f3dion) no antigo dialecto eolio, ra\u00edces correspondentes co persa antigo VeReDa ou V'ReDa (e os seus dialectos: av\u00e9stico \"WaRDa\", sogdiano \"WaRD\" e parto \"W\u00e2R\"), como unha voz irania traspasada desde o sur de Armenia a Frixia e de a\u00ed a Grecia. [Confrontar con outros termos: en caldeo \"V'R\u00e2D\", en armenio \"vard\", e en \u00e1rabico \"VeRD\". (Hehn, Pott, Schenkel)]. E previamente dunha orixe tan antiga como do arameo wurrd\u0101 e mesmo do asirio wurtinnu. Isto p\u00f3dese cotexar coa ra\u00edz tril\u00edtera en hebreo \u05d5\u05e8\u05d3 (VRD).\nNo referido \u00e1 base, o n\u00facleo deriva dunha ra\u00edz indoeuropea vardh- (wardh), vradh- (wradh), 'crecer', 'erguer(se)'; onde en s\u00e1nscrito wardh-as, significa 'xermolante', e wardhati, 'elevar(se)', 'prosperar'.\nPor outra banda, pode ser un derivado dunha ra\u00edz grecolatina VRAD-, 'pregarse', 'facerse flexible'. E por a\u00ed tam\u00e9n o grego rodan\u00f3s, r\u00e1dinos, e o eolio bradin\u00f3s, 'mol' ou 'flexible'. \nA rosa na cultura popular.\nA rosa \u00e9 quizais a flor m\u00e1is popular do mundo, da que hai m\u00e1is de cen especies, xa tendo pegadas delas no antigo Exipto. En Galiza cult\u00edvase dende moi antigo, de feito \u00e9 tan popular que se chega a usar, por extensi\u00f3n, como sin\u00f3nimo de calquera flor. A rosa branca-vermella \u00e9 ademais o emblema de Inglaterra dende o s\u00e9culo XV. A casa de Lancaster ti\u00f1a como s\u00edmbolo unha rosa vermella, e a de York, unha rosa branca; dunha guerra entre as d\u00faas casas resultou vencedor Henrique Tudor, posterior rei Henrique VII de Inglaterra que, en 1486, casa con Elizabeth de York e fundan a dinast\u00eda Tudor; o seu s\u00edmbolo ser\u00eda a rosa bicor."}
{"id": "51985", "revid": "23204", "url": "https://gl.wikipedia.org/wiki?curid=51985", "title": "Papoazul", "text": "O papoazul (\"Luscinia svecica\") \u00e9 un paxaro pequeno da familia dos papamoscas (Muscipapidae). (Nalg\u00fan tempo foi considerado membro da familias Turdidae, da que fai parte, entre outros, o merlo).\nCaracter\u00edsticas.\nDescrici\u00f3n.\nE de tama\u00f1o semellante \u00f3 papo vermello, mide uns 13 ou 14\u00a0cm. A s\u00faa constituci\u00f3n \u00e9 delgada. As \u00e1s son curtas e arredondadas, coa terceira e cuarta plumas primarias m\u00e1is longas c\u00e1s outras.As patas son longas e finas.A cola \u00e9 negra con manchas vermellas nas beiras. Ten unha mancha superciliar (\"cella\") branca. O macho ten no papo unha mancha azul con bordos sucesivamente de cor negra, branca e da cor da ferruxe. Algunhas razas como \"L. svecica svecica\" do norte de Eurasia te\u00f1en no centro da mancha azul outra vermella. Noutras, como \"L. svecica cyanecula \", do centro e sur de Europa esta mancha central e branca. A raza turca \"L. svecica magna \" non ten mancha.\nAs femias son de cores menos brillantes e te\u00f1en no papo da cor da crema ou cunha media l\u00faa negra. Os inmaturos te\u00f1en manchas e puntos escuros pola parte inferior.\nMalia as diferenzas de aspecto entre machos, estudos xen\u00e9ticos recentes confirmaron que se trata dunha especie \u00fanica.\nCostumes.\nOs machos te\u00f1en un canto forte, moi variado e, \u00e1s veces, imitativo que recorda \u00f3 do reise\u00f1or. Canta sobre todo pola ma\u00f1a cedo e cando empeza a escurecer.\nSon activos durante o d\u00eda e no crep\u00fasculo. Cazan insectos sobre todo nas beiras cheas de lama dos r\u00edos, en superficies cultivadas e entre o mato. Fas os ni\u00f1os agachados en xeral non lonxe da auga, nun furado no chan, entre herba ou arbustos mestos. a femia pon 6 ou 7 ovos de cor gris azulada clara con puntos casta\u00f1o avermellados, que son chocados polos dous pais unhas d\u00faas semanas.\nDistribuci\u00f3n.\nVive en zonas de bosque h\u00famido ou zonas h\u00famidas con arbustos de Eurasia, con alg\u00fans exemplares tam\u00e9n en Alasca occidental. Son migratorios. No continente europeo a raza coa mancha vermella na gorxa vive no norte e nos Alpes; a raza coa mancha branca vive en Centroeuropa, sur da Europa occidental e parte do sur do continente.\nSon migratorios. Os exemplares europeos pasan o inverno no sur de Espa\u00f1a, norte de \u00c1frica e sur de Asia.\nPoboaci\u00f3n en Galiza e Espa\u00f1a.\nO papoazul s\u00f3 ani\u00f1a no Sistema Central (dende as serras de B\u00e9jar e Candelario en Salamanca, ata Somosierra e serra de Ayll\u00f3n) e Cordilleira Cant\u00e1brica, ocupando preferentemente os vales da cara sur.\nComo migrante destaca no sueste da pen\u00ednsula (procedente do sur do sahara) e nas Illas Baleares onde inverna un pequeno continxente de papoazuis procedentes doutros pa\u00edses europeos (das subespecies \"L. s. svecica\" e \"L. s. cyanecula\").\nTama\u00f1o da poboaci\u00f3n.\nA comezos dos anos 90 estimouse a poboaci\u00f3n ani\u00f1ante en Espa\u00f1a nunhas 9.000-12.800 parellas. En Europa as estimaci\u00f3ns\nacadan un total de 530.000 parellas reprodutoras (1994). En Galiza ani\u00f1a no Parque Natural do Invernadoiro.\nExisten moi poucos datos sobre a abundancia da especie, as\u00ed no Sistema Central, nas uceiras da Serra de\nAyll\u00f3n, obtiv\u00e9ronse 0,1 aves/10 ha (1986); nos pi\u00f1eirais de Gredos, entre 0,5 e 1,3 aves/10 ha, dependendo da altitude (1991). Nos uceirais subcant\u00e1bricos de Palencia, 5 machos/10 ha (1991). Na Serra de B\u00e9jar, Salamanca, a densidade acadada \u00e9 de 0,46 aves / 10 ha, como media.\nNos \u00faltimos anos semella que a s\u00faa poboaci\u00f3n est\u00e1 a medrar no norte da pen\u00ednsula."}
{"id": "51987", "revid": "132", "url": "https://gl.wikipedia.org/wiki?curid=51987", "title": "Luscinia svecica", "text": ""}
{"id": "51988", "revid": "132", "url": "https://gl.wikipedia.org/wiki?curid=51988", "title": "Egretta alba", "text": ""}
{"id": "51995", "revid": "98629", "url": "https://gl.wikipedia.org/wiki?curid=51995", "title": "Rosa", "text": "O termo rosa pode facer referencia a:"}
{"id": "52002", "revid": "98629", "url": "https://gl.wikipedia.org/wiki?curid=52002", "title": "Salvador de Madariaga", "text": "Salvador de Madariaga Rojo nado na Coru\u00f1a o 23 de xullo de 1886 e finado en Locarno (Su\u00edza) o 14 de decembro de 1978, foi un diplom\u00e1tico, escritor, historiador e pacifista galego. Durante a Segunda Rep\u00fablica Espa\u00f1ola foi ministro de Instruci\u00f3n P\u00fablica e de Xustiza en 1934. De pensamento liberal e europe\u00edsta, logo do inicio da guerra civil espa\u00f1ola exiliouse no Reino Unido. Durante a guerra fr\u00eda foi un activo militante en contra do comunismo sovi\u00e9tico, as\u00ed como un opositor da ditadura franquista; s\u00f3 retornou a Espa\u00f1a logo da morte de Franco. Membro de n\u00famero da Real Academia Espa\u00f1ola e a Real Academia de Ciencias Morales y Pol\u00edticas, como escritor cultivou diversos x\u00e9neros: ensaio hist\u00f3rico e pol\u00edtico, cr\u00edtica literaria, novela, biograf\u00eda ou poes\u00eda, entre outros.\nFoi nomeado en ata nove ocasi\u00f3ns ao Premio Nobel da Paz, a\u00ednda que non o ga\u00f1ou en ningunha delas, as\u00ed como un dos cofundadores, en 1949, do Colexio de Europa.\nTraxectoria.\nInfancia e mocidade.\nSalvador de Madariaga naceu o 23 de xullo de 1886 na cidade da Coru\u00f1a. Nado no seo dunha familia numerosa e de longa tradici\u00f3n militar, Salvador foi un dos once fillos do coronel Dar\u00edo Jos\u00e9 de Madariaga e de Mar\u00eda Ascensi\u00f3n Rojo. Foi criado na Coru\u00f1a pola s\u00faa nai, xa que o seu pai fora destinado a Cuba, estudando no instituto da cidade herculina.\nCando ti\u00f1a 12 anos o seu pai regresou de Cuba e a familia trasladouse a Madrid, onde estudou no Instituto Cardenal Cisneros. Convencido este de que unha das causas da derrota de Espa\u00f1a na guerra hispano-americana de 1898 era o atraso tecnol\u00f3xico, o seu pai enviouno a Francia contra o ano 1900 a estudar enxe\u00f1ar\u00eda, como formaci\u00f3n para a ocupaci\u00f3n tradicional da s\u00faa familia, o ex\u00e9rcito.\nFormaci\u00f3n.\nDurante os once anos seguintes, Salvador de Madariaga desenvolveu a s\u00faa formaci\u00f3n no Coll\u00e8ge Chaptal (no que permaneceu cinco anos), logo de superar o exame de ingreso accedeu \u00e1 prestixiosa \u00c9cole Polytechnique, e logo pasou dous anos m\u00e1is na \u00c9cole Nationale Sup\u00e9rieure des Mines de Par\u00eds, ata conseguir a s\u00faa graduaci\u00f3n en 1911. Nos anos que permaneceu na capital francesa moveuse nun ambiente de estudantes internacionais, no que co\u00f1eceu \u00e1 que ser\u00eda a s\u00faa muller, a historiadora escocesa Constance Archibald. Durante a s\u00faa estancia en Francia transitou desde a t\u00e9cnica cara ao humanismo, sentindo que a s\u00faa vocaci\u00f3n inclin\u00e1base cara aos estudos literarios, por\u00e9n a presi\u00f3n paterna fixo que seguise estudando ata conseguir o t\u00edtulo de enxe\u00f1eiro; o propio Salvador de Madariaga chegou a considerar o seu traballo e a s\u00faa vocaci\u00f3n como \u00abinimigos declarados\u00bb.\nTras graduarse, no canto de seguir a carreira militar, conseguiu un posto de enxe\u00f1eiro na Compa\u00f1\u00eda dos Ferrocarr\u00eds do Norte e traballou como articulista en Madrid. En 1912 contraeu matrimonio con Constance Archibald. En Madrid trabou relaci\u00f3n cos intelectuais do movemento posrexeneracionista, na s\u00faa maior\u00eda republicanos, comezando a escribir na prensa madrile\u00f1a sobre temas literarios e de pol\u00edtica internacional. Pronto foi considerado parte do grupo de intelectuais que posteriormente ser\u00eda co\u00f1ecido como a xeraci\u00f3n do 14. En 1914 ingresou na Liga de Educaci\u00f3n Pol\u00edtica, da que tam\u00e9n formaron parte Jos\u00e9 Ortega y Gasset, Manuel Aza\u00f1a, Fernando de los R\u00edos, Am\u00e9rico Castro, Luis Araquist\u00e1in, Luis Bello e Ramiro de Maeztu, e da que xurdiron o semanario \"Espa\u00f1a\" e posteriormente o diario \"El Sol\".\nPor esas datas comezou a s\u00faa correspondencia con Miguel de Unamuno, con quen mantivo unha relaci\u00f3n de aprecio e respecto. Durante a primeira guerra mundial residiu no Reino Unido, onde escribiu propaganda aliad\u00f3fila en castel\u00e1n por encargo do Ministerio de Asuntos Exteriores brit\u00e1nico, grazas a ser recomendado por Araquist\u00e1in, polo que Madariaga deixou o seu emprego e foise vivir a Londres, onde comezou a escribir para o departamento de informaci\u00f3n do Ministerio de Asuntos Exteriores brit\u00e1nico.\nOs seus artigos eran distribu\u00eddos en Espa\u00f1a pola Axencia Anglo-Ib\u00e9rica.\nRegreso a Espa\u00f1a.\nAo finalizar a guerra en 1918 e non tendo traballo no Reino Unido, Madariaga volveu a Espa\u00f1a dous anos m\u00e1is tarde, retomando a s\u00faa profesi\u00f3n de enxe\u00f1eiro de minas, que compaxina coa traduci\u00f3n e redacci\u00f3n de artigos para o suplemento literario do \"The Times\" e para o \"Manchester Guardian\". O mesmo ano do seu regreso a Madrid morr\u00eda o seu irm\u00e1n, o escultor Emilio Madariaga. Con d\u00faas fillas e sen estabilidade econ\u00f3mica, Madariaga procurou un novo traballo de maior seguridade e remuneraci\u00f3n, conseguindo ser nomeado Secretario da Delegaci\u00f3n de Espa\u00f1a para unha Conferencia Internacional que a Sociedade de Naci\u00f3ns \u00eda celebrar en Barcelona o 20 de abril de 1921. Ese mesmo ano, logo de ter impresionado coas s\u00faas capacidades na conferencia, conseguiu un posto permanente na sede que a Sociedade de Naci\u00f3ns ti\u00f1a en Xenebra (Su\u00edza), comezando a traballar primeiramente en temas t\u00e9cnicos e posteriormente en desarme. En anos posteriores seguir\u00eda ascendendo dentro da organizaci\u00f3n, ata abandonala en 1927 para converterse en 1928 en profesor de lingua espa\u00f1ola na Universidade de Oxford, posto que desempe\u00f1ou durante tres anos y que abandonou ao descubrir que carec\u00eda de vocaci\u00f3n para el. Durante ese per\u00edodo, escribiu tres libros sobre a psicolox\u00eda das naci\u00f3ns, en ingl\u00e9s: \"Englishmen, Frenchmen Spaniards\" (\"Ingleses, Franceses, Espa\u00f1ois\"), un ensaio que trata un dos seus temas favoritos, a psicolox\u00eda colectiva dos povos.\nCando se produciu a proclamaci\u00f3n da Segunda Rep\u00fablica o 14 de abril de 1931 Madariaga encontr\u00e1base realizando unha xira de conferencias por Iberoam\u00e9rica. En maio dese mesmo ano, o goberno provisional da Rep\u00fablica designouno, sen previo aviso, embaixador de Espa\u00f1a nos Estados Unidos. Nas elecci\u00f3ns xerais dese mesmo ano, en xu\u00f1o, foi elixido deputado pola Coru\u00f1a, pola FRG/ORGA, de novo sen contar co seu benepl\u00e1cito; cun total de 68\u00a0783 votos, participando na redacci\u00f3n da nova Constituci\u00f3n que deb\u00eda aprobar o r\u00e9xime republicano. Neste per\u00edodo republicano regresou ademais \u00e1 Sociedade de Naci\u00f3ns. Nas elecci\u00f3ns xerais de 1933 foi elixido deputado. Entre 1932 e 1934 compaxinou o seu cargo na Sociedade de Naci\u00f3ns co de embaixador en Francia, e malia ter rexeitado varias ofertas para ser ministro acabou aceptando o posto de ministro de Instruci\u00f3n P\u00fablica e Belas Artes e ministro de xustiza no terceiro goberno de Alejandro Lerroux en 1934, se ben este \u00faltimo s\u00f3 o ocupou durante algunhas semanas logo de chegar tras un reaxuste nos numerosos cambios de goberno.\nNo contexto da invasi\u00f3n xaponesa de Manchuria, Madariaga mantivo unha posici\u00f3n oposta aos intereses nip\u00f3ns, o que lle fixo ga\u00f1arse o alcume de \u00abDon Quijote de la Manchuria\u00bb, a\u00ednda que os plans para establecer unha arbitraxe internacional terminar\u00edan fracasando; e cando se produciu a invasi\u00f3n italiana de Etiop\u00eda posicionouse en contra dos intereses expansionistas de Mussolini. Durante o segundo bienio republicano, criticou tanto a insurrecci\u00f3n obreira en Asturias de 1934 como o encarcelamento de Aza\u00f1a en Barcelona; a s\u00faa relaci\u00f3n con este \u00faltimo foi ambivalente: Madariaga profes\u00e1balle admiraci\u00f3n, mais esta non era correspondida por Aza\u00f1a.\nExilio.\nO inicio da guerra civil sorprendeuno en Toledo, logo do cal exiliouse no Reino Unido, previo paso por Xenebra. Ese ano foi un dos nomeados ao Premio Nobel da Paz, proposto polo historiador e pol\u00edtico dinamarqu\u00e9s Peter Rochegune Munch. Durante o conflito, Madariaga mantivo correspondencia co ministro de Exteriores brit\u00e1nico Anthony Eden co obxectivo de buscar unha intervenci\u00f3n do Reino Unido no conflito que dera lugar a un acordo de paz, de xeito infrutuoso. Al\u00ed converteuse en opositor da ditadura militar de Francisco Franco, organizando todo tipo de campa\u00f1as en contra do ditador. En abril de 1947 participou na reuni\u00f3n de Mont P\u00e8lerin (Su\u00edza), xunto a Milton Friedman, Karl Popper, Lionel Robbins, Ludwig von Mises, Walter Lippman e Michael Polanyi, entre outros, da que xurdir\u00eda a chamada \u00abSociedade Mont Pelerin\u00bb, agrupaci\u00f3n que loitar\u00eda contra o keynesianismo e o Estado social. Tam\u00e9n foi o primeiro presidente da Internacional Liberal, un dos asistentes ao Congreso da Haia de 1948 e cofundador en 1949 do Colexio de Europa na cidade belga de Bruxas. En 1952 foi nomeado ao Premio Nobel de Literatura e, de novo, ao da Paz. Foi presidente de honra da revista \"Ib\u00e9rica\", onde publicou numerosos artigos, e do Congreso pola Liberdade da Cultura, que editaba a revista \"Cuadernos\".\nEn 1962 foi un dos principais organizadores da reuni\u00f3n de diferentes sectores antifranquistas no marco do Congreso do Movemento Europeo en M\u00fanic, reuni\u00f3n que o r\u00e9xime denominou \u00abContubernio de M\u00fanic\u00bb. En 1968 obtivo o \u00abPremio Mariano de Cavia\u00bb polo artigo \u00ab\"La espada y el esp\u00edritu\"\u00bb en novembro de 1970, xa con 84 anos, contraeu matrimonio en segundas nupcias coa s\u00faa secretaria Emilia Rauman Szeleky, de orixe h\u00fangaro, e en 1973 obtivo o premio Carlomagno por \u00ab\"unha vida adicada a un labor e un pensar europe\u00edsta de excelente cu\u00f1o\"\u00bb.\n\u00daltimos anos.\nResidente en Su\u00edza desde 1972 ata o seu falecemento, logo da morte de Franco volveu a Espa\u00f1a, en 1976, asumindo formalmente o seu asento na Real Academia Espa\u00f1ola \u2014cun discurso titulado \"De la belleza de la ciencia\"\u2014 pois ti\u00f1a sido electo en maio de 1936, e na Real Academia de Ciencias Morais e Pol\u00edticas. Despois de recibir a Gran Cruz de Afonso X o Sabio en xullo de 1978; o 13 de decembro dese mesmo ano faleceu na cidade su\u00edza de Locarno. O 13 de outubro de 1991 as s\u00faas cinzas foron botadas, xunto coas da s\u00faa muller, \u00e1s augas do Oc\u00e9ano Atl\u00e1ntico, fronte \u00e1 s\u00faa cidade natal, A Coru\u00f1a.\nPensamento.\nPertencente \u00e1 denominada \u00abxeraci\u00f3n do 14\u00bb, Madariaga afirmou en \"A la orilla del r\u00edo de los sucesos\", que \u00abcomo liberal que son, dou importancia m\u00ednima ao econ\u00f3mico, mediana ao pol\u00edtico e a m\u00e1xima ao humano\u00bb e describir\u00edase a si mesmo como \u00abliberal organicista\u00bb. Admirador da Instituci\u00f3n Libre de Ense\u00f1anza, foi inscrito por Gonzalo Fern\u00e1ndez de la Mora nun \u00abhumanismo antiutilitario\u00bb.\nAngl\u00f3filo, foi considerado \u00abun dos precursores da idea de Europa\u00bb e defendeu unha concepci\u00f3n ampla e inclusiva do que territorialmente deber\u00eda formar parte dela, entendendo a esta en calquera caso m\u00e1is como unha \u00abidea\u00bb que como un continente xeogr\u00e1fico; Europa, organizada nun modelo federalista, deber\u00eda ter ademais voz propia e independente no contexto internacional fronte ao papel hexem\u00f3nico dos Estados Unidos e a Uni\u00f3n Sovi\u00e9tica. Juli\u00e1n Gorkin destacou de Madariaga \u00abo seu europe\u00edsmo construtivo\u00bb.\nMadariaga, anticomunista, oposto de xeito \u00abfrontal\u00bb ao socialismo marxista, antifranquista e descrito como un \u00abliberal cl\u00e1sico moderado\u00bb, en \"Anarqu\u00eda o jerarqu\u00eda\" expuxo un concepto denominado \u00abdemocracia org\u00e1nica un\u00e1nime\u00bb, na que o Estado non tolerar\u00eda folgas ou sindicatos e restrinxir\u00eda o dereito a voto. Logo de finalizar a segunda guerra mundial defendeu posici\u00f3ns mon\u00e1rquicas para Espa\u00f1a \u2014encarnadas na figura de Juan de Borb\u00f3n\u2014 e contrarias ao sufraxio universal. O seu pensamento, que recibiu cr\u00edticas da esquerda espa\u00f1ola durante a Segunda Rep\u00fablica, ten sido descrito por Pedro Carlos Gonz\u00e1lez Cuevas como elitista e burgu\u00e9s. Segundo recolle Herbert R. Southworth, Ricardo de la Cierva ter\u00eda proposto a Madariaga \u2014cuxos ataques a diversos pol\u00edticos socialistas foron empregados como propaganda por parte do r\u00e9xime\u2014 e a Jos\u00e9 Antonio Primo de Rivera como os principais inspiradores do programa pol\u00edtico de Franco.\nDestac\u00e1ronse as s\u00faas ideas a favor da paz, a s\u00faa defensa da discusi\u00f3n da Constituci\u00f3n de 1931 dunha \u00abrenuncia \u00e1 guerra como instrumento de pol\u00edtica nacional\u00bb \u2014que terminar\u00eda constitu\u00edndo o sexto artigo do documento\u2014, e os seus intentos por lograr unha paz arbitrada polo Reino Unido para a guerra civil, ademais de ser proposto ao Premio Nobel correspondente en d\u00faas ocasi\u00f3ns, se ben alg\u00fans autores o describen como \u00abinternacionalista non pacifista\u00bb; de Madariaga, que apoiou unha \u00abinvasi\u00f3n\u00bb da Cuba comunista, Juan Carlos Pereira sinala que a evoluci\u00f3n do seu pensamento ter\u00eda comportado o abandono dalgunhas das s\u00faas ideas m\u00e1is pacifistas. Paul Preston destacou trazos idealistas e \u00abquixotescos\u00bb en Madariaga e as s\u00faas obras deixaron traslucir certa nostalxia pola \u00e9poca do Imperio espa\u00f1ol.\nObras.\nMadariaga publicou notables ensaios sobre a historia de Espa\u00f1a e o seu papel no mundo. Escribiu libros sobre Don Quixote, Cristovo Col\u00f3n e a historia de Hispanoam\u00e9rica; na s\u00faa obra empregou o franc\u00e9s, o castel\u00e1n e o ingl\u00e9s. Desenvolveu un labor notable redactando artigos colaborando antes do estoupido da guerra civil en publicaci\u00f3ns como \"Espa\u00f1a\", \"El Imparcial\", \"La Publicidad\", \"El Sol\", \"La Pluma\", \"Ahora\" ou \"La Vanguardia\", amais de traballar na radio, xa no exilio, co programa fixo \"Temas de actualidad\" da BBC e en Radio Par\u00eds. Na s\u00faa faceta de historiador, Garc\u00eda C\u00e1rcel descr\u00edbeo como un \u00aboutsider\u00bb, coas s\u00faas obras neste campo adscribibles a unha metodolox\u00eda propia do ensaio.\nO seu primeiro libro publicado foi \"La guerra desde Londres\", sobre a primeira guerra mundial, aparecido contra o ano 1917, e no que fac\u00eda unha cr\u00edtica do Imperio alem\u00e1n, debux\u00e1ndoo como paradigma do autoritarismo e confront\u00e1ndoo \u00e1 \u00abliberdade\u00bb defendida polos Aliados. M\u00e1is tarde escribiu \"The genius of Spain\", publicado en 1923 en ingl\u00e9s, e en 1924 en castel\u00e1n co t\u00edtulo \"Semblanzas literarias\". Durante a s\u00faa etapa como profesor en Oxford, a finais da d\u00e9cada de 1920, escribiu un ensaio sobre psicolox\u00eda das naci\u00f3ns, publicado en ingl\u00e9s en 1928 por Oxford University Press baixo o t\u00edtulo \"Englishmen, Frenchmen, Spaniards\" e en castel\u00e1n en 1929 como \"Ingleses, franceses, espa\u00f1oles\" por Espasa-Calpe. Nesta obra Madariaga identificaba o car\u00e1cter ingl\u00e9s coa \u00abvontade\u00bb, o franc\u00e9s coa \u00abintelixencia\u00bb e o espa\u00f1ol coa \u00abpaix\u00f3n\u00bb.\nDa s\u00faa edici\u00f3n orixinal de \"Spain\" de 1930, que foi traducido ao castel\u00e1n como \"Espa\u00f1a. Ensayo de historia contempor\u00e1nea\", Roger B. Merriman criticou numerosas imprecisi\u00f3ns hist\u00f3ricas e erros de vulto ao narrar feitos pret\u00e9ritos, mais valorou positivamente a s\u00faa descrici\u00f3n da situaci\u00f3n m\u00e1is recente do pa\u00eds, o obxectivo principal da obra. Public\u00e1ronse numerosas reedici\u00f3ns, cunha ampliaci\u00f3n substancial na segunda de 1943, na que quedar\u00edan recollidos os sucesos da Segunda Rep\u00fablica e a guerra civil, chegar\u00edase a dobrar a extensi\u00f3n da orixinal xa cara a 1958, mais a secci\u00f3n inicial da obra non sufriu moitos cambios. Loubado por Payne, que considerouno en 1958 \u00aba an\u00e1lise sobre a historia recente de Espa\u00f1a m\u00e1is completo ata a data\u00bb, Madariaga ter\u00eda pretendido botar unha luz m\u00e1is favorable sobre o per\u00edodo da Restauraci\u00f3n borb\u00f3nica, amais de suxerir que o Goberno da Segunda Rep\u00fablica, logo do levantamento militar de 1936, debeu ter deixado tomar o poder aos militares sublevados sen opo\u00f1er resistencia, pois o r\u00e9xime instaurado por estes ter\u00eda finalizado dando paso a unha democracia parlamentaria liberal.\nEn 1935 publicou \"Anarqu\u00eda o jerarqu\u00eda\", ensaio no que propuxo unha sociedade estratificada en tres niveis: unha clase inferior \u2014sen dereito \u00e1 cidadan\u00eda activa e caracterizada pola s\u00faa falta de responsabilidade individual\u2014, a burgues\u00eda e a aristocracia. Nela producir\u00edase un afastamento dos principios democr\u00e1ticos en pos dunha \u00abdemocracia org\u00e1nica xer\u00e1rquica\u00bb, modelo que recibiu cr\u00edticas do soci\u00f3logo estadounidense Lewis Mumford. Esta obra foi analizada por Gonzalo Fern\u00e1ndez de la Mora en \"Los te\u00f3ricos izquierdistas de la democracia org\u00e1nica\", de 1985, onde o ter\u00eda cualificado como \u00abo seu libro de pensamento m\u00e1is valioso\u00bb; parte das teses de \"Anarqu\u00eda o jerarqu\u00eda\" retomar\u00edaas m\u00e1is adiante Madariaga en \"Democracy versus Liberty? The Faith of a Liberal Heretic\", publicada en 1958.\nNa s\u00faa biograf\u00eda de Cristovo Col\u00f3n, publicada tanto en castel\u00e1n como en ingl\u00e9s en 1940, ante o tradicional debate sobre a orixe do descubridor, Madariaga propuxo que este ter\u00eda nacido en X\u00e9nova, descendente dunha familia de xudeus de orixe catal\u00e1 emigrados desde o Levante peninsular. De \"Hern\u00e1n Cort\u00e9s, Conqueror of Mexico\", publicada en 1941, Ram\u00f3n Iglesia sinala como Madariaga realiza un retrato positivo e favorable do conquistador, o cal, segundo Henry R. Wagner, estar\u00eda tratado en clave de \u00abs\u00edmbolo do esp\u00edrito espa\u00f1ol\u00bb. En \"The Rise of the Spanish American Empire\", de 1947, defende a funci\u00f3n civilizadora que levou a cabo Espa\u00f1a no Novo Mundo; centr\u00e1ndose no papel xogado pola primeira e tocando de xeito tanxencial a poboaci\u00f3n nativa, co \u00e1nimo de refutar a \u00ablenda negra\u00bb en Am\u00e9rica; este foi seguido por \"The Fall of the Spanish American Empire\". Ambos estiveron precedidos por un \"Cuadro hist\u00f3rico de las Indias\" (1945). A s\u00faa biograf\u00eda de Sim\u00f3n Bol\u00edvar, publicada en 1951 e coa intenci\u00f3n de desmitificar a figura de Bol\u00edvar, levantou pol\u00e9mica ao describir cunha luz moi negativa ao militar e independentista americano, en clave de \u00abvulgar imitador de Napole\u00f3n\u00bb, que ter\u00eda estado impulsado pola s\u00faa \u00abvengatividade mestiza\u00bb. Apuntouse que a idea que transmite a obra \u00e9 que a independencia de Am\u00e9rica foi un grande erro por parte das colonias.\nEn 1951 publicou \"Bosquejo de Europa\", no que aval\u00eda a situaci\u00f3n europea de cara a unha integraci\u00f3n pol\u00edtica, en 1960 apareceu \"The Blowing Up of the Parthenon\", sobre a guerra fr\u00eda, e en 1961 prologou \"Cortina de hierro sobre Cuba\", do escritor roman\u00e9s \u015etefan Baciu, sobre a Revoluci\u00f3n cubana. \"Latin America Between the Eagle and the Bear\", publicado en 1962, trata sobre o auxe do comunismo en Latinoam\u00e9rica e aboga por unha intervenci\u00f3n en Cuba para derrocar ao r\u00e9xime de Fidel Castro, amais de propor un hipot\u00e9tico papel que Espa\u00f1a poder\u00eda xogar na rexi\u00f3n para mantela afastada do comunismo.\nComo novelista, entre os seus traballos m\u00e1is destacados encontr\u00e1ronse \"El enemigo de Dios\" (1936) e \"El coraz\u00f3n de piedra verde\" (1942). En 1925 publicou en castel\u00e1n a novela dobre \"La jirafa sagrada o el b\u00faho de plata\", ao ano seguinte apareceu en ingl\u00e9s \"The Sacred Giraffe\", publicada por Harper &amp; Bros; esta obra ten car\u00e1cter sat\u00edrico e est\u00e1 ambientada nunha naci\u00f3n africana imaxinaria chamada Ebania, no ano 6922, na que o desenvolvemento do feminismo terminou xerando unha sociedade gobernada por mulleres e a existencia dun movemento en defensa dos dereitos dos homes denominado \u00abhominismo\u00bb. De 1954 \u00e9 \"La camarada Ana\", tachada pexorativamente de \u00abpanfleto anticomunista\u00bb, e de 1964 \"Sanco Panco\", unha novela sat\u00edrica na que, nun universo de inspiraci\u00f3n quixotesca, par\u00f3diase a ditadura de Francisco Franco, encarnado no personaxe ep\u00f3nimo, e a guerra fr\u00eda; con cr\u00edticas dispares, se ben en Espa\u00f1a chegouse a afirmar dela que \u00aba mellor homenaxe ao seu autor \u00e9 esquecela\u00bb, en Am\u00e9rica Latina tivo mellor acollida.\nAs s\u00faas \"Mujeres espa\u00f1olas\" de 1972 recolle unha serie de ensaios biogr\u00e1ficos femininos de personaxes relacionados con Espa\u00f1a, en concreto os de Melibea \u2014de \"La Celestina\"\u2014, Catarina de Arag\u00f3n, Maria Malibran, Juana Mar\u00eda de los Dolores de Le\u00f3n Smith, Rosal\u00eda de Castro e Pauline Viardot-Garc\u00eda.\nPublicou dous libros de memorias, o primeiro, \"Memorias de un federalista\", en 1967, que cobre todo o seu per\u00edodo vital ata esa data, mais dun xeito conciso, e outro en 1974, \"Morning without noon\", m\u00e1is extenso pero circunscrito ao per\u00edodo 1921-1936, titulado en castel\u00e1n \"Amanecer sin mediod\u00eda\". En 1982, Espasa-Calpe publicou \"Mi respuesta\", unha colecci\u00f3n de artigos de Madariaga na revista \"Ib\u00e9rica\" \u2014editada en Nova York e dirixida por Victoria Kent, nela participaron autores adscritos \u00e1 oposici\u00f3n antifranquista no exilio\u2014, e en 1989 \"Poes\u00eda\", unha recompilaci\u00f3n de poemas de Madariaga prologada por D\u00e1maso Alonso; en 1990 apareceron un compendio bibliogr\u00e1fico da s\u00faa obra, \"Obra de Salvador de Madariaga\", e unha biograf\u00eda, \"Vida de Salvador de Madariaga\", ambos a cargo de Octavio Victoria Gil, en 1991 \"Madariaga, ciudadano del mundo\", de Carlos Fern\u00e1ndez Santander, e en 2009 \"Salvador de Madariaga: Liberaler - Spanier - Weltb\u00fcrger. Der Weg eines politischen Intellektuellen durch das Europa des 20. Jahrhunderts\", do alem\u00e1n Thomas Nitzsche.\nMadariaga - College Europe Foundation.\nEn 1998 creouse por iniciativa de antigos alumnos do Colexio Europa a Madariaga - College Europe Foundation, unha fundaci\u00f3n que promove a visi\u00f3n dunha Europa unida traballando a prol dun mundo m\u00e1is pac\u00edfico."}
{"id": "52003", "revid": "89787", "url": "https://gl.wikipedia.org/wiki?curid=52003", "title": "Estroncianita", "text": "A estroncianita \u00e9 un mineral moi raro da clase dos carbonatos cuxa f\u00f3rmula qu\u00edmica \u00e9 SrCO3 (70,2% de SrO e 29,8% CO2). \u00c9 soluble e efervescente a diversos \u00e1cidos dilu\u00eddos.\nAspecto.\nPresenta na s\u00faa forma cristalina, cristais individuais ou en grupos diverxentes en forma de prismas hexagonais estriados horizontalmente.\nLugares onde se atopa.\nA estroncianita at\u00f3pase en fil\u00f3ns hidrotermais de baixa temperatura e en sedimentos calc\u00e1reos e arxilosos.\nUsos da estroncianita.\nA estroncianita \u00fasase como fonte de estroncio, o cal \u00e9 usado na pirotecnia e en foguetes militares.\nOutros carbonatos.\nA calcita e a aragonita son outros carbonatos de importancia."}
{"id": "52007", "revid": "98629", "url": "https://gl.wikipedia.org/wiki?curid=52007", "title": "Picapeixe", "text": "O picapeixe (\"Alcedo atthis\"), tam\u00e9n chamado marti\u00f1o peixeiro ou alci\u00f3n, \u00e9 a \u00fanica especie europea da familia dos picapeixes (Alcedinidae). Vive nunha ampla \u00e1rea de Europa, Asia e o noroeste de \u00c1frica, en zonas de augas limpas.\nDescrici\u00f3n.\nComa t\u00f3dolos representantes da s\u00faa familia, o picapeixe ten o corpo curto e de aspecto s\u00f3lido, as patas e as plumas da cola tam\u00e9n curtas e \u00e1s anchas. A cabeza \u00e9 grande, o pescozo curto e o bico longo (uns 4\u00a0cm.) e afiado. O corpo mide uns 16 a 18\u00a0cm., a envergadura das \u00e1s \u00e9 duns 25\u00a0cm. e pesan \u00f3 redor de 35 ou 40 gramos.\nA parte superior da cabeza, as plumas externas das \u00e1s, os ombreiros e as plumas da cola son de cor azul verdoso, m\u00e1is ou menos escuro, barrado na zona da cabeza por listas de cor azul mari\u00f1o. As plumas das alas te\u00f1en puntas azul mari\u00f1o, no lombo as listas son azul turquesa. A gorxa \u00e9 branca. Nas aves adultas o resto da parte inferior ten corres que van do vermello de ferruxe \u00f3 casta\u00f1o. O debuxo da cabeza esta composto por plumas de cor casta\u00f1o avermellado nos o\u00eddos, manchas brancas nos lados do pescozo e unha barbadela verde azulada ou azul. Na fronte hai unha mancha acasta\u00f1ada diante de cada ollo, que parece branca cando se ve de lonxe. na \u00e9poca de cr\u00eda os p\u00e9s son de cor vermella alaranxada.\no peteiro dos machos \u00e9 negro, que pode ser algo m\u00e1is claro por debaixo. A parte inferior do das femias \u00e9 alaranxado dende a base ata polo menos o terzo distal. A plumaxe da parte superior do corpo ten nos machos, en xeral, un ton azul de base con manchas grandes de cor azul escuro na parte superior da cabeza. Nas femias a cor de base e m\u00e1is axi\u00f1a verde azulada.\nAs aves inmaturas te\u00f1en a plumaxe m\u00e1is mate e son m\u00e1is verdosos que os adultos pola parte superior. As plumas do peito te\u00f1en case sempre as puntas verdes ou grises. O bico \u00e9 m\u00e1is curto e negro, cunha mancha clara na punta. As patas son casta\u00f1as escuras na s\u00faa parte superior.\nEntre agosto e mediados de novembro van remudando as plumas nunha orde estrita. O grao de muda depende das \u00e1reas xeogr\u00e1ficas: as\u00ed en Centroeuropa mudan unhas tres cuartas partes da plumaxe, acabando a muda no ver\u00e1n seguinte. Os paxaros nados cambian na s\u00faa primeira muda t\u00f3dalas plumas pequenas e \u00e1s veces as da cola.\nVoz.\nA s\u00faa chamada \u00e9 un son curto, agudo e repetido, que pode reproducirse como \"ti-it\".\nNa \u00e9poca de cr\u00eda son ruidosos, variando algo o seu ch\u00edo.\nDistribuci\u00f3n e h\u00e1bitat.\nVive en boa parte de Europa, Asia e noroeste de \u00c1frica. Falta en Islandia, norte de Escocia, norte de Escandinavia e Siberia e tam\u00e9n en zonas de alta monta\u00f1a. Hai poboaci\u00f3ns illadas no leste de Indonesia e en Melanesia. No centro e oeste de Europa \u00e9 unha ave sedentaria, pero cara \u00f3 leste vaise facendo migratoria, a\u00ednda que este aspecto da s\u00faa conduta esta pouco estudado.\nVive en zonas de augas limpas con poboaci\u00f3ns de peixes pequenos e sitios axeitados para pousarse durante a espreita, con preferencia polas zonas acu\u00e1ticas ben rodeadas de \u00e1rbores. Habita preto de r\u00edos, regos e lagos e, \u00e1s veces, de zonas acu\u00e1ticas artificiais coma estanques e canais. Fora da \u00e9poca de cr\u00eda poden aparecer \u00e1 beira do mar. Fan os ni\u00f1os en ribeiras de dif\u00edcil acceso ou en ra\u00edces de \u00e1rbores grandes ca\u00eddas ben cubertas de terra. Poden aproveitar furados feitos polo ser humano.\nSistem\u00e1tica.\nA filoxenia da familia dos picapeixes (Alcedinidae) foi reconstru\u00edda a partir de estudos xen\u00e9ticos feitos en 38 especies do grupo. As diferenzas entre as especies dos x\u00e9neros \"Ceyx\" e \"Alcedo\" parecer\u00edan indicar que non forman un grupo zool\u00f3xico compacto, polo que as relaci\u00f3ns internas da familia non est\u00e1n a\u00ednda claras.\nSistem\u00e1tica interna.\nDe acordo co ITIS hai sete subespecies: \nOutras fontes (Avibase Database) reco\u00f1ecen d\u00faas subespecies m\u00e1is:\nAlimentaci\u00f3n.\nAlim\u00e9ntanse de peixes, insectos acu\u00e1ticos adultos e as s\u00faas larvas, pequenos crust\u00e1ceos e cabezolos. Poden tragar peixes de ata 9\u00a0cm de lonxitude e 2\u00a0cm de altura a nivel dorsal. Se o peixe \u00e9 m\u00e1is estreito poden tragar exemplares de ata 12\u00a0cm. de lonxitude.\nCaza mergull\u00e1ndose na auga. P\u00f3usase en silencio nunha p\u00f3la enriba da auga ata que localiza unha presa. Ent\u00f3n merg\u00fallase na auga en diagonal, coa cabeza por diante e acelerando con sacudidas curtas das \u00e1s. Durante a inmersi\u00f3n os ollos est\u00e1n cubertos por unha membrana nictitante. As \u00e1s est\u00e1n ben pegadas \u00f3 corpo ou estiradas cara a arriba. Xusto antes de capturar a presa fr\u00e9anse coas patas e abrindo as \u00e1s. Sobe \u00e1 superficie coa cabeza pegada \u00f3 peito, o primeiro que saca da auga \u00e9 a caluga, despois saca o bico e sae voando da superficie, Todo este proceso non dura en xeral m\u00e1is que dous ou tres segundos. Se lle faltan sitios xeitosos para pousarse pode mergullarse na auga desde o aire.\nPrecisa unha p\u00f3la forte ou outro sitio estable para preparar a presa antes comela. As presas pequenas son tragadas inmediatamente. Os peixes meirandes z\u00f3upanos contra a pola ou sac\u00f3denos ata que morren e despois tr\u00e1gaos. Os restos indixeribles coma arganas ou partes quitinosas dos insectos son vomitados entre unha e d\u00faas horas despois da comida.\nReproduci\u00f3n.\nOs m\u00e1is dos picapeixes son mon\u00f3gamos. En anos de abundancia alg\u00fans machos poden practica-la bigamia con femias que cr\u00edan separadas por quil\u00f3metros de distancia. Nestes casos o macho alimenta \u00e1s cr\u00edas das d\u00faas ni\u00f1adas a un tempo. Entre febreiro e marzo voan chiando \u00f3 longo da auga e, cando encontran unha posible parella, pers\u00e9guena voando sobre da auga ou entre as \u00e1rbores. \u00c9 en xeral o macho o que escolle o lugar de cr\u00eda.\nCortexo e aparellamento.\nNa \u00e9poca de cortexo o macho ofrece peixi\u00f1os \u00e1 femia, que esta recolle axitando as \u00e1s e chiando. A alimentaci\u00f3n serve para escolle-la parella e reforza os vencellos entre elas. \u00c1s veces os dous membros p\u00f3usanse nunha pola pr\u00f3xima \u00f3 posible lugar de cr\u00eda e ch\u00edan alternativamente.\nDurante a preparaci\u00f3n do furado para ani\u00f1ar prosegue o sistema de ofrecer alimentos e, finalmente, te\u00f1en lugar as c\u00f3pulas, realizadas en xeral nunha p\u00f3la, e durante as que o macho, pousado no lombo da femia, agarra co bico as plumas da cabeza desta, equilibr\u00e1ndose coas \u00e1s.\nO ni\u00f1o.\nOs picapeixes fan un furado nunha parede vertical de arxila ou area compacta. Procuran sitios enxoitos, libres de vexetaci\u00f3n e ra\u00edces, en xeral na parte superior da parede. O furado, lixeiramente ascendente e ovalado, mide de 40 a 80\u00a0cm e uns 8\u00a0cm de alto. A zona do ni\u00f1o mide uns 17\u00a0cm de di\u00e1metro e 2\u00a0cm de alto. Cando cavan en paredes de area m\u00e1is branda os furados poden chegar \u00f3 metro.\nFan o burato co bico, rold\u00e1ndose para traballar o macho e a femia. Mentres un deles fura, o outro, en xeral, vix\u00eda. Cando o t\u00fanel vai avanzando expulsan a terra cara a atr\u00e1s coas patas. Se atopan durante a escavaci\u00f3n unha pedra ou unha ra\u00edz que lles impiden continuar poden desviar a galer\u00eda ou comezar unha nova. A construci\u00f3n dura d\u00faas ou tres semanas. Marcan os t\u00faneles acabados con excrementos.\n\u00c1s veces unha parella pode comezar m\u00e1is dunha galer\u00eda e mesmo acabar varias. Outras veces aproveitan, despois de limpalas, galer\u00edas vellas ou acaban outras comezadas en anos anteriores. Entre finais de marzo e comezos de abril, as m\u00e1is das parellas te\u00f1en xa preparado un t\u00fanel axeitado.\nA ni\u00f1ada.\nPo\u00f1en un ovo por d\u00eda. Os ovos son brancos, case redondos e lisos e pesan uns 4 gramos. Nos primeiros d\u00edas son rosados, e van tomando unha cor branca de porcelana. As femias po\u00f1en de 6 a 8 ovos, raras veces m\u00e1is, e os dous sexos chocan os ovos alternativamente, empezando cando acaba a posta. O paxaro que incuba (de noite \u00e9 en xeral a femia) mant\u00e9n a cabeza cara a sa\u00edda do t\u00fanel. A incubaci\u00f3n dura de 19 a 21 d\u00edas. Os pitos rompen a casca normalmente todos o mesmo d\u00eda.\nDo 30 \u00f3 40% das postas fracasan, normalmente por inundaci\u00f3ns causadas por choivas fortes, que arrastran ou rompen os ovos. Outro efecto das choivas e o de dificultar a pesca, co que os pitos poden morrer de fame. Mesmo os adultos non poden sobrevivir sen comer m\u00e1is que per\u00edodos curtos.\nUnha galer\u00eda constru\u00edda inaxeitadamente pode permitir que ratos, raposos, ou outros depredadores te\u00f1an acceso f\u00e1cil \u00f3s ovos ou \u00f3s polos. Os paxaros adultos poden tam\u00e9n abandonar a cr\u00eda se son molestados polo home. Despois da perda do ni\u00f1o a femia pode po\u00f1er poucos d\u00edas m\u00e1is tarde outros seis ovos.\nDesenvolvemento dos polos.\nOs polos nacen cegos e espidos. Os primeiros d\u00edas son alimentados con insectos e despois con peixes de ata cinco cm mentres un dos pais caza e o outro permanece no ni\u00f1o. \u00d3s oito d\u00edas comezan a aparecerlles as primeiras plumas, de cor azul. Nesa \u00e9poca son alimentados s\u00f3 pola noite. \u00d3s 14 d\u00edas te\u00f1en xa a plumaxe completa, cuberta dunha especie de funda que perden \u00e1s tres semanas.\nEntre 23 e 28 d\u00edas despois de sa\u00edren do ovo, cuns 42 gramos de peso, comezan a voar, abandonando o ni\u00f1o por per\u00edodos de duraci\u00f3n variable. Permanecen preto do ni\u00f1o, a mi\u00fado agachados nas polas m\u00e1is mestas. Seguen a ser alimentados, preferentemente polo macho e con peixes. Comezan axi\u00f1a a aprender as t\u00e9cnicas de pesca e pouco despois son expulsados polos pais do territorio de cr\u00eda.\nEntre xu\u00f1o e xullo poden facer, polo menos en Centroeuropa, unha segunda cr\u00eda e, en situaci\u00f3ns adecuadas, unha terceira ou mesmo unha cuarta.\nSegundo os estudos realizados te\u00f1en unha taxa de mortalidade alta: o 80% dos pitos morren antes da seguinte estaci\u00f3n de cr\u00eda. Tam\u00e9n o 70% dos adultos morren nun ano. Moi poucos chegan \u00f3s tres anos de idade, e casos de exemplares de cinco anos son raros. A unha taxa de mortalidade alta, corresp\u00f3ndelle unha de reproduci\u00f3n tam\u00e9n alta.\nEntre os depredadores m\u00e1is habituais que os ameazan est\u00e1n os azor, o gabi\u00e1n e os bufos.\nDesprazamentos.\nOs adultos permanecen durante a estaci\u00f3n de cr\u00eda no mesmo territorio, mentres que os inmaturos xa independentes procuran un lugar axeitado para vivir entre o ver\u00e1n e o outono. Poden desprazarse ata mil quil\u00f3metros. Os pitos da segunda e terceira ni\u00f1adas despr\u00e1zanse en xeral m\u00e1is lonxe c\u00f3s da primeira. \nConduta.\nO picapeixe \u00e9 territorial e solitario, moi fiel \u00f3 lugar que escolle para vivir. Pasa \u00e1s veces moito tempo pousado nunha p\u00f3la preto da auga. A presenza doutro conx\u00e9nere provoca unha resposta inmediata. O propietario do territorio reacciona ergu\u00e9ndose, estir\u00e1ndose e deixando cae-las \u00e1s cara a adiante. A mi\u00fado abre tam\u00e9n o peteiro. Para reforza-la ameaza fai lentas reverencias diante do intruso. A ameaza m\u00e1is intensa consiste en abri-las \u00e1s amos\u00e1ndose en todo o seu tama\u00f1o. Os duelos poden acabar con voos de persecuci\u00f3n que \u00e1s veces duran horas. A disputa acaba coa rendici\u00f3n do m\u00e1is feble.\nEn casos extraordinarios poden loitar, intentando os paxaros apuxarse fora do lugar onde est\u00e1n pousados e collerse pola caluga co bico. Se a loita queda indecisa agarran un \u00f3 outro polo peteiro, sac\u00f3dense e poden acabar caendo \u00f3 chan ou \u00e1 auga. As feridas son pouco habituais.\nOs inmaturos \u00e1 procura dun territorio son, \u00e1s veces enerxicamente expulsados se entran na \u00e1rea de cr\u00eda dos adultos. Noutras ocasi\u00f3ns son tolerados. Amosan moito interese polos ni\u00f1os e en poden colaborar esporadicamente na alimentaci\u00f3n das cr\u00edas dos amos do territorio.\nF\u00f3ra da \u00e9poca de cr\u00eda varios picapeixes poden compartir territorio se hai alimentaci\u00f3n abundante.\nA mi\u00fado foxen das aves de presa voando baixo sobre a auga e mergull\u00e1ndose de socato.\nStatus e ameazas.\nEvoluci\u00f3n das poboaci\u00f3ns.\nAs poboaci\u00f3ns europeas reduc\u00edronse moito entre 1970 e 1990. Segundo informes da IUCN hai en Europa 160.000 parellas reprodutoras. Unha certa estabilidade entre 1990 e 2000 non permite falar a\u00ednda de recuperaci\u00f3n.\nAmeazas e protecci\u00f3n.\nO fr\u00edo do inverno \u00e9 unha ameaza grande para a especie. En invernos moi duros as poboaci\u00f3ns poden reducirse rexionalmente ata no 90% por falta de alimentaci\u00f3n, perda da capacidade de voar ou conxelaci\u00f3n.\nAnos atr\u00e1s era moi perseguido polos pescadores. Hoxe en d\u00eda a perda dos seus h\u00e1bitats pola contaminaci\u00f3n das augas, o desecado ou a urbanizaci\u00f3n son a ameaza principal para a s\u00faa subsistencia. O picapeixe \u00e9 o s\u00edmbolo da protecci\u00f3n das especies das zonas acu\u00e1ticas continentais\nO picapeixe e o home.\nEtimolox\u00eda e nome.\nEn 1758 Carl von Linn\u00e9 deulle o nome cient\u00edfico de \"Alcedo ispida\". A palabra latina \"Alcedo\" v\u00e9n do grego \"Halkyon\", que significar\u00eda \u201co incubado no mar\u201c. A orixe deste nome e mitol\u00f3xica: Alcyone, filla de Eolo, tirouse \u00f3 mar cando soubo que o seu home Ceyx morrera nun naufraxio, e os deuses, apiad\u00e1ndose dela, converteron \u00f3s dous en paxaros. Cada inverno a femia do alci\u00f3n fai un ni\u00f1o sobre das ondas, onde pon os ovos e choca as s\u00faas cr\u00edas. Mentres est\u00e1 a criar suc\u00e9dense os d\u00edas do alci\u00f3n, sete d\u00edas sen vento e de boa mar antes e despois do solsticio de inverno.\nMitolox\u00eda e culto.\nOs antigos gregos e romanos cr\u00edan que o picapeixe fac\u00eda efectivamente os seus ni\u00f1os no mar. Plutarco pensaba que o ni\u00f1o estaba feito de escamas de peixe. Plinio o vello falaba na s\u00faa \"Naturalis historia\" do ano 70 dun ni\u00f1o que nin o aceiro pod\u00eda destru\u00edr. Mesmo ata o s\u00e9culo XIX pens\u00e1base que os \"d\u00edas do alci\u00f3n\" coincid\u00edan coa \u00e9poca de cr\u00eda do picapeixe. O mito grego sobre a fidelidade do picapeixe continuou vivo ata os tempos modernos. O naturalista Conrad Gessner 1669 escrib\u00eda que a femia emit\u00eda un canto l\u00fagubre cando o macho morr\u00eda. Os picapeixes daban boa sorte e favorec\u00edan as viaxes e as capturas dos pescadores.\nSegundo unha lenda francesa o picapeixe, daquela gris, foi enviado por No\u00e9 para comprobar se as augas baixaran. Para evitar unha tormenta tivo que voar tan alto que se tinguiu por riba do azul do ceo e por baixo f\u00edxose vermello pola calor do sol. Cando volveu non conseguiu atopa-la arca, polo que segue a voar sobre da auga buscando a No\u00e9.\nDas plumas do picapeixe fac\u00edanse talism\u00e1ns conta o l\u00f3strego (v\u00e9xase tam\u00e9n pedra de raio). O seu coraz\u00f3n seco t\u00ed\u00f1ase por un ant\u00eddoto contra o veleno. Cr\u00edase tam\u00e9n que o seu bico indicaba sempre a direcci\u00f3n do vento ou o norte, polo que o seu corpo momificado e pendurado pod\u00eda servir de comp\u00e1s. Paracelso cr\u00eda que despois de morto o corpo do picapeixe non podrec\u00eda e o naturalista Balthasar Sprenger 1753 escribiu un artigo no que afirmaba esa teor\u00eda.\nAs s\u00faas plumas estiveron de moda no s\u00e9culo XIX, us\u00e1ndose sobre todo para adornar sombreiros de muller. Foron tam\u00e9n cazados para facer moscas artificiais para a pesca con cana."}
{"id": "52008", "revid": "132", "url": "https://gl.wikipedia.org/wiki?curid=52008", "title": "Alcedo athis", "text": ""}
{"id": "52009", "revid": "132", "url": "https://gl.wikipedia.org/wiki?curid=52009", "title": "Marti\u00f1o peixeiro", "text": ""}
{"id": "52013", "revid": "7523", "url": "https://gl.wikipedia.org/wiki?curid=52013", "title": "Gimn\u00e0stic de Tarragona", "text": "O Club Gimn\u00e0stic de Tarragona, co\u00f1ecido popularmente como N\u00e0stic, \u00e9 un club polideportivo espa\u00f1ol da cidade de Tarragona, en Catalu\u00f1a, sendo a entidade deportiva m\u00e1is antiga en existencia ininterrompida de Espa\u00f1a. A\u00ednda que a entidade fundouse en 1886, o club de f\u00fatbol non viu a luz at\u00e9 1914. Actualmente compite na Segunda Divisi\u00f3n Espa\u00f1ola.\nO equipo xogou catro tempadas en Primeira Divisi\u00f3n. O seu debut foi na tempada 1947-48, mant\u00e9ndose na m\u00e1xima categor\u00eda durante tres anos. Na tempada 2005\u201306 logrou novamente o ascenso a Primeira pero non conseguiu a permanencia.\nEstadio.\nO estadio do N\u00e0stic \u00e9 o Nou Estadi, situado en Tarragona e constru\u00eddo no ano 1972. Ten unha capacidade de 14.500 espectadores, cunhas dimensi\u00f3ns do terreo de xogo de 102 x 67 m.\nXogadores.\nCadro 2011/12.\n\"Actualizado a 16 de setembro de 2011\"."}
{"id": "52015", "revid": "7523", "url": "https://gl.wikipedia.org/wiki?curid=52015", "title": "Club Atl\u00e9tico Osasuna", "text": "O Club Atl\u00e9tico Osasuna (en \u00e9uscaro \"Osasuna\" significa sa\u00fade ou vigor) \u00e9 un club deportivo de Espa\u00f1a con sede en Pamplona, en Navarra. Ten secci\u00f3ns de nataci\u00f3n e pelota vasca, pero a m\u00e1is co\u00f1ecida \u00e9 a de f\u00fatbol, onde actualmente xoga na Primeira Divisi\u00f3n.\n\u00c9 o club de f\u00fatbol m\u00e1is importante de Navarra por palmar\u00e9s e historia, cun total de 30 tempadas en Primeira Divisi\u00f3n, 33 en Segunda e 12 en Terceira. Historicamente, \u00e9 o 16\u00b0 mellor equipo de Espa\u00f1a. Foi subcampi\u00f3n da Copa do Rei nunha ocasi\u00f3n, e participou nunha fase previa da Liga de Campi\u00f3ns e en catro edici\u00f3ns da Copa da UEFA, competici\u00f3n na que acadou as semifinais en 2007. En decembro de 2006 foi nomeado club do mes do mundo pola IFFHS despois de catro vitorias consecutivas en Liga e outra na Copa da UEFA.\n\u00c9 un dos catro \u00fanicos equipos profesionais de Espa\u00f1a, xunto con Athletic Club, FC Barcelona e Real Madrid, que non \u00e9 unha sociedade an\u00f3nima deportiva, de maneira que a propiedade do club recae nos seus socios.\nEstadio.\nO Osasuna xoga os seus partidos como local no Estadio El Sadar, co\u00f1ecido como Reyno de Navarra entre 2005 e 2011 por motivos publicitarios, que ten unha capacidade de 19.800 espectadores sentados. Foi inaugurado o 2 de setembro de 1967 e as s\u00faas dimensi\u00f3ns son 105 m de longo e 67,5 m de ancho.\nXogadores.\nCadro actual.\n\"Actualizado a 20 de febreiro de 2020.\"\n \nOsasuna B.\nO Club Atl\u00e9tico Osasuna B \u00e9 o equipo filial do club. Foi fundado en 1962 e xoga na Segunda divisi\u00f3n B espa\u00f1ola (Grupo III). Tam\u00e9n se lle co\u00f1ece como \"Osasuna Promesas\"."}
{"id": "52017", "revid": "1576", "url": "https://gl.wikipedia.org/wiki?curid=52017", "title": "Osasuna", "text": ""}
{"id": "52019", "revid": "1131", "url": "https://gl.wikipedia.org/wiki?curid=52019", "title": "Galos", "text": " \nO termo galos designa as poboaci\u00f3ns protohist\u00f3ricas de celtas que resid\u00edan na Galia, (\"Gallia\" en lat\u00edn), \u00e9 dicir, aproximadamente nos territorios actuais da Francia, o sur de B\u00e9lxica, e m\u00e1is a Italia do norte, probabelmente a partir da primeira Idade de Ferro (cara ao 800 a.c.).\nOs galos estaban divididos en m\u00faltiples tribos ou pobos, \u00e1s veces federados, presentando cada un certa cultura orixinal.\nAs civilizaci\u00f3ns galas son clasificadas en arqueolox\u00eda dentro da civilizaci\u00f3n c\u00e9ltica de La T\u00e8ne (do nome dun lugar sito nas beiras do lago de Neuch\u00e2tel, en Su\u00edza). A civilizaci\u00f3n de La T\u00e8ne espallouse polo continente europeo durante a segunda Idade de Ferro e desapareceu en Irlanda ao longo da Alta Idade Media.\nO nome.\nOs xermanos denominaban aos celtas \"*Wal\u03c7isk\" \u00abestranxeiro\u00bb transformado en alem\u00e1n moderno en \"Welsch\", un termo a mi\u00fado pexorativo, co que os alem\u00e1ns designan hoxe as poboaci\u00f3ns de lingua rom\u00e1nica.\nO nome en lat\u00edn de \"Galli\", plural de \"Gallus\", habitantes da \"Gallia\" \u00abGalia\u00bb, asociouse no Renacemento ao seu hom\u00f3nimo \"gallus\" \u00abgalo, polo adulto\u00bb, convertendo as\u00ed este animal no emblema de Francia.\nPor outra banda, os gregos, denominaban aos galos \u039a\u03b5\u03bb\u03c4\u03bf\u03af (Kelt\u00f3i, \"Celt\u00e6\", dixo Xulio C\u00e9sar) e a\u00ednda \u0393\u03b1\u03bb\u03ac\u03c4\u03b1\u03b9, plural de \u0393\u03b1\u03bb\u03ac\u03c4\u03b7\u03c2, \"Gal\u00e1tai\" / \"Gal\u00e1t\u0113s\", que se pode transcribir en galego como \"G\u00e1latas\".\nTestemu\u00f1as arqueol\u00f3xicas e hist\u00f3ricas.\nHai arque\u00f3logos que fan remontar a civilizaci\u00f3n gala ao s\u00e9culo VIII a.C. ou s\u00e9culo VII a.C. (\u00e9poca da civilizaci\u00f3n c\u00e9ltica de Hallstatt): as testemu\u00f1as arqueol\u00f3xicas desta \u00e9poca, tales a tumba da princesa de Vix (C\u00f4te-d'Or)), datada a inicios do s\u00e9culo V a.C., ofrecen a imaxe dunha sociedade marcada polo dominio dunha casta aristocr\u00e1tica e guerreira, que usaba o carro e empregaba unha espada longa.\nNas fontes gregas, en particular da \u00e9poca maced\u00f3nica, aparecen inn\u00fameras menci\u00f3ns de celtas, pertencentes sen d\u00fabida a pobos galos: faise referencia \u00e1 s\u00faa valent\u00eda e valor guerreiro. Isto corresponde ao per\u00edodo de maior expansi\u00f3n c\u00e9ltica (s\u00e9culo IV a.C. e s\u00e9culo III a.C.).\nNas fontes latinas posteriores, os galos dos s\u00e9culos II a.C. e I a.C. son claramente diferenciados dos cimbros, dos teut\u00f3ns (pobos xermano-c\u00e9lticos), dos bret\u00f3ns e dos helvecios (pobos c\u00e9lticos da Gran Breta\u00f1a e de Su\u00edza, respectivamente).\nPobos galos.\nOs galos divid\u00edanse en pobos, un total de 44 na \u00e9poca da conquista romana. Formaban a Galia celta e foron incorporados \u00e1 chamada \"Galia romana\" ou \"Galia transalpina\".\nAbaixo, pres\u00e9ntase unha lista, non exhaustiva, de pobos galos, coas respectivas capitais, na \u00e9poca da morte de Augusto, no 14. A notar que as denominaci\u00f3ns dos pobos deron orixe, en moitos casos, ao nome actual da rexi\u00f3n ou cidade. Procurouse dar o nome en lat\u00edn, seguido da versi\u00f3n en galego, cando existe.\nPobos da \"Provincia Romana\".\nCorresponden \u00e1 actual Provenza:\nPobos da Galia Cisalpina.\nA Galia Cisalpina correspond\u00eda ao Norte de Italia:"}
{"id": "52023", "revid": "1643", "url": "https://gl.wikipedia.org/wiki?curid=52023", "title": "Chumbo negro", "text": ""}
{"id": "52024", "revid": "1643", "url": "https://gl.wikipedia.org/wiki?curid=52024", "title": "Plumbaxina", "text": ""}
{"id": "52025", "revid": "98629", "url": "https://gl.wikipedia.org/wiki?curid=52025", "title": "Cuarzo", "text": "O cuarzo \u00e9 un mineral da clase 4 (\u00f3xidos), segundo a clasificaci\u00f3n de Strunz, composto de di\u00f3xido de silicio, tam\u00e9n chamado s\u00edlice, SiO2. \u00c1s veces, e incorrectamente, tam\u00e9n \u00e9 denominado seixo.\nNon \u00e9 suscept\u00edbel de exfoliaci\u00f3n, porque cristaliza no sistema trigonal (rombo\u00e9drico).\nIncoloro en estado puro, pode adoptar numerosas tonalidades se leva impurezas (\u00e9 alocrom\u00e1tico).\nA s\u00faa dureza \u00e9 tal que pode raiar os aceiros com\u00fans.\n\u00c9 moi abundante nas rochas gran\u00edticas. Pres\u00e9ntase en cristais, \u00e1s veces de tama\u00f1os consider\u00e1beis, hexagonais, coroados por unha pir\u00e1mide trigonal. Estes cristais p\u00f3dense encontrar o mesmo illados que maclados segundo tres importantes leis: Delfinado, no Brasil e o Xap\u00f3n, ou en agrupaci\u00f3ns formando drusas ou xeodas. Os cristais adoitan presentar inclusi\u00f3ns doutros minerais, auga ou gases. Tam\u00e9n aparece en grans irregulares ou compactos.\nQuimicamente moi inerte, \u00e9 resistente \u00e1 meteorizaci\u00f3n qu\u00edmica que provoca a intemperie, \u00e1 vez que os seus grans son moi duros e dif\u00edciles de erosionar na s\u00faa superficie. Como consecuencia, o cuarzo dun granito permanece enteiro, mentres que os outros minerais (micas e feldespatos) se converten en arxilas ao disgreg\u00e1rense. As arxilas son esenciais nos procesos sedimentarios, mentres que os grans de cuarzo son os que forman a maior parte das areas.\nFormaci\u00f3n.\nO cuarzo f\u00f3rmase primariamente durante a cristalizaci\u00f3n lenta dos magmas terminais moi \u00e1cidos, que son os que permanecen de forma residual cando, durante o ascenso, vanse segregando en rexi\u00f3ns profundas os silicatos ferromagn\u00e9sicos, de cor escura. Como resultado, o cuarzo \u00e9 un dos minerais que caracterizan a composici\u00f3n das rochas magm\u00e1ticas plut\u00f3nicas que forman o z\u00f3colo ou baseamento dos continentes, especialmente o granito. O cuarzo \u00e9 o \u00faltimo dos minerais en se solidificar durante a formaci\u00f3n destas rochas, as\u00ed que a s\u00faa forma se adapta \u00e1 dos cristais preexistentes, e as s\u00faas caras non reflicten a s\u00faa estrutura cristalina.\nAspecto.\nO cuarzo no seu estado puro \u00e9 un mineral incoloro e transparente. Pode presentarse en forma masiva, ocupando fil\u00f3ns entre as cavidades das rochas, recubrindo cun manto as superficies convexas (drusas) ou c\u00f3ncavas (xeodas). \u00c9 frecuente que se presente na s\u00faa forma cristalina (tubulares hexagonais cunha pir\u00e1mide no seu extremo) e que adopte, segundo o tipo de impurezas que conte\u00f1a, todo tipo de coloraci\u00f3ns. Ademais podemos clasificar o cuarzo, segundo o tama\u00f1o dos seus cristais: macrocristalino (se est\u00e1 formado por cristais grandes) ou criptocristalino (se est\u00e1 formado por microcristais imperceptibles para o ollo humano).\nPropiedades.\nDebido as s\u00faas propiedades de dureza, elevada resistencia \u00e1 compresi\u00f3n e estabilidade ante os \u00e1cidos e meteorizaci\u00f3n \u00e9 moi dificilmente atacable, tanto por v\u00eda mec\u00e1nica como por v\u00eda qu\u00edmica.\nPropiedades piezoel\u00e9ctricas.\nO cuarzo co\u00f1\u00e9cese polas s\u00faas propiedades piezoel\u00e9ctricas: cando se comprime, prod\u00facese unha separaci\u00f3n de cargas el\u00e9ctricas que xera \u00e1 s\u00faa vez unha diferenza de tensi\u00f3n e, de xeito rec\u00edproco, reacciona mecanicamente cando se somete a certa voltaxe. Este efecto conv\u00e9rteo nun elemento de grande utilidade para gran variedade de transdutores, dende chisqueiros at\u00e9 altofalantes.\nComportamento resoante.\nOutra caracter\u00edstica interesante dun cristal de cuarzo \u00e9 a s\u00faa capacidade de presentar un comportamento resoante. Do mesmo xeito que un p\u00e9ndulo ou unha carriola oscila cunha frecuencia propia ao darlle impulso e deixalos moverse libremente, un cristal de cuarzo sometido a un est\u00edmulo el\u00e9ctrico pode continuar vibrando a unha certa frecuencia (dependente da propia natureza do cristal), at\u00e9 perder ese impulso inicial. Se se mant\u00e9n o est\u00edmulo de forma peri\u00f3dica e sincronizada, teremos un sinal a unha frecuencia extraordinariamente precisa, no que poder\u00eda considerarse a contrapartida electr\u00f3nica dun reloxo de p\u00e9ndulo. Esta aplicaci\u00f3n \u00e9 com\u00fan en calquera tipo de sistemas electr\u00f3nicos como reloxos, microprocesadores, e osciladores.\nTermoluminescencia.\nA termoluminescencia \u00e9 a capacidade de emitir luz cando se somete a unha fonte calor\u00edfica. Os raios c\u00f3smicos producen cambios na estrutura cristalina do cuarzo que se acumulan co tempo. Cando o cuarzo se quenta, a estrutura volve para a normalidade, emitindo luz. Canto m\u00e1is tempo foi radiado, m\u00e1is luz emite o cuarzo. Ao medir as lonxitudes de onda, e comparalas con elementos xa datados, p\u00f3dese obter o tempo que estivo exposto \u00e1 intemperie (dataci\u00f3n por termoluminescencia).\nPropiedades abrasivas.\nEmpr\u00e9gase como abrasivo, cit\u00e1ndose como area sil\u00edcea, sendo o abrasivo m\u00e1is usado polo seu baixo prezo, utiliz\u00e1ndose para a fabricaci\u00f3n de lixas, discos ou bloques e, principalmente, en sistemas de abrasi\u00f3n por medio chorro de aire a presi\u00f3n (chorro de area).\nLugares onde se atopa.\nO cuarzo constit\u00fae aproximadamente o 18% da codia da Terra e \u00e9 polo tanto un mineral omnipresente en t\u00f3dalas partes do mundo. Os xacementos do Brasil son explotados a nivel mundial, en especial os de cuarzo hialino das famosas Minas Xerais e os de ametistas e \u00e1gatas en R\u00edo Grande do Sul.\nProduci\u00f3n mundial.\nFonte:USGS (Servizo Xeol\u00f3xico dos Estados Unidos)\nUsos do cuarzo.\nO cuarzo, no seu estado puro, \u00e9 utilizado polas s\u00faas propiedades e o seu baixo custo coma material abrasivo para a fabricaci\u00f3n de lixas ou discos. Ten gran perigosidade \u00f3 ser respirado, xa que pode ser causante de silicose. Por iso arestora est\u00e1 a ser trocado por outros abrasivos de menos risco para a sa\u00fade, a\u00ednda que nos pa\u00edses subdesenvolvidos o seu uso segue a ser moi popular.\nO cuarzo, polas s\u00faas propiedades piezoel\u00e9ctricas, \u00e9 utilizado como material de precisi\u00f3n en aparellos como os reloxos, os altofalantes, as radios ou os procesadores dos nosos ordenadores.\nOs exemplares m\u00e1is est\u00e9ticos util\u00edzanse coma material ornamental ou de coleccionismo, como xoias, enfeites, pequenas esculturas etc.\nTam\u00e9n se emprega para area de moldes de fundici\u00f3n, fabricaci\u00f3n de vidro, esmalte, sapon\u00e1ceos, dent\u00edfricos, fibras \u00f3pticas, refractarios, cer\u00e1mica..."}
{"id": "52026", "revid": "25871", "url": "https://gl.wikipedia.org/wiki?curid=52026", "title": "SV Austria Salzburg", "text": "O SV Austria Salzburg (\"Sportverein Austria Salzburg\") \u00e9 un club de f\u00fatbol austr\u00edaco da cidade de Salzburgo. Fundouse no 2005."}
{"id": "52027", "revid": "131329", "url": "https://gl.wikipedia.org/wiki?curid=52027", "title": "Grafito", "text": "O grafito (tam\u00e9n chamado en ocasi\u00f3ns plumbaxina ou chumbo negro) \u00e9 unha das formas co\u00f1ecidas nas que se pode presentar o carbono. Outra forma ben co\u00f1ecida \u00e9 o diamante. \u00c9, polo tanto, un mineral da clase dos elementos navitos cuxa f\u00f3rmula qu\u00edmica \u00e9 C.\nAspecto.\nDe aspecto met\u00e1lico e de cor agrisada, o grafito rara vez aparece na s\u00faa forma cristalina. Exf\u00f3liase con moita facilidade.\nEstrutura.\nNo grafito, os \u00e1tomos de carbono forman capas paralelas, apiladas unhas encima das outras. Detro dunha capa, os \u00e1tomos de carbono est\u00e1n enlazados a outros tres a unha distancia moi curta. Entre unha capa \u00e9 outra a distancia de uni\u00f3n \u00e9 moito maior, e por iso as capas p\u00f3dense exfoliar tan facilmente unhas das outras.\nPropiedades.\nEn direcci\u00f3n perpendicular \u00e1s capas, o grafito presenta unha certa condutividade da electricidade, que aumenta \u00f3 elevar a temperatura, comport\u00e1ndose deste xeito como un semicondutor. \u00d3 longo das capas a condutividade \u00e9 moito maior e dimin\u00fae \u00f3 aumentar a temperatura, comport\u00e1ndose como un condutor el\u00e9ctrico semimet\u00e1lico.\nUsos do grafito.\nO grafito \u00e9 usado basicamente para a fabricaci\u00f3n de lapis, ladrillos, crisois, discos parecidos \u00f3s de vinilo pero m\u00e1is resistentes, reactores nucleares, el\u00e9ctrodos (pola s\u00faa condutividade) e pezas de enxe\u00f1er\u00eda (pist\u00f3ns, xuntas, arandelas, rodamentos).\nP\u00f3dese obter grafito sint\u00e9tico quentando unha mestura de petr\u00f3leo e brea de carb\u00f3n a uns 950\u00a0\u00b0C durante un tempo que abrangue entre as 11 e as 13 semanas, depositando logo o produto resultante nun forno el\u00e9ctrico a unha temperatura pr\u00f3xima \u00f3s 2.800\u00a0\u00b0C durante unhas 4 ou 5 semanas. O proceso \u00e9, na s\u00faa meirande parte, unha t\u00e9cnica a altas temperaturas, pero \u00e9 tam\u00e9n un procedemento de refinado, xa que case t\u00f3dalas impurezas dos \u00f3xidos met\u00e1licos do carb\u00f3n en bruto quedan reducidas a metal e acaban por evaporar.\nOutros elementos nativos.\nExisten outros minerais formados exclusivamente por un s\u00f3 elemento. Alg\u00fans deles son:\nO xofre (S), o cobre (Cu), o ouro (Au) e a prata (Ag). Tam\u00e9n o diamante \u00e9 un elemento nativo formado, do mesmo xeito co grafito, unicamente por \u00e1tomos de carbono (C)."}
{"id": "52028", "revid": "56817", "url": "https://gl.wikipedia.org/wiki?curid=52028", "title": "One by One", "text": "One by One \u00e9 o cuarto \u00e1lbum de estudio da banda estadounidense de rock alternativo Foo Fighters, editado o 22 de outubro do ano 2002 a trav\u00e9s do selo RCA Records. O disco \u00e9 o primeiro do grupo en contar co guitarrista Chris Shiflett.\nListaxe de canci\u00f3ns.\nTodos os temas de Foo Fighters ag\u00e1s onde se indique o contrario."}
{"id": "52029", "revid": "98629", "url": "https://gl.wikipedia.org/wiki?curid=52029", "title": "Britanos", "text": "Os britanos (en lat\u00edn \"Britanni\") designa ante todo os habitantes da illa de Breta\u00f1a (en lat\u00edn Britannia), ou m\u00e1is exactamente que habitaban a parte da illa limitada ao Norte polos r\u00edos Clyde e Forth (en Escocia hoxe).\nOutros habitantes de Breta\u00f1a.\nOs outros habitantes da illa nese momento eran, ao norte destes r\u00edos, os \"Caledonios, Maeatae, Attacotti etc.\", ou, logo, a confederaci\u00f3n dos pictos; e sobre as costas galesas, os \"Hiberni\", ou gaels de Irlanda. M\u00e1is tarde chegaron os anglos e os sax\u00f3ns, asentados en inicio nas costas do Leste; os escotos, vidos de Irlanda, e situados na parte occidental da Caledonia.\nDeste xeito, a definici\u00f3n abre a dupla cuesti\u00f3n do poboamento da illa de Breta\u00f1a, e do \u00abcar\u00e1cter c\u00e9ltico\u00bb dese poboamento. Tal cuesti\u00f3n debe considerarse para dous per\u00edodos distintos que duran preto de mil anos: durante a prehistoria e a protohistoria da illa, antes da conquista romana dunha banda; durante a Alta Idade Media doutra banda.\nOrixes prehist\u00f3ricas.\nOs britanos, \u00e9 dicir, os antigos habitantes de Gran Breta\u00f1a na \u00e9poca inmediatamente anterior \u00e1 conquista romana, comprend\u00edan numerosas tribos e pobos, cun car\u00e1cter c\u00e9ltico comprobado, especialmente no Sur da illa e na foz do r\u00edo T\u00e1mese; entanto \u00abcando e como as illas \u2013Breta\u00f1a e Irlanda\u2013 se celtizaran \u00e9 desco\u00f1ecido\u00bb (Barry Raftery).\nSe as relaci\u00f3ns continuas co continente exist\u00edan durante o per\u00edodo de Hallstatt (na primeira Idade de ferro), o certo \u00e9 que a produci\u00f3n arqueol\u00f3xica das illas nesta \u00e9poca se mant\u00e9n resoltamente aut\u00f3ctona.\nNa \u00e9poca de La T\u00e8ne, existiu unha metalurxia do ferro nas d\u00faas illas (desde o s\u00e9culo VII a.C.). Mais \u00e9 preciso agardarmos ata o s\u00e9culo IV a.C. (e ata o II ou I en Irlanda), para que o material arqueol\u00f3xico mostre unha produci\u00f3n metal\u00farxica lat\u00e9niana, e faltan totalmente paralelos da fase antiga de La T\u00e8ne. Ao tempo, a \u00absociedade britana\u00bb revela inn\u00fameros indicios dunha xerarqu\u00eda moi forte, dominada por unha clase aristocr\u00e1tica, capaz mesmo de importar tales obxectos do continente.\nA fins do s\u00e9culo III a.C., aparecen emisi\u00f3ns de moeda no Sur da illa de Breta\u00f1a; mais ningunha moeda, no mesmo per\u00edodo, se ten descuberto na Irlanda.\nSen d\u00fabida, salvo a posibilidade de incursi\u00f3ns epis\u00f3dicas desde o continente (Norte da Galia, litoral atl\u00e1ntico), o poboamento das Illas brit\u00e1nicas afunde as s\u00faas ra\u00edces na Prehistoria.\nMigraci\u00f3ns c\u00e9lticas na Alta Idade Media.\nA partir de mediados do s\u00e9culo V, novos invasores xerm\u00e1nicos, os anglosax\u00f3ns desprazaron progresivamente os britanos do sur e do leste para o oeste da illa de Breta\u00f1a, mentres os irlandeses efectuaban ataques sobre a costa occidental de Breta\u00f1a (foi con ocasi\u00f3n dun destes ataques cando foi capturado San Patricio que era britano). Acabaron por fundar verdadeiros principados nas costas galesas e escocesas. Se os primeiros foron finalmente esmagados, os segundos fundaron Escocia pola fusi\u00f3n do Dal Riada cos reinos brit\u00f3nicos do Norte. Durante este per\u00edodo, sobre o cal faltan fontes fi\u00e1beis (son as \u00ab \u00e9pocas escuras \u00bb ou \"Dark Ages\" da historiograf\u00eda inglesa), as poboaci\u00f3ns celtas pouco romanizadas estabeleceran numerosos \u00ab reinos c\u00e9lticos \u00bb na illa, especialmente no Pa\u00eds de Gales, en tanto outros emigraran para Irlanda. De resto, nisto \u00e1chase probabelmente a causa primeira, dunha emigraci\u00f3n en masa de britanos cara a pen\u00ednsula armoricana, que de a\u00ed acabou tomando o nome da Breta\u00f1a. Outra parte, menor, chegou a atinxir as costas setentrionais de Galiza, na Pen\u00ednsula Ib\u00e9rica, onde fica documentado un bispo Mailoc ou Maeloc, posibelmente do celta \"Mach Low\" (latinizado Maclou na Galia), e onde fundan o bispado de Britonia, que lembra o seu pa\u00eds de orixe, e que se acostuma identificar coa actual Breto\u00f1a, no concello lucense da Pastoriza (hai ademais varias Breto\u00f1as m\u00e1is en Galiza, que sen d\u00fabida te\u00f1en a mesma orixe)."}
{"id": "52030", "revid": "89787", "url": "https://gl.wikipedia.org/wiki?curid=52030", "title": "Ram\u00f3n Caama\u00f1o", "text": "Ram\u00f3n Caama\u00f1o Bent\u00edn, nado en Mux\u00eda o 9 de novembro de 1908 e finado na mesma vila o 13 de maio de 2007, foi un fot\u00f3grafo galego.\nTraxectoria.\nFormaci\u00f3n e primeiros anos.\nFillo \u00fanico, o seu pai ao pouco de nacer el emigra a Cuba e M\u00e9xico onde se dedica \u00e1 venda de encaixe que elaboran na casa familiar. Ao facer os oito anos o seu pai m\u00e1ndalle unha m\u00e1quina de cine con algunha pel\u00edcula, que lles proxectaba aos rapaces e rapazas de Mux\u00eda, a quen lles cobraba a entrada en alfinetes que logo vend\u00eda \u00e1s palilleiras. Este rapaz, que quer\u00eda ser electricista, cando ten dezaseis anos merca a s\u00faa primeira m\u00e1quina fotogr\u00e1fica. Era unha m\u00e1quina de caixa que tiraba as fotos sen enfocar.\nA partir do ano 1925 comeza a fotografar o mundo m\u00e1is pr\u00f3ximo: mari\u00f1eiros, campesi\u00f1os, paisaxes, solpores, romar\u00edas etc\u00e9tera. Dous anos m\u00e1is tarde 1927 compra unha m\u00e1quina \"Pathe Baby\" para proxectar cine, e comeza a distribu\u00edr filmes pola Costa da Morte. Marcha a Santiago de Compostela nos invernos dos anos 29, 30 e 31, onde traballar\u00e1 co fot\u00f3grafo Ksado, de quen aprender\u00e1 entre outras cousas a t\u00e9cnica de colorear fotos con \u00e1cidos.\nCasamento e fotoxornalismo.\nNo ano 1932 co\u00f1ece no Porto do Son a Tereixa Louro, coa que casar\u00e1 en 1937. Nese ano muda para Cee, onde monta un estudio e comeza a traballar facendo retratos. En 1938 \u00e9 mobilizado co motivo da Guerra Civil e destinado \u00e1 fronte de Arag\u00f3n, onde leva canda si a c\u00e1mara \"West Pocket\". As s\u00faas fotos de guerra poden cualificarse como o primeiro exemplo de fotoxornalismo galego.\n\u00c1 volta da contenda segue co estudio en Cee, pero a s\u00faa actividade est\u00e9ndese a toda a comarca, principalmente \u00e1s vilas de Corcubi\u00f3n e Mux\u00eda.\nRetirada e pasamento.\nRetirouse da vida profesional e da fotograf\u00eda en 1975. Ti\u00f1a un pequeno museo persoal na s\u00faa casa, mantido ata o seu falecemento. Foi soterrado no camposanto de Santa Mar\u00eda de Mux\u00eda.\nObra.\nNas s\u00faas fotograf\u00edas emprega fundamentalmente o branco e negro, e \u00e9 sobre todo co\u00f1ecido polos seus retratos. Os fot\u00f3grafos de aldea, coma el, viv\u00edan de realizar fotograf\u00edas por encarga a labregos e mari\u00f1eiros, que buscaban con elas manter o v\u00ednculo cos familiares da emigraci\u00f3n. Tam\u00e9n ten series de fotograf\u00edas de defuntos, aos que retrataba a petici\u00f3n dos seus familiares. As fotos realiz\u00e1banse no estudio, sobre uns decorados ficticios de pano, ou sen\u00f3n nas propias aldeas, con panos e telas que se colocaban de fondo en escenarios naturais. O contraste entre eses decorados e o realismo e austeridade das fotograf\u00edas, case todas retratos formais e hier\u00e1ticos, \u00e9 unha das caracter\u00edsticas do x\u00e9nero.\nOutro dos temas preferidos de Ram\u00f3n Caama\u00f1o foi o das romar\u00edas, en especial as da Romar\u00eda da Virxe da Barca, de Mux\u00eda.\nO seu arquivo fotogr\u00e1fico est\u00e1 formado por m\u00e1is de 6.000 copias fotogr\u00e1ficas e preto de 20.000 clix\u00e9s."}
{"id": "52032", "revid": "56817", "url": "https://gl.wikipedia.org/wiki?curid=52032", "title": "Starka\u00f0r", "text": "Starka\u00f0r ou Starkad \u00e9 un heroe da mitolox\u00eda n\u00f3rdica. Aparece en tratado con profusi\u00f3n na \"Gesta Danorum\" pero tam\u00e9n aparece en fontes islandesas. Descendente dunha li\u00f1axe de xigantes, Aparece como un gran guerreiro que realiza unha manchea de feitos heroicos mais tam\u00e9n moitos crimes. Od\u00edn xa predicira a s\u00faa existencia e outorg\u00e1ralle tres vidas de home d\u00e1ndolle valent\u00eda, proporci\u00f3ns xigantescas e talento po\u00e9tico. Por\u00e9n, o deus Thor \u00e9ralle hostil, e destinouno a cometer un crime en cada vida que vivira."}
{"id": "52033", "revid": "889", "url": "https://gl.wikipedia.org/wiki?curid=52033", "title": "Starkad", "text": ""}
{"id": "52036", "revid": "1131", "url": "https://gl.wikipedia.org/wiki?curid=52036", "title": "Poes\u00eda esc\u00e1ldica", "text": "A poes\u00eda esc\u00e1ldica era a poes\u00eda cortes\u00e1 norueguesa, tam\u00e9n cultivada en Islandia composta por skalds (trobadores) e que se opu\u00f1a \u00e1 poes\u00eda dos Edda, an\u00f3nima. Cultivouse ata o s\u00e9culo XI.\nEra unha poes\u00eda refinada, ret\u00f3rica, complicada; os versos segu\u00edan unha normas moi estritas cunha sintaxe complicada que produc\u00edan un efecto brillante ao seren recitados. Divid\u00edanse en \"dr\u00e1pur\" (panex\u00edrico), \"flokkar\" (poemas de varias estrofas) e \"lausav\u00edsur\" (poema dunha estrofa). Os temas eran hist\u00f3ricos, relatando batallas e outros grandes acontecementos, en menor medida versaban sobre temas mitol\u00f3xicos."}
{"id": "52039", "revid": "23204", "url": "https://gl.wikipedia.org/wiki?curid=52039", "title": "Olivina", "text": "A olivina (tam\u00e9n chamada peridoto) \u00e9 un mineral da clase dos silicatos cuxa f\u00f3rmula qu\u00edmica \u00e9 (Mg,Fe,Mn)2\u00b7SiO4 (chamada forsterita se \u00e9 de magnesio, fayalita se \u00e9 de ferro e tefro\u00edta se \u00e9 de manganeso).\nAspecto.\nA olivina ten unha cor verde caracter\u00edstica e acostuma estar asociada a rochas volc\u00e1nicas de cores escuras como a dunita.\nVariedades da olivina.\nExisten 6 clases de olivina segundo a concentraci\u00f3n de ferro na s\u00faa composici\u00f3n formando unha serie isomorfa que vai dende a forsterita (ausencia de ferro) ata a fayalita (olivina de ferro).\nEstas son as seguintes:\nDo mesmo xeito existe outra serie isomorfa da olivina que vai dende a fayalita ata a tefro\u00edta (olivina de manganeso). Na imaxe da esquerda p\u00f3dese observar as diferentes variedades de olivina segundo a aparici\u00f3n ou ausencia de magnesio, ferro e manganeso na s\u00faa composici\u00f3n, dando lugar a unha ampla variedade de olivina de diferentes tonalidades verdosas.\nOutras variedades da olivina.\nExisten tam\u00e9n outros tipos de olivina moito m\u00e1is escasos como a knebelita (cun 10% de \u00f3xido de zinc na s\u00faa composici\u00f3n), a talasskita (cun 10% de \u00f3xido de ferro), a titanolivina (onde o titanio substit\u00fae o silicio), a monticelita (olivina de magnesio e calcio) e a kirschteinita (olivina de ferro e calcio).\nLugares onde se atopa.\nComo mineral de orixe volc\u00e1nica que \u00e9, aparece frecuentemente en zonas de forte actividade bas\u00e1ltica, en gabros e diabases. Se se encontra de forma masiva e en grandes extensi\u00f3ns de terreo forma a rocha dunita.\nEn Espa\u00f1a podemos atopar olivina nas Canarias, polos arredores das zonas da antiga actividade volc\u00e1nica caracter\u00edstica destas illas, e en Catalu\u00f1a, formando parte das dunitas.\nAt\u00f3panse tam\u00e9n cristais de olivina en meteoritos que prove\u00f1en do espazo e en rochas procedentes da L\u00faa e de Marte.\nUsos da olivina.\nP\u00f3dese empregar con fins ornamentais e como fundente na fabricaci\u00f3n do aceiro.\nOutros silicatos.\nO cuarzo, o feldespato e a mica son outros silicatos importantes."}
{"id": "52040", "revid": "1643", "url": "https://gl.wikipedia.org/wiki?curid=52040", "title": "Peridoto", "text": ""}
{"id": "52041", "revid": "1643", "url": "https://gl.wikipedia.org/wiki?curid=52041", "title": "Fayalita", "text": ""}
{"id": "52042", "revid": "1643", "url": "https://gl.wikipedia.org/wiki?curid=52042", "title": "Fosterita", "text": ""}
{"id": "52043", "revid": "89787", "url": "https://gl.wikipedia.org/wiki?curid=52043", "title": "Milk Inc.", "text": "Milk Inc. (tam\u00e9n co\u00f1ecidos coma Milk Incorporated) \u00e9 un grupo de m\u00fasica dance procedente de B\u00e9lxica.\nOrixes.\nMilk Inc. comezou coma un proxecto de tres xoves produtores belgas: Regi Penxten, Filip Vandueren e Ivo Donckers. Os tres estaban xa activos na escena house en B\u00e9lxica, traballaban so diversos nomes: K-Lab (para Opera Dance), Regg &amp; Arkin, Karnak-X, \"Illusion\" para compilaci\u00f3ns e remixes para diferentes proxectos dance.\nCando a banda comezou no 1996, a cantante era Nikki Van Lierop e o primeiro sinxelo foi chamado \"La Vache\" (en franc\u00e9s \"A Vaca\"). Esta canci\u00f3n foi un \u00e9xito en todo Europa, especialmente na Francia e no Reino Unido."}
{"id": "52044", "revid": "634", "url": "https://gl.wikipedia.org/wiki?curid=52044", "title": "Milk Incorporated", "text": ""}
{"id": "52045", "revid": "634", "url": "https://gl.wikipedia.org/wiki?curid=52045", "title": "Milk Inc", "text": ""}
{"id": "52046", "revid": "634", "url": "https://gl.wikipedia.org/wiki?curid=52046", "title": "Milk inc", "text": ""}
{"id": "52052", "revid": "56817", "url": "https://gl.wikipedia.org/wiki?curid=52052", "title": "Saga (literatura)", "text": "As sagas (do island\u00e9s \"saga\", plural \"s\u00f6gur\") son historias literarias que narran a historia antiga escandinava, as viaxes dos viquingos, a migraci\u00f3n a Islandia e as loitas entre familias islandesas. Escrib\u00edronse na antiga lingua norueguesa entre fins do s\u00e9culo XII e o XIV. Os textos son contos \u00e9picos en prosa, frecuentemente incl\u00faen poemas. As historias son con frecuencia realistas con alg\u00fans elementos fant\u00e1sticos, f\u00f3ra das sagas lendarias, de bispos e algunhas traducidas do lat\u00edn.\nAs sagas div\u00eddense segundo o seu contido entre sagas de reis (Konungas\u00f6gur), sagas de islandeses (\u00cdslendingas\u00f6gur), sagas lendarias (Fornaldars\u00f6gur), sagas de cabaler\u00eda (Riddaras\u00f6gur) e sagas de bispos (Biskupars\u00f6gur)"}
{"id": "52055", "revid": "22570", "url": "https://gl.wikipedia.org/wiki?curid=52055", "title": "Sagas de reis", "text": "As sagas de reis (Konungas\u00f6gur) son un tipo de saga que narran a vida de reis escandinavos, compux\u00e9ronse por autores islandeses entre os s\u00e9culos XII e XIII, e a trav\u00e9s de escolmas a s\u00faa influencia chegar\u00e1 ata o s\u00e9culo XIV.\nAs fontes destas sagas son relatos de testemu\u00f1as, poemas esc\u00e1ldicos e a tradici\u00f3n local. Os autores nun primeiro momento eran membros do mundo eclesi\u00e1stico pero logo abundaron tam\u00e9n os leigos. O escritor m\u00e1is importante foi Snorri Sturluson, a s\u00faa \"Heimskringla\" \u00e9 unha escolma de sagas de reis cun total de dezaseis al\u00e9n do pr\u00f3logo."}
{"id": "52056", "revid": "1576", "url": "https://gl.wikipedia.org/wiki?curid=52056", "title": "Konungas\u00f6gur", "text": ""}
{"id": "52057", "revid": "23204", "url": "https://gl.wikipedia.org/wiki?curid=52057", "title": "Wikipedia en alem\u00e1n", "text": "A Wikipedia en alem\u00e1n (en ) \u00e9 a edici\u00f3n da Wikipedia en alem\u00e1n, unha enciclopedia libre. Comezou o 16 de marzo de 2001, e o primeiro artigo foi creado o 17 de maio de 2001. Esta versi\u00f3n da enciclopedia cont\u00e9n a cifra de artigos e usuarios, dos cales son activos."}
{"id": "52058", "revid": "23204", "url": "https://gl.wikipedia.org/wiki?curid=52058", "title": "Wikipedia en ingl\u00e9s", "text": "A Wikipedia en ingl\u00e9s \u00e9 a versi\u00f3n en ingl\u00e9s da enciclopedia Wikipedia. Foi creada o 15 de xaneiro de 2001 e excedeu o mill\u00f3n de artigos o 1 de marzo de 2006 e os dous mill\u00f3ns o 9 de setembro do 2007. Foi a primeira versi\u00f3n de Wikipedia e desde ent\u00f3n foi a de maior tama\u00f1o. En 2005, aproximadamente un terzo dos artigos de todas as wikipedias pertenc\u00edan \u00e1 edici\u00f3n en ingl\u00e9s. Esta porcentaxe foi diminu\u00edndo gradualmente desde mediados de 2003.\nEsta versi\u00f3n da enciclopedia cont\u00e9n artigos e usuarios, dos cales son activos."}
{"id": "52059", "revid": "22570", "url": "https://gl.wikipedia.org/wiki?curid=52059", "title": "Sagas de islandeses", "text": "As sagas de islandeses (\"\u00cdslendingas\u00f6gur\") \u00e9 un x\u00e9nero da literatura islandesa, consistente en sagas do s\u00e9culo XIII e XIV que relatan acontecementos ocorridos en Islandia entre o 930 e o 1030.\nCaracter\u00edsticas.\nCons\u00e9rvanse 36 sagas longas e algunhas narraci\u00f3ns sinxelas (\"\u00deaettir\") en lingua islandesa. Os autores destas sagas son desco\u00f1ecidos, os personaxes son islandeses e pode estenderse a narraci\u00f3n a toda unha li\u00f1axe ou centrarse nunha soa persoa, e a\u00ednda que a acci\u00f3n se desenvolve en Islandia mostran episodios ocorridos en Noruega ou nas Illas Brit\u00e1nicas."}
{"id": "52060", "revid": "889", "url": "https://gl.wikipedia.org/wiki?curid=52060", "title": "\u00cdslendingas\u00f6gur", "text": ""}
{"id": "52063", "revid": "1987", "url": "https://gl.wikipedia.org/wiki?curid=52063", "title": "Xinuda III, papa de Alexandr\u00eda", "text": "O Papa Xinuda III (en , e en ), nado o 3 de agosto de 1923 nas proximidades de Asiut e finado o 17 de marzo de 2012, foi o 17\u00ba patriarca de Alexandr\u00eda e Papa da Igrexa ortodoxa copta, de credo monofisita segundo a fe do concilio de \u00c9feso.\nTraxectoria.\nInicios.\nNaceu en Asiut en agosto de 1923, sendo o pequeno de oito irm\u00e1ns. Foi bautizado co nome de Nazeer Gaied. Graduouse en historia pola Universidade do Cairo.\nEn 1953 escolleu a soidade do deserto onde viviu durante seis anos nunha gruta escavada por el mesmo. Cambiou o seu nome polo de Antonio en honra de San Ant\u00f3n Abade o fundador do monacato exipcio. Nese per\u00edodo adicouse \u00e1 meditaci\u00f3n, a ascese, o estudo e a oraci\u00f3n.\nEn 1962, foi chamado polo Papa Cirilo para ser consagrado bispo de Educaci\u00f3n cristi\u00e1 e Presidente do Seminario de Teolox\u00eda copta, onde triplicou o n\u00famero de seminaristas. Foi editor-xefe da revista \"El Keraza\".\nLiderado relixioso.\nEn 1971 foi elixido Papa de Alexandr\u00eda e, xa que logo, Papa da S\u00e9 de San Marcos. Ordenou a m\u00e1is de 80 bispos e restableceu varios mosteiros dando pulo \u00e1 antiqu\u00edsima tradici\u00f3n mon\u00e1stica do cristianismo exipcio. Semanalmente congregaba a m\u00e1is de 7.000 fieis que se re\u00fanen para escoitar de viva voz as s\u00faas ensinanzas na catedral de San Marcos no Cairo.\nDeu un gran pulo \u00e1 expansi\u00f3n internacional da Igrexa Ortodoxa Copta en Am\u00e9rica (Estados Unidos e Brasil), Australia e o Reino Unido. Asinou con Paulo VI unha declaraci\u00f3n cristol\u00f3xica que pu\u00f1a fin a debates encarnizados dende o Concilio de Calcedonia. Lonxe de acantonarse en conceptos de metaf\u00edsica teol\u00f3xica, a declaraci\u00f3n c\u00e9ntrase na fe com\u00fan acerca da unidade da persoa de Xes\u00fas, verdadeiro fillo de Deus e verdadeiro home. Ten estreitado os vencellos coas Igrexas monofisitas (Igrexa Ortodoxa Sir\u00edaca, Igrexa Apost\u00f3lica Armenia e outras), coas que comparte un mesmo credo. Introduciu \u00e1 s\u00faa Igrexa no movemento ecum\u00e9nico internacional, mantendo unha forte conexi\u00f3n coa Igrexa Ortodoxa de tradici\u00f3n bizantina, inclu\u00eddo o Patriarcado de Moscova. Abriuse tam\u00e9n a un di\u00e1logo co protestantismo. O feito de que alg\u00fan relevante cism\u00e1tico da s\u00faa Igrexa fose acollido pola Igrexa de Inglaterra non foi \u00f3bice para o mantemento dunha relaci\u00f3n cordial con esta Igrexa. Recibiu a Xo\u00e1n Paulo II na s\u00faa viaxe a Exipto.\nFiel \u00e1 tutela da Igrexa Ortodoxa Copta sobre a Igrexa Et\u00edope Tewahedo condenou a detenci\u00f3n, desposuimento e execuci\u00f3n de Te\u00f3filo, cabeza da Igrexa Et\u00edope, e negouse a reco\u00f1ecer ao candidato gobernamental. El mesmo sufriu o exilio, en 1981, de mans do presidente Sadat, ata o levantamento da condena por Hosni Mubarak en 1985. Favoreceu a independencia da Igrexa Eritrea Tewahedo no Santo S\u00ednodo de 28 de outubro de 1993.\nNo ano 2000 recibiu o premio \u00e1 tolerancia e a non violencia outorgado pola UNESCO pola s\u00faa defensa da convivencia entre cristi\u00e1ns e musulm\u00e1ns e a difusi\u00f3n dos ideais contrarios \u00e1 vinganza na acosada e illada comunidade copta.\nA s\u00faa acci\u00f3n pastoral tivo como eixos de actuaci\u00f3n a mocidade, como futuro da fe copta, e a defensa da dignidade e a participaci\u00f3n da muller no seo da comunidade cristi\u00e1 copta, nun contexto de endurecemento social do islam. Por\u00e9n, mantivo a imposibilidade da ordenaci\u00f3n sacerdotal feminina e a negativa a reco\u00f1ecer a licitude moral das relaci\u00f3ns homosexuais.\nAutor de m\u00e1is de 100 libros traducidos ao ingl\u00e9s, franc\u00e9s, alem\u00e1n ou o italiano, neles ten reivindicado as ra\u00edces apost\u00f3licas do cristianismo copto, o esp\u00edrito de humildade, servizo e concordia, e o avance da unidade dos cristi\u00e1ns sobre a base dunha mesma fe, fronte a visi\u00f3n cat\u00f3lica da unidade de xurisdici\u00f3n."}
{"id": "52064", "revid": "839", "url": "https://gl.wikipedia.org/wiki?curid=52064", "title": "Burre\u00f1o", "text": "A mula burre\u00f1a ou besta burre\u00f1a \u00e9 o resultado da hibridaci\u00f3n entre un cabalo e unha burra.\nPara conseguir este cruzamento hai que adestra-lo cabalo desde novo, dando lugar a un tipo de semental denominado popularmente \"cabalo burreiro\". Tampouco as burras aceptan facilmente ser cubertas por un cabalo. Coma a mula, que \u00e9 o cruzamento entre un burro e unha egua, tam\u00e9n \u00e9 est\u00e9ril.\nPresenta caracter\u00edsticas propias do cabalo: cabeza longa e delgada (pero menos ca na mula), crina m\u00e1is abundante, rabo con pelo desde o nacemento; e do burro, as orellas longas. Tense descrito o burre\u00f1o como un \"burro con patas de cabalo\", fronte \u00e1 mula que vir\u00eda ser coma un \"cabalo con patas de burro\".\nA voz do burre\u00f1o lembra m\u00e1is o rincho do cabalo, a\u00ednda que \u00e9 m\u00e1is grave. En calquera caso, son animais predominantemente silenciosos, que rara vez emiten sons. A voz da mula semella m\u00e1is o orneo do burro. A capa \u00e9 moi variable pero a normal \u00e9 a torda. O tama\u00f1o tam\u00e9n var\u00eda moito, segundo fora o dos pais.\nCanto \u00f3 seu aproveitamento como animal de traballo, o burre\u00f1o ten menos forza e resistencia c\u00e1 mula. Por esta raz\u00f3n, ademais da dificultade do cruzamento, sempre foron moito m\u00e1is escasos."}
{"id": "52065", "revid": "1576", "url": "https://gl.wikipedia.org/wiki?curid=52065", "title": "Piromorfita", "text": "A piromorfita (tam\u00e9n chamada poliesferita) \u00e9 un mineral da clase dos fosfatos cuxa f\u00f3rmula qu\u00edmica \u00e9 Pb5Cl(PO4)3 (82% de PbO, 15% de P2O5 e 3% de cloro).\nAspecto.\nEste mineral cristaliza no sistema hexagonal, polo que \u00e9 frecuente observar o crecemento de prismas hexagonais (a\u00ednda que dunha escasa perfecci\u00f3n, pois \u00e1s s\u00faas caras crecen abonbadas recordando a forma dun bocoi), de m\u00faltiples cores; sendo as m\u00e1is frecuentes a verde e a parda.\nLugares onde se atopa.\nA piromorfita pres\u00e9ntase asociada moitas das veces \u00e1 galena (en dep\u00f3sitos de chumbo), na parte m\u00e1is superficial dos xacementos, coma os de Losacio e Mondo\u00f1edo en Espa\u00f1a. Tam\u00e9n son co\u00f1ecidos importantes xacementos en M\u00e9xico.\nUsos da piromorfita.\n\u00dasase para obter chumbo, debido \u00e1s altas concentraci\u00f3ns de \u00f3xido de chumbo na piromorfita. \u00c9 un mineral moi apreciado polos coleccionistas.\nOutros fostatos.\nO apatita e outro fosfato a ter en conta."}
{"id": "52066", "revid": "1643", "url": "https://gl.wikipedia.org/wiki?curid=52066", "title": "Poliesferita", "text": ""}
{"id": "52068", "revid": "23204", "url": "https://gl.wikipedia.org/wiki?curid=52068", "title": "Xeso", "text": "O xeso \u00e9 un mineral da clase dos sulfatos cuxa f\u00f3rmula qu\u00edmica \u00e9 CaSO4\u00b72H2O (sulfato de calcio dihidratado).\nAspecto.\nO xeso pres\u00e9ntase en forma de cristais tabulares e prism\u00e1ticos.\nVariedades do xeso.\nSegundo sexa o seu aspecto externo o xeso p\u00f3dese dividir en diferentes variedades:\nExisten outros grupos menos importantes como o xeso fibroso (composto por fibras de xeso entrelazadas unhas coas outras), o xeso en frecha (crecemento de xeso maclado que recorda a forma dunha frecha) e o xeso espumoso (crecemento en escamas).\nLugares onde se atopa.\n\u00c9 frecuente atopalo en dep\u00f3sitos sedimentarios asociado a rochas calcarias ou arxilas. Tam\u00e9n pode aparecer polo efecto da hidrataci\u00f3n da anhidrita.\nOutros sulfatos.\nA anhidrita \u00e9 outro mineral importante da clase dos sulfatos.\nmoi similar \u00e1 escaiola.\n= O xeso como material de construci\u00f3n =\nO termo xeso tam\u00e9n pode referirse ao produto industrial parecido \u00e1 escaiola, preparado basicamente a partir da pedra de xeso natural, mediante a s\u00faa deshidrataci\u00f3n, con ou sen adici\u00f3ns para modificar as s\u00faas propiedades intr\u00ednsecas, como \u00e9 o fraguado, resistencia, adherencia, retenci\u00f3n de auga e densidade, que unha vez elaborados, am\u00e1sase con auga e pode ser empregado directamente. Tam\u00e9n se emprega para a elaboraci\u00f3ns de materiais prefabricados.\nO xeso como produto industrial \u00e9 sulfato de calcio semihidratado (CaSO4-\u00bdH2O), e comercial\u00edzase mo\u00eddo, en forma de po."}
{"id": "52069", "revid": "89787", "url": "https://gl.wikipedia.org/wiki?curid=52069", "title": "Econom\u00eda de Eslovenia", "text": "Eslovenia pos\u00fae a econom\u00eda m\u00e1is pr\u00f3spera de t\u00f3dolos estados membros que se uniron \u00e1 Uni\u00f3n Europea no 2004 e no 2007, cun PIB per c\u00e1pita de 23.250$ no 2006. A relativamente alta inflaci\u00f3n do pa\u00eds caeu do 3.,6% no 2004 \u00f3 2,3% no 2006, sendo hoxe en d\u00eda comparable \u00e1 de t\u00f3dolos pa\u00edses membros. Nos \u00faltimos anos a econom\u00eda de Eslovenia comezou a medrar cun ritmo moito m\u00e1is forte (5,2% nos primeiros 9 meses do 2006, 4.0% no 2005, 4.4% no 2006 e 4.8% no 2007 segundo estimaci\u00f3ns), do que o fac\u00eda no 2003 (2,7%).\nDurante o 2000, seguiron tendo lugar as privatizaci\u00f3ns nos eidos da banca, telecomunicaci\u00f3ns, e servizos p\u00fablicos. As restrici\u00f3ns dos investimentos estranxeiros estanse a desmantelar, ag\u00e1rdase que o investimento estranxeiro (FDI) medre nos pr\u00f3ximos anos. Eslovenia \u00e9 o \u00fanico dos 12 novos membros que adoptou o Euro, o 1 de xaneiro do 2007, e foi ademais o primeiro novo membro en ter a Presidencia do Consello da Uni\u00f3n Europea, concretamente na primeira metade do 2008."}
{"id": "52075", "revid": "98629", "url": "https://gl.wikipedia.org/wiki?curid=52075", "title": "Whisky", "text": "O whisky (en ga\u00e9lico \"uisce beatha\" ou \"uisge-beatha\", auga de vida) \u00e9 unha bebida alcoh\u00f3lica obtida a partir dunha mestura de augardente de malte de cebada con alcohois elaborados por destilaci\u00f3n doutros cereais fermentados, como trigo, centeo ou millo. O resultado \u00e9 unha augardente de alta graduaci\u00f3n, de 40\u00ba ou m\u00e1is graos. O whisky \u00e9 un licor estritamente regulado en todo o mundo con moitas clases e tipos. As caracter\u00edsticas t\u00edpicas das diferentes clases e tipos son a fermentaci\u00f3n de grans, destilaci\u00f3n e envellecemento en barr\u00eds de madeira.\nEn Irlanda util\u00edzase a graf\u00eda \"whiskey\".\nOrixe.\nA bebida parece proceder de Irlanda, onde se elabora a partir de malte de cebada mesturada con cebada non malteada, centeo, trigo e avea. O whisky escoc\u00e9s elab\u00f3rase s\u00f3 con malte de cebada.\nNo medievo, os eremitas chegados a Irlanda e as terras altas (Highlands) e baixas (Lowlands) de Escocia, desde o Mediterr\u00e1neo, estenderon os seus co\u00f1ecementos de destilaci\u00f3n. Ata o s\u00e9culo XIX s\u00f3 se utilizou o sistema co\u00f1ecido como \"whisky malt\", obtido pola fermentaci\u00f3n de cebada xerminada ou malteada, bas\u00e9ase nunha dobre destilaci\u00f3n descontinua levada a cabo nos alambiques chamados \"pot still\". A partir de 1833, co desenvolvemento dun novo sistema que permite destilar calquera gran ou cereal, grazas aos alambiques \"patent stills\", cons\u00e9guese rendibilizar a destilaci\u00f3n obtendo maior volume e maior graduaci\u00f3n alcoh\u00f3lica. Ao fin, cons\u00e9guese abaratar e acurtar o proceso.\nProceso de elaboraci\u00f3n do whisky.\nO primeiro paso \u00e9 o malteado da cebada. Para iso, esta rem\u00f3llase e esc\u00f3rrese varias veces a unha temperatura aproximada de 13\u00b0 durante uns 3 d\u00edas. Logo \u00e9 trasladada a tambores ou recipientes industriais de gran cabida onde se deixa xerminar, grazas \u00e1 humidade obtida, durante 6 d\u00edas. Ao xerminar o cereal, o amid\u00f3n da cebada conv\u00e9rtese en azucre (de onde logo sacarase parte do alcohol na destilaci\u00f3n).\nUnha vez xerminada, a cebada s\u00e9case en fornos mediante o fume de turba (carb\u00f3n vexetal que ademais lle d\u00e1 aroma \u00f3 malte). O proceso de secado/afumadura dura 3 d\u00edas e adoita ser a unha temperatura de 70\u00b0. A cebada xerminada toma cor escura, t\u00edpico do caramelizamento por acci\u00f3n da calor, e \u00e9 cando podemos falar da malte como tal.\nA continuaci\u00f3n o malte seca e tostada, \u00e9 moida e mest\u00farase con auga quente nun tanque. O mosto, ou mestura, obtido \u00e9 similar ao dunha cervexa turbia e este ch\u00e1mase \"wort\". \u00c9 o momento de engadir os l\u00e9vedos, que far\u00e1n posible a fermentaci\u00f3n. Este mosto p\u00e1sase a cubas onde se deixar\u00e1 fermentar 3 d\u00edas a 33\u00b0.\nChegamos \u00e1 destilaci\u00f3n. O \"wash\" (\"wort\" fermentado) se destila d\u00faas veces, en alambiques Pot Still e Espirit Still. Da primeira destilaci\u00f3n en Pot Still obteremos un chamado \"low wine\" de 25-30\u00b0, e ao destilar estes na segunda destilaci\u00f3n, obteremos un \"whisky\" de 60\u00b0-70\u00b0.\nPara rematar chegamos ao envellecemento durante un m\u00ednimo de 3 anos. Cada tipo de \"whisky\" utiliza un tipo de madeira no barril, tam\u00e9n \u00e9 a destiler\u00eda quen decide se utilizar barr\u00eds novos, ou non, queimados, ou non etc. No caso dos \"whiskies\" de malte, os barr\u00eds ser\u00e1n de carballo e que anteriormente conte\u00f1an vi\u00f1os de Xerez ou Bourbon. A idade var\u00eda dependendo da denominaci\u00f3n, destiler\u00eda e prop\u00f3sito. A madeira do barril aporta aroma, taninos e sabor, como no caso dos vi\u00f1os, e na maior\u00eda de casos, reg\u00falase a cor do produto mediante adici\u00f3n de caramelo.\nUnha vez listo o produto, poderemos comercializalo como tal, realizar mesturas para obter blendeds etc.\nNun principio utiliz\u00e1base s\u00f3 cebada malteada para os mellores whiskys, pero pronto se empezaron a aproveitar outros cereais que daban un sabor m\u00e1is lixeiro que o dos whiskys de malte e axudan a producir unha orquestraci\u00f3n de sabores. De feito, hai destiler\u00edas que chegan a mesturar ata m\u00e1is de 40 whiskys diferentes para a consecuci\u00f3n dunha mestura ou \"blended\" da que resulta o sabor \u00fanico de cada whisky.\nTipos.\nProdutos como o whisky ou whiskey prod\u00facense na maior\u00eda de zonas de cultivo de cereais. Difer\u00e9ncianse no produto base, no contido en alcohol, e a calidade.\nMaltes e grans comb\u00ednanse de varios xeitos:\nNo Canad\u00e1, na s\u00faa maior parte, cada destiler\u00eda fai todos os compo\u00f1entes dos seus whiskies. As\u00ed os whiskies canadenses son descritos como mesturas dunha \u00fanica destiler\u00eda.\nOs whiskies non maduran na botella, s\u00f3 no barril, polo que a \"idade\" dun whisky non \u00e9 m\u00e1is que o tempo entre a destilaci\u00f3n e o embotellado. Isto reflicte o que a barrica interactuou co whisky, cambiando a s\u00faa composici\u00f3n qu\u00edmica e o gusto. Os whiskies que levan embotellados moitos anos poden ter un valor de rareza, pero non se fan \"maiores\" e non necesariamente mellores que un whisky m\u00e1is recente que madurou en madeira por un tempo similar. Logo dunha ou d\u00faas d\u00e9cadas, o envellecemento adicional no barril non mellora necesariamente un whisky.\nA maior\u00eda dos whiskies v\u00e9ndense cun ou preto dun grado alcoh\u00f3lico do 40% de Graduaci\u00f3n alcoh\u00f3lica, que \u00e9 o m\u00ednimo legal nalg\u00fans pa\u00edses, malia a intensidade pode variar, e en barrica o whisky pode ter ata o dobre da porcentaxe de alcohol.\nWhisky americano.\nO whisky producido nos Estados Unidos ten caracter\u00edsticas propias que o distinguen dos tipos elaborados en Europa. A produci\u00f3n americana comezou a finais do XVIII, como soluci\u00f3n \u00f3s grandes excedentes de millo.\nCo\u00f1\u00e9cese propiamente co nome de \"bourbon\" e caracter\u00edzase, respecto \u00f3 whishy europeo, por ser lixeiramente arom\u00e1tico e de sabor acaramelado. Elab\u00f3rase a partir dun m\u00ednimo do 50% de millo (habitualmente a porcentaxe oscila \u00f3 redor do 70%), \u00f3 que se lle engaden outros grans, como trigo, centeo ou cebada malteada. O per\u00edodo de envellecemento pode ser de s\u00f3 dous anos pero, por norma xeral, chega \u00f3s 5 anos.\nExiste tam\u00e9n outra variedade, o \"whisky\" rye, elaborado a partir de mosto de centeo non malteado mesturado con malte de centeo ou de cebada.\nO whisky americano se destila a partir de mosto de cereais. Debe ter o sabor, o aroma e outras caracter\u00edsticas comunmente atribu\u00eddas ao whisky.\nEstes son alg\u00fans dos tipos de whisky enumerados nas regulaci\u00f3ns federais dos Estados Unidos:\nEstes tipos de whisky Americano deben ser destilados a non m\u00e1is dun 80% de graduaci\u00f3n alcoh\u00f3lica, e est\u00e1 prohibida calquera adici\u00f3n de colorantes ou aromatizantes. Estes whiskies deben ser envellecidos en barr\u00eds de carballo novo queimados, ag\u00e1s dos whiskies de millo. O whisky de millo non ten que ser envellecido, pero, se envellece, ten que ser en barricas de carballo carbonizadas ou en barr\u00eds usados. O whisky de millo xeralmente ten menos envellecemento, habitualmente seis meses.\nSe un destes tipos de whisky alcanza os dous anos de envellecemento ou m\u00e1is, adicionalmente ser\u00e1 designado como \"straight\", por exemplo, \"straight rye whiskey\". Un whisky que cumpre con todos os requisitos anteriores, pero der\u00edvase de menos do 51% de calquera gran espec\u00edfico pode ser chamado simplemente un \"straight whiskey\" sen nomear un gran.\nAs regulaci\u00f3ns estadounidenses reco\u00f1ecen outras categor\u00edas de whisky, inclu\u00edndo:\nOs whiskies blended americanos combinan directamente straight whiskies con licores de gran neutros, aromatizantes e colorantes. A porcentaxe de licores de gran neutros debe ser revelada na etiqueta e pode ser de ata o 80% sobre unha base dun gal\u00f3n. O whisky blended ten a mesma graduaci\u00f3n alcoh\u00f3lica que o straight whisky pero polo xeral ten un sabor m\u00e1is suave.\nOutro etiquetado importante no mercado \u00e9 o Tennessee whiskey do que Jack Daniel\u00b4s, George Dickel, Collier &amp; McKeel, e Benjamin Prichard's son as \u00fanicas marcas embotelladas actualmente. Na pr\u00e1ctica, \u00e9 esencialmente id\u00e9ntico ao bourbon. O whiskey vendido como \"whisky Tennessee\" def\u00ednese como Bourbon pola NAFTA e polo menos, outro acordo comercial internacional, e est\u00e1 igualmente obrigado a cumprir coa definici\u00f3n legal de Bourbon da lexislaci\u00f3n canadense.\nWhiskies australianos.\nOs whiskies australianos ga\u00f1aron premios mundiais de whisky e medallas, entre eles os World Whiskies Awards e Jim Murray's Whisky Bible \"Liquid Gold Awards\".\nWhiskies canadenses.\nPor whiskies canadenses, a lei canadense entende que debe ser producido e criado no Canad\u00e1, \u00e9 a destilaci\u00f3n dun mosto fermentado de cereais, envellecido en barr\u00eds de madeira cun l\u00edmite de capacidade de 700 litros por non menos de tres anos, e \"posu\u00edr o aroma, o sabor e o car\u00e1cter xeralmente atribuido ao whisky canadense\". Os termos \"Canadian Whisky\", \"Rye Whisky\" e \"Canadian Rye Whisky\" son legalmente indistinguibles no Canad\u00e1 e non requiren ning\u00fan gran espec\u00edfico na s\u00faa produci\u00f3n. Os whiskies/whiskys canadenses poden conter caramelo e aromatizantes engadidos aos pures de licores destilados, e non hai un l\u00edmite m\u00e1ximo no nivel de alcohol na destilaci\u00f3n. Para ser exportados baixo o nome de \"Canadian whisky\" , un whisky non pode conter m\u00e1is de 9,09% de aguardentes importados.\nWhiskies ingleses.\nActualmente hai tres destiler\u00edas produtoras de whisky Ingl\u00e9s. A\u00ednda que Inglaterra non \u00e9 moi co\u00f1ecida por fabricar whisky antano hab\u00eda destiladores que operaban en Londres, Liverpool e Bristol ata finais do s\u00e9culo XIX, despois a produci\u00f3n de whisky single malt ingl\u00e9s cesou ata o ano 2003.\nWhiskies finlandeses.\nHai dous destiler\u00edas que traballan en Finlandia e unha terceira est\u00e1 en construci\u00f3n. As vendas de whisky polo mi\u00fado en Finlandia est\u00e1n controladas exclusivamente polo monopolio estatal do alcohol Alko e a publicidade de bebidas alcoh\u00f3licas fortes est\u00e1 prohibida.\nWhiskies alem\u00e1ns.\nO whisky alem\u00e1n \u00e9 un fen\u00f3meno relativamente recente, se iniciou nos \u00faltimos 30 anos. Os estilos asem\u00e9llanse aos producidos en Irlanda, Escocia e os Estados Unidos: Os estilos de whisky de malte, blended e bourbon. Non hai unha ortograf\u00eda est\u00e1ndar de whiskies/whiskys alem\u00e1ns, as destiler\u00edas utilizan tanto o \"whisky\" e \"whiskey\". En 2008 hab\u00eda 23 destiler\u00edas en Alema\u00f1a producindo whisky.\nWhisky indio.\nA maior\u00eda dos whiskies indios son mesturas dunha pequena cantidade de whisky de gran mesturado con alcohol neutro destilado de melaza fermentada, e como tal pode considerarse unha especie de ron.\nWhisky irland\u00e9s.\n \nOs whiskeys irlandeses normalmente est\u00e1n destilados tres veces, a destiler\u00eda Cooley \u00e9 a excepci\u00f3n, xa que tam\u00e9n fan dobre destilaci\u00f3n. A\u00ednda que tradicionalmente destilase usando alambiques, a Column still util\u00edzase actualmente para producir whisky de gran para as mesturas. Por lei, o whisky irland\u00e9s debe ser producido en Irlanda e envellecido en barricas de madeira durante un per\u00edodo de non menos de tres anos, a\u00ednda que na pr\u00e1ctica adoita ser de tres ou catro veces ese per\u00edodo. Util\u00edzase case sempre turba de malte, a excepci\u00f3n principal \u00e9 o Connemara Peated Malt whiskey.\nExisten varios tipos de whisky com\u00fan en Irlanda: single malt, single grain, blended whiskey e pure pot still whiskey.\nWhiskies xaponeses.\nO modelo de whiskies xaponeses \u00e9 o whisky de malte, a\u00ednda que tam\u00e9n hai exemplos de wiskies xaponeses mesturados. A base \u00e9 un mosto de malte de cebada, s\u00e9case en fornos acesos cun pouco de turba (a\u00ednda que moito menos que en Escocia), e destilase usando o m\u00e9todo do alambique. Desde hai alg\u00fan tempo as exportaci\u00f3ns de whisky xapon\u00e9s baixaron pola crenza en Occidente de que o whisky feito ao estilo escoc\u00e9s, pero non producido en Escocia, era inferior, e ata fai moi pouco, o mercado de whiskies xaponeses foi case enteiramente nacional. Nos \u00faltimos anos, os whiskies xaponeses ga\u00f1aron prestixiosos premios internacionais e agora gozan dunha reputaci\u00f3n como un produto de alta calidade.\nWhiskies escoceses.\n \nOs whiskies escoceses est\u00e1n xeralmente destilados d\u00faas veces, a\u00ednda que alg\u00fans se destilan unha terceira vez e outros ata vinte veces. As leis requiren que para que un Scotch Whisky poida usar a etiqueta \"Scotch\", sexa destilado en Escocia e madurado durante un m\u00ednimo de tres anos en barricas de carballo, entre outros criterios m\u00e1is espec\u00edficos. A declaraci\u00f3n da idade na botella, en forma dun n\u00famero, debe reflectir a idade do whisky escoc\u00e9s m\u00e1is novo utilizado para producir o produto. Un whisky con declaraci\u00f3n de idade se co\u00f1ece como whisky de idade garantido. O whisky escoc\u00e9s sen declaraci\u00f3n de idade pode, por lei, ter tan s\u00f3 tres anos.\nOs tipos b\u00e1sicos de whisky escoc\u00e9s son de malte e gran, que se combinan para crear mesturas. Moitos, a\u00ednda que non todos, os whiskies escoceses usan fume de turba para tratar os seus maltes, dando ao Scotch o seu sabor afumado caracter\u00edstico. Os whiskies escoceses de malte div\u00eddense en cinco rexi\u00f3ns principais: Highland, Lowland, Islay, Speyside e Campbeltown.\nWhiskies surafricanos.\nProd\u00facense diversas variedades e a\u00ednda que a procuci\u00f3n de whisky en Sur\u00e1frica est\u00e1 na s\u00faa infancia, xa ga\u00f1aron varios premios internacionais polos seus whiskies/whiskys finos.\nWhiskies suecos.\nO primeiro whisky sueco que se produciu foi un whisky chamado Whisky Skeppets e foi producido en S\u00f6dert\u00e4lje, Suecia entre 1955 e 1970 polo monopolio sueco do alcohol Vin &amp; Spritcentralen. En outubro de 2012 oito destiler\u00edas de whisky suecas iniciaron conxuntamente unha organizaci\u00f3n de comercio chamados Svensk whiskyting. As destiler\u00edas suecas activas son (en outubro de 2012) Mackmyra Whisky, \u00c5dalen Distillery, Gammelstilla whisky, Sm\u00f6gen whisky, Gotland whisky, Grythyttan whisky, Lappland Whisky, Hven whisky, Wannborga p\u00e5 \u00d6land e Bergslagens Distillery.\nWhisky gal\u00e9s.\n( gal\u00e9s:\"wysgi\" ou \"wisgi\") En 2000, Penderyn Distillery iniciou a produci\u00f3n de Penderyn single malt whisky, o primeiro whisky gal\u00e9s desde que finalizara toda a produci\u00f3n en 1894. (A\u00ednda que unha destiler\u00eda operou preto de Brecon na d\u00e9cada de 1990, fabricaba e vend\u00eda whisky de malte \"Prince of Wales\".) As primeiras botellas sa\u00edron \u00e1 venda o 1 de marzo de 2004, D\u00eda de San David, e agora o whisky v\u00e9ndese en todo o mundo.\nPenderyn Distillery est\u00e1 situada no Brecon Beacons National Park e consid\u00e9rase que \u00e9 a destiler\u00eda m\u00e1is pequena do mundo.\nOutros whiskies.\n\"Manx Spirit\" \u00e9 un licor da Illa de Man que se destila noutro lugar e volve a destilarse de novo no pa\u00eds do seu nome de \"orixe\". A destiler\u00eda Manx toma un whisky escoc\u00e9s de malte e madurado previamente e o redestila na illa.\nEn 2010, foi presentado un whisky Checo, con 21 anos de idade, o \"Hammer Head\".\nEn Espa\u00f1a, no municipio segoviano de Palazuelos de Eresma, existe unha destiler\u00eda propiedade da empresa \"Destiler\u00eda y Crianza del Whisky, S.A\" desde a que se destila e comercializa o \"whisky\" DYC. A empresa creouse en 1959 por Nicomedes Garc\u00eda e comezou a comercializar o seu \"whisky\" no mercado nacional en 1963.\nOutras bebidas derivadas.\nA partir do whisky elab\u00f3rase o licor de whisky, mediante a adici\u00f3n de elevadas cantidades de sacarosa (do redor duns 100 g/litro)."}
{"id": "52076", "revid": "1131", "url": "https://gl.wikipedia.org/wiki?curid=52076", "title": "Muxe", "text": "O nome de muxe, munxe ou muxo designa varias especies de peixe, esencialmente \"Mugil\" sp, dentro da familia dos Mux\u00edlidos (Mugilidae). Tam\u00e9n se aplica a outros peixes das familias Cyprinidae, Lebiasinidae ou Polynemidae."}
{"id": "52077", "revid": "111586", "url": "https://gl.wikipedia.org/wiki?curid=52077", "title": "Relampo", "text": "Un relampo, l\u00f3strego, alustro ou relustro \u00e9 un fen\u00f3mono meteorol\u00f3xico consistente no resplandor intenso e s\u00fabito que se produce nas nubes por unha descarga el\u00e9ctrica durante unha treboada ou nos momentos previos a ela.\nFormaci\u00f3n.\nO primeiro proceso na xeraci\u00f3n destes meteoros \u00e9 a separaci\u00f3n de cargas positivas e negativas dentro dunha nube. Os cristais de xeo dentro das nubes cumulonimbus fr\u00f3tanse entre si debido as correntes a\u00e9reas ascendentes fortes nestas nubes, acumulando as\u00ed unha carga est\u00e1tica forte. Os cristais positivamente cargados tenden a ascender o que fai que a capa superior da nube acumule unha carga est\u00e1tica positiva. Os cristais negativamente cargados e os granizos caen as capas do centro e do fondo da nube que acumula unha carga est\u00e1tica negativa. As nubes de tipo \"cumulonimbus\" que non producen suficientes cristais de xeo, en xeral, non poden producir bastante electricidade est\u00e1tica para causar o l\u00f3strego."}
{"id": "52078", "revid": "98629", "url": "https://gl.wikipedia.org/wiki?curid=52078", "title": "Dese\u00f1o", "text": "O dese\u00f1o \u00e9 un termo utilizado habitualmente no contexto das artes aplicadas, enxe\u00f1er\u00eda, arquitectura, educaci\u00f3n e outras disciplinas creativas.\nEtimolox\u00eda.\nEtimoloxicamente, a palabra \"dese\u00f1o\" ten varias acepci\u00f3ns, que se ben son diferentes, os seus l\u00edmites non est\u00e1n claros e mest\u00faranse. As d\u00faas principais son:"}
{"id": "52079", "revid": "23204", "url": "https://gl.wikipedia.org/wiki?curid=52079", "title": "Raqueta", "text": "A raqueta \u00e9 un instrumento deportivo que consiste nun marco cun aro aberto e cunha especie de rede que o cobre.\nColectivamente, os xogos que a utilizan co\u00f1\u00e9cense como deportes de raqueta: tenis, b\u00e1dminton ou squash, por nomear alg\u00fan.\nA raqueta div\u00eddese en tres partes: cabeza, tronco e mango.\nHistoria.\nO marco fac\u00edase tradicionalmente de madeira e as cordas con cord\u00f3ns de tripa. A madeira a\u00ednda se usa para certas variedades de xogos."}
{"id": "52080", "revid": "22570", "url": "https://gl.wikipedia.org/wiki?curid=52080", "title": "Directory Access Protocol", "text": "O Directory Access Protocol ou DAP \u00e9 un est\u00e1ndar no eido das redes de ordenadores que foi promulgado pola ITU-T e pola ISO en 1998 para o aceso dun servizo de directorio X.500.\nPretend\u00edase que DAP fose utilizado polos ordenadores clientes, pero non tivo a popularidade esperada debido \u00e1 pouca dispo\u00f1ibilidade das postas en funcionamento completas do protocolo ISO para seren executadas co hardware e os sistemas operativos dos ordenadores persoais da \u00e9poca.\nAs operaci\u00f3ns b\u00e1sicas de DAP: Ligar (Bind), Ler (Read), Listar (List), Buscar (Search), Comparar (Compare), Modificar (Modify), Crear (Add), Borrar (Delete) e Modificar RDN (ModifyRDN) foron adaptadas para NDS (Novell Directory Services) e para LDAP (Internet Lightweight Directory Access Protocol).\nAs especificaci\u00f3ns de DAP at\u00f3panse en X.511."}
{"id": "52081", "revid": "2097", "url": "https://gl.wikipedia.org/wiki?curid=52081", "title": "DAP", "text": ""}
{"id": "52082", "revid": "5312", "url": "https://gl.wikipedia.org/wiki?curid=52082", "title": "Pelota", "text": "Unha pelota () ou bal\u00f3n \u00e9 unha b\u00f3la el\u00e1stica utilizada principalmente en deportes e outros xogos. As pelotas normalmente son esf\u00e9ricas, pero poden ter outras formas, como as pelotas de rugby, que son ovaladas. Na actualidade as pelotas de moitos deportes est\u00e1n infladas con aire, polo que son tam\u00e9n moi lixeiras en relaci\u00f3n \u00f3 seu tama\u00f1o.\nAerodin\u00e1mica.\nOs factores f\u00edsicos existentes infl\u00faen no movemento da pelota, e no modo e aplicaci\u00f3n das forzas para obter o desprazamento. Entre estes at\u00f3panse, mais non se limitan a eles, a forma, o aire, o volume, a presi\u00f3n, a temperatura, o material e textura etc.\nUnha pelota que est\u00e1 inflada indica un volume e presi\u00f3n, que en relaci\u00f3n \u00e1 altura do mar e \u00e1 temperatura do aire, vense influenciados no alcance e traxectoria da pelota cando se tira. Unha \"pelota pinchada\", \u00e9 aquela que carece do suficiente \u00e1r para rebotar correctamente, e \u00e9 xeralmente descartada tanto a nivel profesional como non profesional, xa que isto \u00e9 un factor que pode afectar mesmo \u00e1 propia forma da pelota ou bal\u00f3n, xa sexa esf\u00e9rica ou ovaloide, e por conseguinte afectar tam\u00e9n \u00f3 seu lanzamento e \u00e1 s\u00faa velocidade.\nO material con que se constr\u00fae, tanto no seu exterior como no interior tam\u00e9n afecta ao peso, alcance e rebote da pelota; isto \u00e9 evidente na manufactura de moitos tipos de pelotas: de tenis, de golf etc."}
{"id": "52084", "revid": "366718", "url": "https://gl.wikipedia.org/wiki?curid=52084", "title": "L\u00f3strego", "text": ""}
{"id": "52085", "revid": "23204", "url": "https://gl.wikipedia.org/wiki?curid=52085", "title": "Wikipedia en franc\u00e9s", "text": "A Wikipedia en franc\u00e9s (en ) \u00e9 unha edici\u00f3n en franc\u00e9s da Wikipedia, chamada \"Wikip\u00e9dia\". Esta edici\u00f3n, comezada en marzo de 2001, contaba con m\u00e1is de 1.900.000 artigos en 2018. O 21 de setembro de 2010 converteuse na terceira Wikipedia en pasar o mill\u00f3n de artigos.\nEsta versi\u00f3n da enciclopedia cont\u00e9n artigos e usuarios, dos cales son activos."}
{"id": "52086", "revid": "23204", "url": "https://gl.wikipedia.org/wiki?curid=52086", "title": "Wikipedia en portugu\u00e9s", "text": "A Wikipedia en portugu\u00e9s (en ) \u00e9 unha edici\u00f3n de Wikipedia en portugu\u00e9s. Foi a quinta edici\u00f3n de Wikipedia en ser creada, en xu\u00f1o de 2001. Acadou os 400.000 artigos o 22 de xu\u00f1o de 2008 e acadou os 1.000.000 artigos o 26 de xu\u00f1o de 2018. En marzo de 2016 era a d\u00e9cimo cuarta Wikipedia m\u00e1is grande por n\u00famero de artigos.\nEsta versi\u00f3n da enciclopedia cont\u00e9n artigos e usuarios, dos cales son activos."}
{"id": "52087", "revid": "23204", "url": "https://gl.wikipedia.org/wiki?curid=52087", "title": "Wikipedia en lat\u00edn", "text": "A Wikipedia en lat\u00edn (en ) \u00e9 a versi\u00f3n da Wikipedia en lingua latina, iniciada o 22 de maio de 2002. En 2012 ti\u00f1a m\u00e1is de 80.000 artigos. \u00c9, ademais, a Wikipedia m\u00e1is grande dunha lingua morta (non en senso estrito, pois a\u00ednda segue a ser a lingua oficial do Vaticano).\nEsta versi\u00f3n da enciclopedia cont\u00e9n artigos e usuarios, dos cales son activos."}
{"id": "52089", "revid": "98629", "url": "https://gl.wikipedia.org/wiki?curid=52089", "title": "Econom\u00eda de Albania", "text": "En 1985, Albania iniciou t\u00edmidas reformas estruturais para pasar dun r\u00e9xime de econom\u00eda comunista centralizado e estatizado a un sistema capitalista ao modelo europeo. O programa de reforma econ\u00f3micas intensificouse en 1992 trala elecci\u00f3ns libres que deron punto e final ao modelo econ\u00f3mico anterior. As acci\u00f3ns de liberalizaci\u00f3n centr\u00e1ronse en:\nA\u00ednda hoxe, a Albania \u00e9 un dos pa\u00edses m\u00e1is pobres de Europa, coa metade da poboaci\u00f3n activa traballando na agricultura e un quinto traballando no estranxeiro. A s\u00faa transici\u00f3n a unha econom\u00eda moderna ten sido m\u00e1is dif\u00edcil que seus outros veci\u00f1os dos Balc\u00e1ns. O crecemento econ\u00f3mico nos \u00faltimos anos ten sido en media 5% ao ano, e a inflaci\u00f3n enc\u00f3ntrase baixa e estable.\nO goberno ten tomado medidas para combater os crimes violentos e recentemente adoptou medidas para reducir a econom\u00eda informal e atraer o investimento. O pa\u00eds enfr\u00f3ntase tam\u00e9n a un alto desemprego e corrupci\u00f3n at\u00e9 nos niveis m\u00e1is altos do goberno.\nO seu total de exportaci\u00f3ns \u00e9 moi inferior en valor que o total das s\u00faas importaci\u00f3ns. Os principais parceiros comerciais son Grecia e Italia."}
{"id": "52091", "revid": "1576", "url": "https://gl.wikipedia.org/wiki?curid=52091", "title": "Meninxes", "text": ""}
{"id": "52093", "revid": "5312", "url": "https://gl.wikipedia.org/wiki?curid=52093", "title": "Buenafuente (programa de televisi\u00f3n)", "text": "Buenafuente (abreviado BFN dende setembro de 2007; anteriormente, BF) foi un programa de televisi\u00f3n espa\u00f1ol pertencente ao x\u00e9nero co\u00f1ecido como \"late show\", conducido polo humorista catal\u00e1n Andreu Buenafuente e producido por El Terrat.\nEmit\u00edase nas noites dos martes, m\u00e9rcores e xoves na canle privada Antena 3, desde o 11 de xaneiro de 2005 ata o 28 de xullo de 2007. Despois emitiuse en laSexta dende o 17 de setembro do 2007 ata o 30 de xu\u00f1o do 2011 nas noites de luns a xoves. E durante o 2011 emit\u00edase primeiro en laSexta2 e despois en laSexta.\nContinuou a li\u00f1a doutros programas de Andreu Buenafuente como \"La Cosa Nostra\" e \"Una altra cosa\".\nGrav\u00e1base, emit\u00edndose parcialmente en directo, nun plat\u00f3 con p\u00fablico na provincia de Barcelona.\nA s\u00faa primeira tempada finalizou o 30 de xu\u00f1o de 2005 e a segunda comezou o 13 de setembro dese mesmo ano."}
{"id": "52094", "revid": "98629", "url": "https://gl.wikipedia.org/wiki?curid=52094", "title": "R\u00edo T\u00edber", "text": "O r\u00edo T\u00edber (en italiano \"Tevere\"), \u00e9 o terceiro r\u00edo m\u00e1is longo de Italia, con 405\u00a0km.\nNace nos Apeninos, no monte Fumaiolo, na rexi\u00f3n de Toscana, e atravesa as de Umbr\u00eda e o Lacio, pasando polas cidades de Peruggia e Roma. Desemboca no mar Tirreno, o cal alcanza dividido en dous brazos en Ostia, o Isola Sacra (ao sur) e Fiumicino (ao norte). Sobre o seu curso hai numerosas pontes alg\u00fans delas de gran valor hist\u00f3rico-art\u00edstico."}
{"id": "52096", "revid": "5863", "url": "https://gl.wikipedia.org/wiki?curid=52096", "title": "Instituto Galego de Estat\u00edstica", "text": "O Instituto Galego de Estat\u00edstica (IGE) \u00e9 un organismo aut\u00f3nomo da Xunta de Galicia creado no ano 1988 e que se rexe basicamente pola Lei 9/1988 de Estat\u00edstica de Galicia.\nNa s\u00faa misi\u00f3n de promover o desenvolvemento do sistema estat\u00edstico da Comunidade Aut\u00f3noma presta servizos de recompilaci\u00f3n e difusi\u00f3n da documentaci\u00f3n estat\u00edstica dispo\u00f1ible, desenvolve bases de datos de interese p\u00fablico tales como referentes \u00e1 poboaci\u00f3n, nacementos, defunci\u00f3ns, densidade ou sobre aspectos econ\u00f3micos ou sociais, analiza as necesidades e a evoluci\u00f3n da demanda de estat\u00edsticas e asegura a s\u00faa difusi\u00f3n."}
{"id": "52097", "revid": "12452", "url": "https://gl.wikipedia.org/wiki?curid=52097", "title": "KoRn", "text": ""}
{"id": "52098", "revid": "25871", "url": "https://gl.wikipedia.org/wiki?curid=52098", "title": "Follow the Leader", "text": "Follow the Leader \u00e9 o tercerio \u00e1lbum de estudio da banda Ko\u042fn. Vendeu unhas 9,000,000 de copias en todo o mundo dende o seu lanzamento ao mercado o 18 de agosto de 1998."}
{"id": "52099", "revid": "1576", "url": "https://gl.wikipedia.org/wiki?curid=52099", "title": "Operaci\u00f3n Overlord", "text": ""}
{"id": "52100", "revid": "132", "url": "https://gl.wikipedia.org/wiki?curid=52100", "title": "Oland", "text": ""}
{"id": "52101", "revid": "114", "url": "https://gl.wikipedia.org/wiki?curid=52101", "title": "Red de computadoras", "text": ""}
{"id": "52102", "revid": "2023", "url": "https://gl.wikipedia.org/wiki?curid=52102", "title": "Arsenio Iglesias Pardo", "text": ""}
{"id": "52103", "revid": "23204", "url": "https://gl.wikipedia.org/wiki?curid=52103", "title": "300", "text": ""}
{"id": "52104", "revid": "15490", "url": "https://gl.wikipedia.org/wiki?curid=52104", "title": "300 (hom\u00f3nimos)", "text": "300 pode referirse a:"}
{"id": "52105", "revid": "96271", "url": "https://gl.wikipedia.org/wiki?curid=52105", "title": "Silvina", "text": "A silvina (tam\u00e9n chamada silvita) \u00e9 un mineral da clase dos haluros cuxa f\u00f3rmula qu\u00edmica \u00e9 KCl. \u00c9 pois, un mineral composto na s\u00faa totalidade por cloruro de potasio.\nAspecto.\nComa a halita, a silvina cristaliza no sistema c\u00fabico polo que adopta xeralmente forma c\u00fabica, a\u00edda que adoita ser m\u00e1is frecuente que se presente en masas incoloras ou diversamente coloreadas pola presenza de substancias estra\u00f1as.\nLugares onde se atopa.\nAcompa\u00f1a \u00e1 halita en moitos dos seus xacementos, en capas e bolsas dentro dela. Suria, Cardona e Sallent (en Barcelona) son lugares tipicamente ligados \u00e1 silvina pola s\u00faa frecuente presenza.\nUsos da silvina.\nA silvina \u00e9 unha das fontes principais de compostos de potasio, empregados coma fertilizantes.\nPropiedades.\n\u00c9 soluble en auga e de sabor amargo.\nOutros haluros.\nOutros haluros a destacar son a fluorita e a halita."}
{"id": "52107", "revid": "23204", "url": "https://gl.wikipedia.org/wiki?curid=52107", "title": "Mailoc", "text": "Mailoc (ou Maeloc) foi un bispo galego de orixe bretoa do s\u00e9culo VI.\nTraxectoria.\nO seu nome aparece entre os prelados participantes no Primeiro Concilio de Lugo, no ano 569, e no Segundo Concilio de Braga, no ano 572, asinando: \"Mayloc, Brittinorum eclesiae episcopus\u201d. \nRepresentar\u00eda a colonia britana estabelecida, no norte de Galiza, por brito-romanos emigrantes que abandonaran a illa de Breta\u00f1a, a actual Gran Breta\u00f1a, fuxindo das invasi\u00f3ns de anglosax\u00f3ns xerm\u00e1nicos, acaecidas entre o s\u00e9culo V e o VII. Esta hip\u00f3tese foi formulada por primeira vez por Filgueira Valverde, se ben no existen fontes documentais que o demostren.\nMailoc figura como bispo da diocese de Britonia, lugar que os expertos identifican habitualmente coa actual parroquia de Santa Mar\u00eda de Breto\u00f1a, situado no concello lucense da Pastoriza.\nO nome Mailoc ou Maeloc.\nO seu nome indubidabelmente c\u00e9ltico, corresponde ao actual franc\u00e9s \"Maclou\", como en \"Saint Maclou\", tomado do bret\u00f3n continental, onde tal santo \u00e9 tradicionalmente tido por un dos sete fundadores do cristianismo armoricano. O onom\u00e1stico latinizouse como \"Maclovius\" e a\u00ednda \"Machutus\". A forma c\u00e9ltica orixinaria debe ser \"Mac'h Low\", composto de \u00abmac'h\u00bb 'prenda' e \u00abluh\u00bb 'luz; brillante'. Se escollemos o gal\u00e9s como referencia, existe en gal\u00e9s moderno o nome \"Maelog\", que os celtistas relacionan con \"Mael\" 'l\u00edder'. Pode tam\u00e9n estar relacionado co San Maelog que aparece en top\u00f3nimos (p. ex. Llyn Maelog) nas dedicatorias das igrexas de Gales e Breta\u00f1a e que viviu no s\u00e9culo VI e mesmo que puidese ser el, a\u00ednda que non hai m\u00e1is probas que a coincidencia do nome e a data.\nO primeiro disco do grupo folk galego Milladoiro levaba por t\u00edtulo \"A Galicia de Maeloc\"."}
{"id": "52108", "revid": "27155", "url": "https://gl.wikipedia.org/wiki?curid=52108", "title": "Halita", "text": "A halita (tam\u00e9n chamada sal xema ou sal de rocha) \u00e9 un mineral da clase dos haluros cuxa f\u00f3rmula qu\u00edmica \u00e9 NaCl (39,3% de sodio e 60,7% de cloro). \u00c9 pois, un mineral composto na s\u00faa totalidade por cloruro de sodio.\nAspecto.\nNa s\u00faa forma cristalina adopta a figura dun cubo. Tam\u00e9n aparece formando masas e m\u00e1is rara vez en forma de octaedros. A s\u00faa coloraci\u00f3n var\u00eda segundo as impurezas que te\u00f1a na s\u00faa composici\u00f3n.\nLugares onde se atopa.\nA halita \u00e9 un mineral moi abundante en terreos sedimentarios, p\u00e9rmicos, tri\u00e1sicos e terciarios. Xace en capas, altern\u00e1ndose con xeso e as arxilas, impregnando margas (chamadas por isto sal\u00edferas). Enc\u00f3ntrase disolta en altas cantidades na auga do mar e nalgunhas lagoas chamadas salinas coma as de Torrevieja (Alacant) e San Carlos de la R\u00e1pita (Tarragona).\nUsos da halita.\nA halita \u00e9 utilizada na industria qu\u00edmica como fonte de sodio e cloro e para fabricar sosa e \u00e1cido clorh\u00eddrico, na coci\u00f1a como condimento e conservante de alimentos, na agricultura como fertilizante e no gando como alimento para animais.\nPropiedades.\n\u00c9 soluble en auga e de sabor salgado.\nOutros haluros.\nOutros haluros a destacar son a fluorita e a silvina."}
{"id": "52111", "revid": "1643", "url": "https://gl.wikipedia.org/wiki?curid=52111", "title": "Sal xema", "text": ""}
{"id": "52112", "revid": "1643", "url": "https://gl.wikipedia.org/wiki?curid=52112", "title": "Sal rocha", "text": ""}
{"id": "52122", "revid": "1131", "url": "https://gl.wikipedia.org/wiki?curid=52122", "title": "Caixanova", "text": "A Caixa de Aforros de Vigo, Ourense e Pontevedra m\u00e1is co\u00f1ecida pola s\u00faa marca comercial Caixanova, foi unha entidade financeira privada, activa entre 2000 e 2010.\nHistoria.\nConstitu\u00eduse o 17 de xullo do ano 2000, en virtude dun acordo de fusi\u00f3n alcanzado polas s\u00faas respectivas Asembleas Xerais no mes de xu\u00f1o do mesmo ano das caixas seguintes: Caixa de Aforros Municipal de Vigo (fundada en 1880) e Caixa de Aforros Provincial de Ourense (fundada en 1933) e Caixa de Aforros Provincial de Pontevedra (fundada en 1930).\nA fusi\u00f3n realizouse en dous tramos, o primeiro coa fusi\u00f3n entre a Caixa de Vigo e a de Ourense, dando lugar a \"Caixa de Aforros de Vigo e Ourense\", que posteriormente se fusionou coa de Pontevedra para dar lugar a Caixanova.\nCaixanova conforma co Banco Gallego, do que pos\u00fae o 50% do seu capital social, a primeira plataforma financeira de Galicia integrada por unha caixa e un banco, e que conta con 676 oficinas operativas -a maior rede de Galicia- e 3.660 empregados, (datos do 31 de decembro de 2006). Mercede \u00f3 ambicioso plan de expansi\u00f3n que est\u00e1 levando a cabo, xa est\u00e1 presente en case toda Espa\u00f1a e en pa\u00edses como Portugal, Francia, Su\u00edza, Alema\u00f1a, Estados Unidos, M\u00e9xico, Venezuela ou Brasil.\nO investimento crediticio do grupo superaba no exercicio 2005 os 12.000 mill\u00f3ns de euros.\nO volume de negocio que xestiona aproxim\u00e1base, \u00f3 peche do exercicio 2006, \u00f3s 41.000 mill\u00f3ns de euros, ano en que acadou un resultado positivo (antes de impostos) de 200,8 mill\u00f3ns de euros.\nNo ano 2010 fusionouse con Caixa Galicia, dando lugar a Novacaixagalicia."}
{"id": "52124", "revid": "1410", "url": "https://gl.wikipedia.org/wiki?curid=52124", "title": "Partido Comunista dos Traballadores Portugueses", "text": "O Partido Comunista dos Traballadores Portugueses (PCTP/MRPP) \u00e9 un partido pol\u00edtico de Portugal, de inspiraci\u00f3n mao\u00edsta.\nHistoria.\nO PCTP/MRPP foi fundado o 26 de decembro de 1976 a partir do Movemento Re-organizativo do Partido do Proletariado, que se fundara o 18 de setembro de 1970, tendo como secretario xeral a Arnaldo Matos.\nO seu \u00f3rgano de expresi\u00f3n \u00e9 o \"Luta Popular\", cuxa primeira edici\u00f3n foi lanzada en 1971. O MRPP foi un partido moi activo antes do 25 de abril de 1974, especialmente entre estudantes e operarios de Lisboa. O MRPP -como o PCTP- ga\u00f1ou fama coas s\u00faas grandes e vistosas pinturas murais. Desenvolveu unha grande actividade durante 1974 e 1975. Nesa altura contaba entre os seus militantes a persoas que m\u00e1is tarde chegar\u00edan a cobrar gran relevo na pol\u00edtica portuguesa, como Jos\u00e9 Manuel Dur\u00e3o Barroso e Fernando Rosas.\nTras o 25 de abril, o MRPP foi acusado polo Partido Comunista Portugu\u00e9s de ser subsidiado pola CIA. Esta crenza baseouse na cooperaci\u00f3n entre o MRPP e o Partido Socialista, durante o chamado \"Ver\u00e1n quente\".\nA partir do 26 de decembro de 1976, o MRPP, despois do seu congreso, pasou a designarse PCTP/MRPP. O seu l\u00edder hist\u00f3rico \u00e9 Arnaldo Matos. O primeiro director do \"Luta Popular\" na fase legal foi Saldanha Sanches. O actual l\u00edder \u00e9 Lu\u00eds Franco. O membro m\u00e1is co\u00f1ecido do Comit\u00e9 Central \u00e9 Ant\u00f3nio Garcia Pereira."}
{"id": "52125", "revid": "111586", "url": "https://gl.wikipedia.org/wiki?curid=52125", "title": "Sagas lendarias", "text": "As sagas lendarias (Fornaldars\u00f6gur) son un tipo de saga que relatan acontecementos que te\u00f1en lugar antes da colonizaci\u00f3n de Islandia, a acci\u00f3n sit\u00faase as m\u00e1is das veces en Escandinavia inda que a acci\u00f3n se poida mover temporalmente a outras localizaci\u00f3ns de Europa e nalgunhas aparecen referencias a Galicia, \u00e1 que os viquingos chamaban \"Galizuland\" ou \"Jakobsland\". Aparecen moitos elementos mitol\u00f3xicos pero te\u00f1en tam\u00e9n valor hist\u00f3rico. Cons\u00e9rvanse 36 e div\u00eddense en tres grupos principais: as que tratan de temas \u00e9picos com\u00fans aos pobos de lingua xerm\u00e1nica; as que tratan de expedici\u00f3ns b\u00e9licas e por \u00faltimo as de aventuras.\nEstas sagas est\u00e1n impregnadas de elementos mitol\u00f3xicos, pero tam\u00e9n proporcionan visi\u00f3ns da cultura e historia n\u00f3rdica. Cons\u00e9rvanse 36 destas sagas, e poden ser agrupadas en tres categor\u00edas principais: aquelas que abordan temas \u00e9picos compartidos entre os pobos de lingua xerm\u00e1nica; as que describen expedici\u00f3ns b\u00e9licas; e aquelas centradas en aventuras."}
{"id": "52126", "revid": "889", "url": "https://gl.wikipedia.org/wiki?curid=52126", "title": "Fornaldars\u00f6gur", "text": ""}
{"id": "52127", "revid": "745", "url": "https://gl.wikipedia.org/wiki?curid=52127", "title": "Xacobe Mart\u00ednez", "text": ""}
{"id": "52128", "revid": "12452", "url": "https://gl.wikipedia.org/wiki?curid=52128", "title": "PCTP/MRPP", "text": ""}
{"id": "52129", "revid": "23204", "url": "https://gl.wikipedia.org/wiki?curid=52129", "title": "Guillermo Carbajo", "text": "Guillermo Carbajo Mart\u00ednez, nado en Pontevedra en 29 de outubro de 1986, \u00e9 un actor galego. Traballou en televisi\u00f3n, teatro e publicidade.\nTraxectoria.\nComezou no mundo audiovisual con s\u00f3 doce anos na exitosa serie \"Pratos combinados\", onde participar\u00eda interpretando o personaxe de Roi Barreiro entre 1999 e o fin da serie en 2006. Tras isto interpretou no 2007 o papel de Marti\u00f1o Bugallal na teleserie diaria \"Valderrei\", e posteriormente apareceu en \"Matalobos\" como Carlos.\nTam\u00e9n participou en diversas curtametraxes como \"Habitaci\u00f3n dobre\" no ano 2000."}
{"id": "52130", "revid": "1131", "url": "https://gl.wikipedia.org/wiki?curid=52130", "title": "Xacobe Mart\u00ednez Antelo", "text": "Xacobe Mart\u00ednez Antelo, nado en Santiago de Compostela en 1976, \u00e9 un m\u00fasico galego.\nTraxectoria.\nMembro do tr\u00edo de jazz Sumrr\u00e1, toca tam\u00e9n en quinteto con Marcelino Gal\u00e1n, en diversos tr\u00edos e no grupo Marful con Ugia Pedreira. Cursou estudos nos conservatorios de Santiago e Vigo e na Estudio Escola de M\u00fasica de Santiago, tocou en bandas de Rock como Martelo, ou blues, mais \u00e9 fundamentalmente un m\u00fasico de jazz.\n\u00c9 irm\u00e1n de I\u00f1aki Mart\u00ednez Antelo, director do Museo de Arte Contempor\u00e1nea de Vigo.\nDiscograf\u00eda.\nComo l\u00edder:\nCon Sumrr\u00e1:\nMarcelino Gal\u00e1n"}
{"id": "52131", "revid": "56817", "url": "https://gl.wikipedia.org/wiki?curid=52131", "title": "Saga Sturlunga", "text": "A Saga Sturlunga (Sturlunga saga) \u00e9 unha recompilaci\u00f3n de sagas realizada por volta de 1300, recolle sagas realizadas por varios autores no s\u00e9culo XII e XIII. As sagas, recollidas por orde cronol\u00f3xica, est\u00e1n relacionadas coa familia dos Sturlunga que tivo un papel central na historia islandesa ata o punto de co\u00f1ecerse como a Era dos Sturlunga (Sturlunga\u00f6ld) a ese per\u00edodo da historia islandesa e a Saga Sturlunga constit\u00fae o principal referente da historia de Islandia entre os s\u00e9culos XII e XIII.\nA recompilaci\u00f3n comeza en 1117 con \"\u00deorgils saga ok Hafli\u00f0a\", outras incl\u00faen \"Sturlu saga\", \"Prestsaga Gu\u00f0mundar Arasonar\" e \"\u00cdslendinga saga\", esta \u00faltima cobre a metade da recompilaci\u00f3n e cobre o per\u00edodo 1183\u20131264."}
{"id": "52133", "revid": "23204", "url": "https://gl.wikipedia.org/wiki?curid=52133", "title": "Barbarroxa", "text": ""}
{"id": "52137", "revid": "75439", "url": "https://gl.wikipedia.org/wiki?curid=52137", "title": "Verba que comenza", "text": "Verba que comenza \u00e9 un libro composto por 27 poemas, de Mar\u00eda Mari\u00f1o Carou, publicado postumamente no ano 1990.\nDescrici\u00f3n.\nEscribiu estes versos entre 1966 e 1967, enferma de leucemia, amosando a angustia ante a inminencia do pasamento. A s\u00faa po\u00e9tica \u00e9 radicalmente intimista, cunha linguaxe rupturista.\nO volume foi rematado en marzo de 1967, dous meses antes de morrer, mais non foi publicado at\u00e9 1990 da man do concello de Noia, promovido por Ux\u00edo Novoneyra e Ant\u00f3n Avil\u00e9s de Taramancos."}
{"id": "52140", "revid": "98629", "url": "https://gl.wikipedia.org/wiki?curid=52140", "title": "Antonio Cal V\u00e1zquez", "text": "Antonio Cal V\u00e1zquez, co\u00f1ecido como Purri\u00f1os, nado en Betanzos en 1940 e finado en C\u00f3rdoba o 7 de xu\u00f1o de 1993, foi un saxofonista galego, un dos pioneiros do jazz en Galiza.\nTraxectoria.\nFillo de Antonio Cal Purri\u00f1os. Iniciouse como bater\u00eda na orquestra Copacabana do seu pai e con 19 anos tocou en orquestras da Coru\u00f1a e Ferrol. Marchou ao Brasil, onde estivo catro anos e despois foi a Inglaterra onde dirixiu a orquestra Churchill\u2019s de Londres at\u00e9 que de volta nos setenta se incorporou ao florecente rock progresivo. Retornou a Madrid e a finais da d\u00e9cada montou o club de jazz Hardy\u2019s Jazz en Torremolinos e fundou o grupo \u00d3nice. \u00d3 regresar a Galiza a comezos dos 80, contribu\u00edu a fundar Clunia Jazz (a\u00ednda que s\u00f3 chegou a gravar con eles o primeiro disco) e a montar a Escola de M\u00fasica de Betanzos, cuxa Big Band dirixiu. Finou en C\u00f3rdoba o 7 de xu\u00f1o de 1993.\nVida persoal.\nCasou con Nati Cu\u00e9llar e foi pai de Marta, Ruth e Toni Cal Cu\u00e9llar."}
{"id": "52145", "revid": "889", "url": "https://gl.wikipedia.org/wiki?curid=52145", "title": "Guillermo carbajo", "text": ""}
{"id": "52147", "revid": "22570", "url": "https://gl.wikipedia.org/wiki?curid=52147", "title": "Sagas de bispos", "text": "As sagas de bispos (Byskupas\u00f6gur) son un tipo de saga que describen a vida dos primeiros bispos islandeses e da igrexa local desde a conversi\u00f3n de Islandia ao cristianismo e a fundaci\u00f3n do primeiro bispado no ano 1065 ata o s\u00e9culo XIV. O primeiro santo island\u00e9s foi o bispo de Sk\u00e1lholt \u00deorl\u00e1kr Z\u00f3rhallson canonizado en 1199. As sagas ademais do sentido haxiogr\u00e1fico contan tam\u00e9n con elementos pag\u00e1ns."}
{"id": "52149", "revid": "1131", "url": "https://gl.wikipedia.org/wiki?curid=52149", "title": "Literatura galega do per\u00edodo intersecular", "text": "A literatura galega do per\u00edodo intersecular ref\u00edrese \u00e1 creaci\u00f3n literaria producida durante o ocaso do s\u00e9culo XIX e os albores do XX.\nO per\u00edodo intersecular.\nRealmente, \u00e9 bastante complicado delimitar cando comeza a etapa intersecular e cando finaliza o Rexurdimento, posto que os movementos literarios non desaparecen da noite para a ma\u00f1\u00e1, sen\u00f3n que precisan dun proceso de degradaci\u00f3n. Normalmente, temos datas de acontecementos hist\u00f3ricos que marcan o inicio simb\u00f3lico de cada fase das nosas letras, mais non ocorre o mesmo neste caso. Ademais, non todos os x\u00e9neros comezar\u00e1n o proceso de decaemento ao mesmo tempo (\u00e9 m\u00e1is, o teatro apenas sufriu esta decadencia nesta \u00e9poca).\nPor este motivo, para non crear unha interrupci\u00f3n artificial entre o teatro e a prosa do Rexurdimento e do per\u00edodo intersecular, remontar\u00e9monos no tratamento deste dous x\u00e9neros \u00e1 fin do Rexurdimento (en 1880 a narrativa, en 1882 a dram\u00e1tica).\nNo caso da poes\u00eda, iniciaremos a literatura \"entre dous s\u00e9culos\" en 1888, ano da publicaci\u00f3n d'O divino sainete, de Manuel Curros Enr\u00edquez, posto que \u00e9 a \u00faltima obra po\u00e9tica publicada por un dos tres grandes mestres do Rexurdimento.\nContexto hist\u00f3rico.\nA Galiza de fins do s\u00e9culo continuaba a padecer o atraso econ\u00f3mico de comezos desta centuria, o cal provocou que se mantivese (e incluso se incrementase) o \u00edndice de emigraci\u00f3n.\nNo tocante ao campesi\u00f1ado, o final do s\u00e9culo XIX e o principio do XX estivo marcado pola crise agraria finisecular, a cal v\u00e9n derivada da competencia do gando americano que o gando galego comezou a sofrer nesta \u00e9poca.\nPor outra parte, a estrutura social vai estar marcada pola decadencia da clase fidalga, a cal ser\u00e1 xenialmente narrada, xa andando o s\u00e9culo XX, nas novelas hist\u00f3ricas de Ram\u00f3n Otero Pedrayo. Ademais, contaremos neste espazo de tempo cunha certa \"desruralizaci\u00f3n\" de Galiza, posto que teremos un incremento do proceso mediante o cal a poboaci\u00f3n rural vai mudando a \"vida campestre\" pola \"vida urbana\".\nEn 1891, tiveron lugar os Xogos florais de Tui, nos cales Manuel Murgu\u00eda usou por primeira vez a lingua galega nun acto p\u00fablico (salvando a etapa medieval, na que o galego era usado en todo tipo de actos). Mais estes Xogos Florais marcar\u00e1n tam\u00e9n a fin do auxe dos Xogos Florais, eventos que se vi\u00f1an celebrando desde 1861 e, arredor dos cales, fora rexurdindo o sistema literario galego. E, se o idioma foi utilizado por vez primeira nun acto p\u00fablico en 1891, en 1907 ser\u00e1 empregado por primeira vez nun discurso pol\u00edtico impartido por Manuel Lugr\u00eds Freire.\nFoi a partir de 1907 cando xurdiron as Revoluci\u00f3ns Agrarias (ou agrarismo), coa fundaci\u00f3n do sindicato agrario Solidaridad Gallega. O relixioso Basilio \u00c1lvarez foi a principal figura pol\u00edtica deste movemento e, Ram\u00f3n Cabanillas, a literaria. O agrarismo pasou desde 1907 por varias fases (concretamente catro), e non finalizou ata 1936, co inicio da guerra civil.\nA primeira guerra mundial (1914-1919) tivo fortes repercusi\u00f3ns en Galiza, xa que freou enormemente os \u00edndices de emigraci\u00f3n, malia que Espa\u00f1a foi neutral neste conflito b\u00e9lico.\nA poes\u00eda.\nDespois do auxe po\u00e9tico do Rexurdimento, o x\u00e9nero l\u00edrico vai comezar a sufrir unha certa decadencia nesta etapa. O n\u00famero de publicaci\u00f3ns po\u00e9ticas (e literarias) vai ir decrecendo progresivamente conforme nos acheguemos ao s\u00e9culo XX. Os poetas interseculares utilizar\u00e1n e abusar\u00e1n os recursos e tem\u00e1ticas propias dos mestres da literatura galega do Rexurdimento (Rosal\u00eda de Castro, Manuel Curros Enr\u00edquez e Eduardo Pondal), ata o punto de chegar a esgotalos.\nUn dos m\u00e1is destacados autores po\u00e9ticos desta etapa ser\u00e1 Antonio Noriega Varela, quen ter\u00e1 relaci\u00f3n persoal e influencia literaria con outro dos grandes versificadores deste per\u00edodo: Manuel Leiras Pulpeiro. De feito, segundo Ricardo Carvalho Calero, Noriega e Leiras repartiron o territorio a cantar como se fosen dous se\u00f1ores feudais, posto que Leiras Pulpeiro ser\u00e1 o cantor da mari\u00f1a e, Noriega Varela, o da monta\u00f1a. En Noriega, por outra parte, acharemos a influencia do saudosismo portugu\u00e9s e de escritores lusos como Teixeira de Pascoaes, Antero de Quental, Guerra Junqueiro ou Eug\u00e9nio de Castro.\nMais, o grande creador l\u00edrico desta \u00e9poca intersecular vai ser Ram\u00f3n Cabanillas. Se ben \u00e9 certo que o \"Poeta da Raza\" \u00e9 encadrado normalmente (e con bastante criterio) como un dos grandes escritores da \u00e9poca das Irmandades da Fala, non \u00e9 menos verdadeiro que o versificador cambad\u00e9s comezou a s\u00faa carreira literaria neste per\u00edodo intersecular (o seu poemario \"No Desterro\" data de 1913, e \"Vento Mareiro\" foi publicado en 1915). Cabanillas ser\u00e1 o renovador da poes\u00eda (debido \u00e1 s\u00faa influencia do modernismo, corrente iniciada polo nicaraguano Rub\u00e9n Dar\u00edo), mais sen perder de vista a tradici\u00f3n anterior (sobre todo Rosal\u00eda de Castro).\nFinalmente, temos que dicir que a poes\u00eda intersecular, contou basicamente con tres li\u00f1as tem\u00e1ticas que contin\u00faan coa tradici\u00f3n po\u00e9tica do s\u00e9culo XIX:\nXunto a estas tres li\u00f1as tem\u00e1ticas principais tam\u00e9n agroman outras li\u00f1as m\u00e1is minoritarias:\nA prosa.\nA pesar de que a prosa xornal\u00edstica en lingua galega xa vi\u00f1a existindo desde o Prerrexurdimento e xa fora consolidada no Rexurdimento, coa fundaci\u00f3n por parte de Valent\u00edn Lamas Carvajal do semanario \"O T\u00edo Marcos da Portela\" (1876), a prosa literaria non aparecer\u00e1 ata o ser\u00e1n do Rexurdimento, coa publicaci\u00f3n por entregas da novela de Marcial Valladares N\u00fa\u00f1ez \"Maxina ou a Filla Esp\u00farea\" (1880). Mais a afirmaci\u00f3n de que esta \u00e9 a primeira novela escrita en galego debe ser feita con cautela, posto que estamos ante un libro \"triling\u00fce\" (en galego, en espa\u00f1ol, e na mestura destes dous idiomas popularmente co\u00f1ecida como \"castrapo\"), sendo a lingua un elemento caracterizador dos personaxes (os de clase alta falan espa\u00f1ol; os de clase media e os de clase baixa que te\u00f1en alg\u00fan tipo de relaci\u00f3n cos adi\u00f1eirados ou co ex\u00e9rcito, en \"castrapo\"; e os de clase baixa e/ ou que viven nun medio rural, en galego). Precisamente o factor idiom\u00e1tico imp\u00eddelle de cheo a esta obra ser a primeira novela naturalista na cal se utiliza a lingua galega. E \u00e9 que un dos principais trazos do naturalismo literario radicaba en concederlle importancia \u00e1 influencia do medio. Valladares, por\u00e9n, presentaranos ao final do libro a unha Maxina capaz de expresarse nun perfecto espa\u00f1ol mentres mant\u00e9n os seus di\u00e1logos co Marqu\u00e9s, a pesar de ser criada en galego e nun medio rural e monoling\u00fce en galego. As\u00ed, a lingua a empregar vir\u00eda determinada polo \"sangue\", e non polo medio.\nPor outra parte, en 1889, publicarase o primeiro best-seller da prosa galega, o \"Catecismo da Doutrina Labrega Composto polo R. P. M. Fr. Marcos da Portela, Doutor en Teolox\u00eda Campestre\" de Valent\u00edn Lamas Carvajal, popularmente co\u00f1ecido como \"O Catecismo do Labrego\". Tr\u00e1tase dunha obra que, reproducindo a estrutura do \"Catecismo da Doutrina Cat\u00f3lica\" (\u00e9 dicir, a estrutura de pregunta-resposta), critica o caciquismo e os males dos labregos. A\u00ednda as\u00ed, non podemos pensar (a pesar do t\u00edtulo e da forma) que se trata dunha obra anticlerical (o catolicismo de Lamas imped\u00edao), sen\u00f3n que, con \"O Catecismo do Labrego\", Lamas Carvajal pretendeu denunciar as penurias do rural galego a trav\u00e9s dun sistema co\u00f1ecido por todos os pos\u00edbeis lectores. \u00c9 dicir, naquela \u00e9poca todo o mundo (letrados e analfabetos) co\u00f1ec\u00eda e sab\u00eda de memoria o Catecismo.\nA partir da d\u00e9cada de 1890, van aparecendo textos interesantes para a literatura galega, posto que presentan unha certa diversificaci\u00f3n tem\u00e1tica. Neste decenio vai xurdir a novela hist\u00f3rica galega, da man do c\u00f3engo Antonio L\u00f3pez Ferreiro, autor de \"A Tecedeira de Bonaval\" (1895), \"O Castelo de Pambre\" (1895) e \"Ni\u00f1o de Pombas\" (1905). Andando o tempo, acharemos novelas de car\u00e1cter costumista, como \"\u00a1A Besta!\"(1899) de Patricio Delgado Luaces (Xan de Masma) ou \"A Cruz de Salgueiro\" (1915), de Xes\u00fas Rodr\u00edguez L\u00f3pez ou os contos de \"N\u00e9veda\" (publicados en 1920), de Francisca Herrera Garrido. O naturalismo si aparecer\u00e1 plenamente nos contos naturalistas de \"P\u00e9 das Burgas\" (1904), do andaluz Francisco \u00c1lvarez de N\u00f3voa. A novela de tem\u00e1tica amorosa, iniciada por Marcial Valladares N\u00fa\u00f1ez con \"Maxina ou a Filla Esp\u00farea\", vai ser continuada por Aurelio Ribalta en \"O Pastor de Dona Silvia\" e \"O Derradeiro Amore\".\nFinalmente, autores como Henrique Labarta Pose, Heraclio P\u00e9rez Placer ou Valent\u00edn Lamas Carvajal, escribir\u00e1n obras cont\u00edsticas nas que se presente, en clave humor\u00edstica, a m\u00e1is chocalleira da realidade galega, unida por veces \u00e1 defensa do labrego do pa\u00eds.\nO teatro.\nAntes da d\u00e9cada de 1880, o teatro dominante en Galiza era o teatro popular, o cal vi\u00f1a desde os S\u00e9culos Escuros e que se trata nos artigos literatura galega dos S\u00e9culos Escuros e literatura galega do Rexurdimento.\nMais, a partir deste decenio (e incluso antes), Francisco Mar\u00eda de la Iglesia viu a necesidade de crear un teatro galego para minor\u00edas instru\u00eddas. Realmente, foi este escritor compostel\u00e1n o primeiro que creu necesaria a creaci\u00f3n dun teatro galego non popular, que combatese a imaxe negativa do galego e dos galegos que ofrec\u00edan as obras biling\u00fces e en lingua espa\u00f1ola. Tanto era as\u00ed, que (segundo Laura Tato Fonta\u00ed\u00f1a) o seu interese por elaborar un novo teatro galego custoulle Francisco Mar\u00eda de la Iglesia o alcume de \"Capit\u00e1n Ara\u00f1a\" (parafuseiro, embrullador...), alcu\u00f1o imposto polos seus propios correlixionarios. Por este motivo, este escritor dram\u00e1tico viuse na obriga de iniciar el s\u00f3 o teatro galego de corte non popular. E f\u00edxoo con \"A Fonte do Xuramento\", peza estreada no Liceo Brigantino da Coru\u00f1a o 13 de agosto de 1882. En 1871 Jos\u00e9 Mar\u00eda Chao Ledo estreou en Mondo\u00f1edo \"Noite Boa de 1871\".\nA noticia da existencia deste tipo de dram\u00e1tica chegou aos ouvidos da emigraci\u00f3n galega en Cuba. As\u00ed, en 1884 estrea na Habana Manuel Lugr\u00eds Freire a obra \"A Costureira da Aldea\" e, en 1885 Ram\u00f3n Armada Teixeiro estreou no Gran Teatro Tac\u00f3n da mesma cidade a peza \"\u00a1Non M\u00e1is Emigraci\u00f3n!\". Nesta obra comb\u00ednanse escenas cantadas e dialogadas. Publicouse tres veces en Am\u00e9rica e unha en Galiza. Unha innovaci\u00f3n \u00e9 que, ao igual que no acto primeiro, que est\u00e1 ambientado na aldea, no segundo, ambientado na Habana, a \u00fanica lingua que se fala \u00e9 o galego. Outra innovaci\u00f3n \u00e9 que os di\u00e1logos son en prosa.\nAl\u00e9n disto, tanto en Galiza como na di\u00e1spora, tense (exceptuando as pezas de Francisco Mar\u00eda de la Iglesia) o teatro hist\u00f3rico de Emilio \u00c1lvarez Gim\u00e9nez (autor de \"Mari-Casta\u00f1a. Unha Revolta Popular\", 1884) e de Xo\u00e1n Cuveiro Pi\u00f1ol (autor de \"Pedro Madruga\", 1897) e os dramas de Galo Salinas (\"A Torre do Peito Burdelo\", 1890, e \"\u00a1Filla...!\", 1892). Deste per\u00edodo intersecular \u00e9 tam\u00e9n o teatro de Xan da Coba, o cal merece (debido \u00e1 s\u00faa escasa calidade) ser pouco m\u00e1is que mencionado.\nMais toda esta tenue actividade dram\u00e1tica culminar\u00e1 en 1903 na constituci\u00f3n da Escola Rexional de Declamaci\u00f3n, xurdida da man dun grupo de mozos liderados por Eduardo S\u00e1nchez Mi\u00f1o. Esta Escola dram\u00e1tica tivo como directores a Galo Salinas (nunha primeira etapa) e a Manuel Lugr\u00eds Freire (sucesor de Galo Salinas). Precisamente, as disputas persoais e ideol\u00f3xicas entre Galo Salinas e Manuel Lugr\u00eds Freire, al\u00e9n da falta de apoio do resto de escritores dram\u00e1ticos galegos sufrido por esta instituci\u00f3n, levou \u00e1 disoluci\u00f3n da mesma en 1905. de todas as maneiras, pese a contar tan s\u00f3 con dous anos de existencia, a Escola Rexional de Declamaci\u00f3n supuxo un pulo definitivo na construci\u00f3n dun teatro galego.\nA partir de 1905, e ata 1915, temos que as representaci\u00f3ns de teatro galego son espor\u00e1dicas e minoritarias en Galiza. Por\u00e9n, a prensa rexionalista de Cuba, despois da desaparici\u00f3n da Escola Rexional de Declamaci\u00f3n, comezou a exercer presi\u00f3n para que reactivase na emigraci\u00f3n o teatro galego. E vai ser desde aquel momento cando o actor-director-escritor Dram\u00e1tico Nan de Allariz comece a ter un grande \u00e9xito tanto na di\u00e1spora como no pa\u00eds.\nE tam\u00e9n nesta \u00e9poca ter\u00e1n un importante \u00e9xito os espect\u00e1culos c\u00f3micos (mais non ausentes de denuncia social, pois p\u00e9nsese, por exemplo, en \"Mal de moitos\") do d\u00fao ferrol\u00e1n Charl\u00f3n e Hermida, formado por Ux\u00edo Charl\u00f3n e Manuel S\u00e1nchez Hermida.\nPara conclu\u00edrmos, a partir de 1915 comezar\u00e1n a ter importancia no \u00e1mbito dram\u00e1tico os coros populares, posto que ser\u00e1 neste ano cando o ferrol\u00e1n Toxos e Froles se converta no primeiro coro que incl\u00faa o teatro de xeito est\u00e1bel nas s\u00faas funci\u00f3ns. Desde ese momento, os coros populares formar\u00e1n parte activamente da vida teatral galega, e incluso se converter\u00e1n, na ditadura de Miguel Primo de Rivera, nos depositarios da mesma."}
{"id": "52150", "revid": "889", "url": "https://gl.wikipedia.org/wiki?curid=52150", "title": "Byskupas\u00f6gur", "text": ""}
{"id": "52151", "revid": "12452", "url": "https://gl.wikipedia.org/wiki?curid=52151", "title": "Hildegarda de Bingen", "text": ""}
{"id": "52152", "revid": "89787", "url": "https://gl.wikipedia.org/wiki?curid=52152", "title": "C\u00e1lculo infinitesimal", "text": "O c\u00e1lculo infinitesimal (ou c\u00e1lculo diferencial e integral) \u00e9 unha rama da matem\u00e1tica que se desenvolveu a partir da xeometr\u00eda anal\u00edtica. As s\u00faas t\u00e9cnicas apl\u00edcanse de maneira xeneralizada tanto nas ciencias como na enxe\u00f1er\u00eda, empreg\u00e1ndose para resolver problemas extensos e complexos que non se poder\u00edan resolver soamente co emprego da \u00e1lxebra.\nComporta d\u00faas ideas principais que se complementan:\nAs operaci\u00f3ns de derivaci\u00f3n e integraci\u00f3n son operaci\u00f3ns inversas no sentido que se expresa no Teorema Fundamental do C\u00e1lculo. Isto implica que conceptualmente te\u00f1en unha prioridade equivalente, pod\u00e9ndose aprender primeiro unha e logo a outra ou viceversa. Con todo, na orde pedag\u00f3xica habitual ad\u00f3itase introducir primeiro o c\u00e1lculo diferencial.\nO c\u00e1lculo infinitesimal axudou a comprender dun xeito m\u00e1is preciso a natureza do espazo, o tempo e o movemento. Ao longo de moitos s\u00e9culos os matem\u00e1ticos e fil\u00f3sofos enfront\u00e1ronse a paradoxos que conduc\u00edan a divisi\u00f3ns por cero ou a sumas de infinitos n\u00fameros. Estas cuesti\u00f3ns xurd\u00edan no estudo do movemento e no c\u00e1lculo das \u00e1reas dalgunhas superficies. Zen\u00f3n de Elea creou varios exemplos famosos de tales paradoxos. O c\u00e1lculo infinitesimal axudou a resolvelos, especialmente co uso de ferramentas coma os l\u00edmites e as series infinitas.\nA\u00ednda que algunhas das ideas do c\u00e1lculo infinitesimal rem\u00f3ntanse \u00e1 Grecia Antiga e \u00e1 India, o seu uso moderno comeza en Europa, no s\u00e9culo XVII, cando Isaac Newton e Gottfried Wilhelm Leibniz, base\u00e1ndose no traballo de matem\u00e1ticos anteriores, introduciron os principios b\u00e1sicos do c\u00e1lculo. Os seus avances tiveron un forte impacto no desenvolvemento da f\u00edsica.\nHistoria.\nA historia do c\u00e1lculo infinitesimal transcorreu por per\u00edodos moi diferentes, sendo os m\u00e1is destacados os da Grecia Antiga, a India e a Europa da Idade Moderna.\nNa Grecia Antiga aparecen algunhas ideas b\u00e1sicas do c\u00e1lculo integral, mais non semella que ditas ideas desenvolv\u00e9ranse dun xeito sistem\u00e1tico e rigoroso. Eudoxo de Cnido (c.-408 - c.-355) xa empregaba o m\u00e9todo de converxencia (\u00e1s veces tam\u00e9n chamado \"de exhauci\u00f3n\", ou \"exhaustaci\u00f3n\"), preludio da noci\u00f3n de l\u00edmite, co fin de calcular \u00e1reas e volumes. Arquimedes (c.-287 - c.-212) desenvolveu esta idea en profundidade, ideando m\u00e9todos que lembran ao c\u00e1lculo integral.\nA matem\u00e1tica hind\u00fa, enormemente desco\u00f1ecida en Occidente ata o s\u00e9culo XX, xerou varios traballos que conti\u00f1an algunhas das ideas do c\u00e1lculo infinitesimal. No ano 499, o astr\u00f3nomo e matem\u00e1tico Aryabhata empregaba a noci\u00f3n de infinit\u00e9simo e expresaba un problema de astronom\u00eda a trav\u00e9s dunha sinxela ecuaci\u00f3n diferencial. Manjula, no s\u00e9culo X, expresou con maior detalle esta ecuaci\u00f3n nun comentario. Finalmente esta ecuaci\u00f3n conduciu no s\u00e9culo XII a Bhaskara II a desenvolver unha \"protoderivada\" para representar o cambio infinitesimal, e a describir unha forma temper\u00e1 do teorema de Rolle. No s\u00e9culo XIV, Madhava, xunto con outros astr\u00f3nomo-matem\u00e1ticos da Escola de Kerala, describiu casos especiais de series de Taylor que se tratan no libro \"Yuktibhasa\".\nA segunda metade do s\u00e9culo XVII foi unha \u00e9poca de grandes novidades en Europa. O c\u00e1lculo infinitesimal proporcionou unha nova oportunidade \u00e1 f\u00edsica matem\u00e1tica de resolver cuesti\u00f3ns que vi\u00f1an de lonxe. Varios matem\u00e1ticos contribu\u00edron a estes grandes adiantos, especialmente John Wallis e Isaac Barrow. James Gregory probou un caso especial do Teorema Fundamental do C\u00e1lculo en 1668.\nLeibniz e Newton organizaron nun todo coherente co\u00f1ecementos precedentes, e son reco\u00f1ecidos normalmente coma os inventores independentes e case que simult\u00e1neos do c\u00e1lculo infinitesimal. Newton foi o primeiro en aplicar o c\u00e1lculo infinitesimal \u00e1 f\u00edsica xeral, namentres que Leibniz desenvolveu a meirande parte da notaci\u00f3n que se emprega hoxe; a mi\u00fado gastou d\u00edas en determinar s\u00edmbolos axeitados para cada concepto. A idea b\u00e1sica que tiveran tanto Newton coma Leibniz foi a do Teorema Fundamental do C\u00e1lculo.\nCando Newton e Leibniz publicaron os seus resultados por vez primeira, houbo unha grande pol\u00e9mica acerca de que matem\u00e1tico (e por tanto que pa\u00eds) merec\u00eda o reco\u00f1ecemento. Newton obtivo os seus resultados primeiro, mais Leibniz publicounos antes, o que levou a Newton a acusar a Leibniz de roubarlle ideas dos seus apontamentos non publicados. Esta controversia dividiu aos matem\u00e1ticos de fala inglesa dos matem\u00e1ticos do continente por moitos anos, en prexu\u00edzo dos matem\u00e1ticos ingleses. A notaci\u00f3n de Newton era claramente menos flexible c\u00e1 de Leibniz, o que provocou certo atraso no desenvolvemento da an\u00e1lise matem\u00e1tica (as matem\u00e1ticas baseadas no c\u00e1lculo infinitesimal) no Reino Unido. Os brit\u00e1nicos conservaron a notaci\u00f3n de Leibniz ata que a comezos do s\u00e9culo XIX a chamada Analytical Society introduciu con \u00e9xito no Reino Unido o c\u00e1lculo infinitesimal proposto por Leibniz.\nDe t\u00f3dolos xeitos, do estudo coidadoso dos artigos de Leibniz e Newton ded\u00facese que chegaron independentemente aos seus resultados, empezando Leibniz coa integraci\u00f3n e Newton coa diferenciaci\u00f3n. Hoxe en d\u00eda, tanto Newton coma Leibniz son reco\u00f1ecidos por desenvolver o c\u00e1lculo infinitesimal de forma independente. De t\u00f3dolos xeitos, foi Leibniz quen deu \u00e1 disciplina o seu nome. Newton chamou ao seu c\u00e1lculo \"a ciencia das fluxi\u00f3ns\".\nTras Leibniz e Newton, moitos matem\u00e1ticos contribu\u00edron ao continuo desenvolvemento do c\u00e1lculo infinitesimal. No s\u00e9culo XIX, matem\u00e1ticos coma Cauchy, Riemann e Weierstrass dotaron ao c\u00e1lculo duns fundamentos m\u00e1is rigorosos. Foi tam\u00e9n durante este per\u00edodo que as ideas do c\u00e1lculo foron xeneralizadas ao espazo eucl\u00eddeo e ao plano complexo. Lebesgue tam\u00e9n xeneralizou a noci\u00f3n de integral.\nSeki Kowa, un matem\u00e1tico xapon\u00e9s contempor\u00e1neo de Leibniz e de Newton, enunciou tam\u00e9n algunhas das propiedades fundamentais do c\u00e1lculo integral. Con todo, o seu traballo non foi co\u00f1ecido en Occidente por mor da escaseza de contactos co Extremo Oriente.\nHoxe en d\u00eda, matem\u00e1ticos de todo o mundo seguen a contribu\u00edr no desenvolvemento da disciplina."}
{"id": "52153", "revid": "8758", "url": "https://gl.wikipedia.org/wiki?curid=52153", "title": "Fungos", "text": ""}
{"id": "52154", "revid": "1080284", "url": "https://gl.wikipedia.org/wiki?curid=52154", "title": "Santalla de Rei", "text": ""}
{"id": "52155", "revid": "2081", "url": "https://gl.wikipedia.org/wiki?curid=52155", "title": "Plantas", "text": ""}
{"id": "52156", "revid": "1987", "url": "https://gl.wikipedia.org/wiki?curid=52156", "title": "Sagas de cabaler\u00eda", "text": "As sagas de cabaler\u00eda (riddaras\u00f6gur) son un tipo de saga que comezou no s\u00e9culo XIII con traduci\u00f3ns de canci\u00f3ns de xesta francesas e deseguido apareceron creaci\u00f3ns propias nun estilo similar. Consideradas un x\u00e9nero de literatura popular e de calidade inferior a outro tipo de sagas polo que tradicionalmente recibiron escasa atenci\u00f3n dos especialistas.\nA primeira co\u00f1ecida foi unha traduci\u00f3n de 1226 do Trist\u00e1n de Tom\u00e9 de Inglaterra. \"Karlamagn\u00fas saga\" recolle varios cantares de xesta relacionados con Carlomagno."}
{"id": "52157", "revid": "1131", "url": "https://gl.wikipedia.org/wiki?curid=52157", "title": "A Ferreir\u00faa de Abaixo, A Ferreir\u00faa, A Pobra do Broll\u00f3n", "text": "A Ferreir\u00faa de Abaixo \u00e9 unha aldea pertencente \u00e1 parroquia da Ferreir\u00faa, no concello da Pobra do Broll\u00f3n. En 2008 ti\u00f1a 26 habitantes (14 homes e 12 mulleres).\nEst\u00e1 situada a 414 m de altitude, o lado do r\u00edo Picarrexo, que \u00e9 bordeado por un paseo con bancos e \u00e1rbores. Est\u00e1 preto da LU-653 que une A Pobra do Broll\u00f3n co Incio."}
{"id": "52158", "revid": "889", "url": "https://gl.wikipedia.org/wiki?curid=52158", "title": "Riddaras\u00f6gur", "text": ""}
{"id": "52160", "revid": "89787", "url": "https://gl.wikipedia.org/wiki?curid=52160", "title": "ABBA", "text": "ABBA foi un grupo sueco de m\u00fasica pop, integrado por Benny Andersson, Anni-Frid \u00abFrida\u00bb Lyngstad, Bj\u00f6rn Ulvaeus e Agnetha F\u00e4ltskog. O nome \u00abABBA\u00bb \u00e9 un acr\u00f3nimo formado polas primeiras letras do nome de cada membro (Agnetha, Bj\u00f6rn, Benny, Anni-Frid). O cuarteto formouse en Estocolmo en 1972, pero s\u00f3 lograron fama internacional ao triunfar no Festival de Eurovisi\u00f3n 1974. Desde ent\u00f3n, ABBA ga\u00f1ou popularidade empregando melod\u00edas pegadizas, letras simples e o seu son propio, caracterizado polas harmon\u00edas das voces femininas e o \"wall of sound\", un efecto musical creado polo produtor Phil Spector. Bj\u00f6rn e Agnetha contraeron matrimonio meses antes da formaci\u00f3n do cuarteto, mentres que Benny e Frida fix\u00e9rono en 1978; os catro cumpr\u00edan coas s\u00faas obrigaci\u00f3ns art\u00edsticas ao tempo que se ocupaban das s\u00faas novas familias. As s\u00faas gravaci\u00f3ns tiveron un impacto comercial que os levou a converterse nos artistas de maior \u00e9xito da s\u00faa compa\u00f1\u00eda discogr\u00e1fica \u2014Universal Music Group\u2014 e a ser a banda con m\u00e1is vendas nos anos 1970.\nABBA foi o primeiro grupo pop europeo en experimentar o \u00e9xito en pa\u00edses de fala inglesa f\u00f3ra de Europa, principalmente Australia, Nova Zelandia, Sur\u00e1frica, o Canad\u00e1 e en menor medida os Estados Unidos. Por\u00e9n, no cume da s\u00faa popularidade, ambos matrimonios disolv\u00e9ronse e estes cambios reflect\u00edronse na s\u00faa m\u00fasica, ao escribir letras m\u00e1is profundas cun estilo musical diferente. A agrupaci\u00f3n experimentou un declive comercial e finalmente decidiron separarse, de modo que en decembro de 1982 realizaron a s\u00faa \u00faltima aparici\u00f3n como ABBA.\nLogo dun tempo fora do interese p\u00fablico, na d\u00e9cada de 1990 o lanzamento de varios \u00e1lbums de recompilaci\u00f3n fixeron posible o seu regreso ao cume das listas de popularidade, e ABBA \u00e9 agora un dos grupos de maior \u00e9xito, con vendas estimadas de entre 380 e 400 mill\u00f3ns das s\u00faas produci\u00f3ns musicais en todo o mundo. A s\u00faa foi interpretada por varios artistas reco\u00f1ecidos, e tam\u00e9n \u00e9 a base do musical \"Mamma Mia!\". A agrupaci\u00f3n \u00e9 un s\u00edmbolo do seu pa\u00eds de orixe, ademais dunha figura importante na expansi\u00f3n do \"europop\". As\u00ed, a s\u00faa popularidade abriu as portas a outros artistas europeos, unha das raz\u00f3ns polas que ingresaron ao Sal\u00f3n da Fama do Rock.\nAntes de ABBA.\nDesde os 18 anos de idade, Benny Andersson foi membro de The Hep Stars, unha banda sueca de \"pop rock\" que fac\u00eda versi\u00f3ns en sueco de \u00e9xitos internacionais. Benny tocaba o teclado e comezou a compo\u00f1er temas orixinais para a s\u00faa banda, moitos dos cales convert\u00e9ronse en \u00e9xitos locais como: \u00abNo Response\u00bb, \u00abSunny Girl\u00bb, \u00abWedding\u00bb, \u00abConsolation\u00bb e \u00abSpeleman\u00bb. Tam\u00e9n ti\u00f1a unha frut\u00edfera colaboraci\u00f3n co compositor Lasse Berghagen, con quen escribiu e produciu a canci\u00f3n \u00abHej, Clown\u00bb para o Melodifestivalen 1969, o festival que serve como preselecci\u00f3n sueca para o Festival de Eurovisi\u00f3n. O tema empatou en primeiro lugar con \u00abJudy min v\u00e4n\u00bb de Tommy K\u00f6rberg, pero na segunda rolda quedou no segundo posto. Este primeiro intento animou a Benny a seguir escribindo melod\u00edas para o festival.\nDo mesmo xeito, Bj\u00f6rn Ulvaeus pertenc\u00eda a The Hootenanny Singers, un grupo sueco de m\u00fasica folcl\u00f3rica e \"skiffle\", que ti\u00f1an un contrato coa discogr\u00e1fica Polar Music. Bj\u00f6rn comezou a escribir material para a s\u00faa banda, mentres intentaba sacar adiante unha carreira como produtor en Polar Music, onde se fixo amigo de Stig Anderson, o dono da discogr\u00e1fica. A mi\u00fado The Hootenanny Singers e The Hep Stars coincid\u00edan en varios espect\u00e1culos, e pronto os dous escritores comezaron unha relaci\u00f3n profesional.\nEn xu\u00f1o de 1966 compuxeron a s\u00faa primeira canci\u00f3n xuntos, a cal titulouse \u00abIsn't It Easy to Say\u00bb, gravada por The Hep Stars. Stig viu moito potencial na s\u00faa colaboraci\u00f3n e animounos a que realizasen m\u00e1is composici\u00f3ns. Bj\u00f6rn e Benny comezaron a tocar coa banda do outro no escenario e no estudio, pero non foi ata 1969 cando os dous compositores escribiron e produciron os seus primeiros \u00e9xitos: \u00abLjuva sextiotal\u00bb, gravada por Brita Borg e \u00abSpeleman\u00bb, o \u00e9xito de The Hep Stars.\nAgnetha F\u00e4ltskog gravou o seu primeiro \u00e1lbum de estudio cando s\u00f3 ti\u00f1a 17 anos e os cr\u00edticos reco\u00f1ec\u00e9rona como unha compositora talentosa. De feito, antes de formar parte de ABBA, Agnetha xa publicara catro \u00e1lbums e m\u00e1is de quince sinxelos en Suecia. A inspiraci\u00f3n nos seus primeiros anos provi\u00f1a de cantantes co estilo de Connie Francis, a\u00ednda que a maior\u00eda das s\u00faas canci\u00f3ns pertenc\u00edan ao x\u00e9nero \"schlager\". Xunto coas s\u00faas propias composici\u00f3ns gravou varias versi\u00f3ns de \u00e9xitos estranxeiros e cant\u00e1baos nas s\u00faas xiras polos \"folkparks\".\nAnni-Frid \u00abFrida\u00bb Lyngstad cantou desde os 13 anos con varias bandas de \"jazz\", incluso creou a s\u00faa propia agrupaci\u00f3n chamada Anni-Frid Four. No ver\u00e1n de 1967 ga\u00f1ou unha competici\u00f3n nacional de talento coa canci\u00f3n \u00abEn ledig dag\u00bb, onde o primeiro premio era un contrato coa discogr\u00e1fica EMI e unha presentaci\u00f3n en directo nun popular programa de televisi\u00f3n. SVT transmitiu o episodio no \u00abDagen H\u00bb, o que permitiu un nivel de audiencia alto durante a presentaci\u00f3n de Frida. Deste xeito lanzou varios sinxelos con EMI e tivo un \u00e9xito significativo nas listas de radio suecas. A partir de 1969, Frida comezou a viaxar e a presentarse con regularidade nos \"folkparks\", ademais de facer aparici\u00f3ns en radio e televisi\u00f3n. En 1971 p\u00faxose en contacto con Benny para producir o seu primeiro \u00e1lbum, onde conseguiu o seu primeiro sinxelo n\u00famero un. Nesa canci\u00f3n, \u00abMin egen stad\u00bb, os catro futuros membros de ABBA cantaban nos coros.\nPreviamente, Frida co\u00f1eceu a Bj\u00f6rn en 1963 durante o concurso de talento, e a Agnetha durante un programa de televisi\u00f3n a principios de 1968. En marzo de 1969, Agnetha co\u00f1eceu a Bj\u00f6rn nun concerto, volv\u00e9ndose a encontrar durante a gravaci\u00f3n dun especial de televisi\u00f3n e pronto convert\u00e9ronse en parella. O 1 de maio dese ano, Frida participou no Melodifestivalen 1969, onde co\u00f1eceu a Benny. Unhas semanas despois v\u00edronse nun concerto e ao pouco tempo tam\u00e9n se comprometeron, pero ata 1978 non contraeron matrimonio. The Hep Stars e The Hotennany Singers desintegr\u00e1ronse a finais da d\u00e9cada de 1960, polo que Bj\u00f6rn e Benny comezaron a gravar o seu primeiro \u00e1lbum como d\u00fao, chamado \"Lycka\", o cal conti\u00f1a composici\u00f3ns feitas ao longo deses anos. Frida e Agnetha colaboraron nos coros dalg\u00fans temas.\nEn abril de 1970, cando os catro estaban de vacaci\u00f3ns en Chipre, o que empezou como un canto por diversi\u00f3n na praia, rematou nunha presentaci\u00f3n improvisada ante os Cascos Azuis da ONU, sendo esta a primeira presentaci\u00f3n dos futuros membros de ABBA. En setembro de 1970 sa\u00edu \u00e1 venda o \u00e1lbum \"Lycka\", acreditado simplemente ao d\u00fao Bj\u00f6rn &amp; Benny. Para a promoci\u00f3n lanz\u00e1ronse como sinxelos os temas \u00abDet kan ingen doktor hj\u00e4lpa\u00bb e \u00abT\u00e4nk om jorden vore ung\u00bb, con Agnetha e Frida como coristas, que obtiveron un \u00e9xito moderado. Finalmente, o 1 de novembro de 1970 en Gotemburgo os catro presentaron un espect\u00e1culo de cabaret denominado \"Festfolk\" \u2014un xogo de palabras en sueco que significa \u2018festa da xente\u2019 ou \u2018parellas comprometidas\u2019\u2014, recibindo cr\u00edticas negativas. Xunto con outros n\u00fameros, o cuarteto cantaba o \u00e9xito de Bj\u00f6rn &amp; Benny \u00abHej, gamle man\u00bb e canci\u00f3ns dos seus propios \u00e1lbums. O espect\u00e1culo non captou a atenci\u00f3n do p\u00fablico, e tras unha curta xira por Suecia os catro decidiron concentrarse nos seus proxectos individuais de novo.\nFormaci\u00f3n do grupo (1971-1973).\nPouco despois do lanzamento de \"Lycka\", Agnetha lanzou o seu cuarto \u00e1lbum de estudio, \"N\u00e4r en vacker tanke blir en s\u00e5ng\" e contraeu matrimonio con Bj\u00f6rn o 6 de xullo de 1971, nunha cerimonia que a prensa de Suecia cualificou como \u00aba voda do ano\u00bb. Agnetha, Bj\u00f6rn e Benny comezaron a presentarse xuntos ese ver\u00e1n e apareceron nalg\u00fans concertos e programas de televisi\u00f3n. Pola s\u00faa banda, con axuda de Benny, Frida comezou a producir a s\u00faa primeira produci\u00f3n discogr\u00e1fica, \"Frida\", o cal presentouse en marzo de 1971 obtendo boas cr\u00edticas. Stig Anderson fixouse a meta de entrar ao mercado internacional coa m\u00fasica de Benny e Bj\u00f6rn: \u00abUn d\u00eda o seu dueto escribir\u00e1 unha canci\u00f3n que se converter\u00e1 nun \u00e9xito mundial\u00bb, predixo. Stig animou a Bj\u00f6rn e Benny a escribir un tema para o Melodifestivalen, e despois de d\u00faas entradas rexeitadas en 1971 (\u00abDet kan Ingen Doktor Hj\u00e4lpa\u00bb e \u00abV\u00e4lkommen Till V\u00e4rlden\u00bb), inscribiron no Melodifestivalen 1972 unha nova canci\u00f3n, \u00abS\u00e4g det med en s\u00e5ng\u00bb, interpretada por Lena Andersson. A\u00ednda que o tema quedou en terceiro lugar, converteuse nun \u00e9xito en Suecia e convenceu a Stig de que \u00edan por bo cami\u00f1o.\nPor\u00e9n, os primeiros sinais de \u00e9xito internacional chegaron por sorpresa en marzo de 1972, cando CBS Records lanzou no Xap\u00f3n o sinxelo de Bj\u00f6rn &amp; Benny, \u00abShe's My Kind of Girl\u00bb, que chegou ao n\u00famero sete das listas de \"Oricon\". A\u00ednda que lanzaron dous sinxelos m\u00e1is no Xap\u00f3n \u2014\u00abMerry-Go-Round\u00bb e \u00abLove Has Its Ways\u00bb\u2014 non lograron repetir o \u00e9xito. A pesar disto, a popularidade de \u00abShe's My Kind of Girl\u00bb aseguroulles un lugar para representar a Suecia no Festival Yamaha Music, celebrado en Toquio. En novembro dese ano, Bj\u00f6rn &amp; Benny viaxaron ao Xap\u00f3n coas s\u00faas parellas, quen tam\u00e9n lles acompa\u00f1aron no escenario interpretando o tema \u00abSanta Rosa\u00bb, que finalmente non obtivo ning\u00fan galard\u00f3n.\nO primeiro \u00e9xito.\nBj\u00f6rn e Benny continuaron coas s\u00faas composici\u00f3ns e experimentaron con novos sons e arranxos vocais. Finalmente o 29 de marzo de 1972, os catro gravaron unha canci\u00f3n chamada \u00abPeople Need Love\u00bb, con m\u00e1is versos cantados polas mulleres, adquirindo as s\u00faas voces m\u00e1is importancia. Todos entusiasm\u00e1ronse co novo son e Stig decidiu publicalo como sinxelo en xu\u00f1o de 1972, baixo a s\u00faa discogr\u00e1fica Polar Music; debido a que os catro non pensaran a\u00ednda o crear un grupo, o lanzamento foi acreditado simplemente a Bj\u00f6rn &amp; Benny, Agnetha &amp; Anni-Frid. \u00abPeople Need Love\u00bb chegou ao n\u00famero 17 nas listas combinadas de sinxelos e \u00e1lbums en Suecia, suficiente para convencelos de que estaban en medio de algo bo. O sinxelo tam\u00e9n se converteu na s\u00faa primeira entrada \u00e1s listas de popularidade nos Estados Unidos, onde chegou ao n\u00famero 114 da lista de \"Cashbox\" e ao posto 117 da lista \"Record World\". A\u00ed cham\u00e1banse Bj\u00f6rn &amp; Benny (with Svenska Flicka) e o seu selo discogr\u00e1fico era Playboy Records. Por\u00e9n, de acordo a Stig, \u00abPeople Need Love\u00bb puido ter un \u00e9xito m\u00e1is grande nos Estados Unidos, pero unha discogr\u00e1fica pequena como Playboy Records non ti\u00f1a suficientes medios de distribuci\u00f3n para satisfacer a demanda.\nO 30 de abril de 1972, os catro apareceron por primeira vez en televisi\u00f3n como unha agrupaci\u00f3n no programa sueco \"Vi i femman\", cantando o tema \u00abPeople Need Love\u00bb. Como o sinxelo foi un \u00e9xito local, decidiron gravar o seu primeiro \u00e1lbum xuntos, a pesar de que o formar un grupo non era unha prioridade para ning\u00fan nese momento. As\u00ed, as sesi\u00f3ns de gravaci\u00f3n comezaron o 26 de setembro de 1972, e para outubro terminaron un par de canci\u00f3ns. Unha pista en particular inclu\u00edu \u00e1s chicas como l\u00edderes vocais, \u00abNina, Pretty Ballerina\u00bb, onde as s\u00faas voces postas en harmon\u00eda deron por primeira vez unha idea da calidade dos seus talentos combinados. En outubro publicaron o sinxelo \u00abHe Is Your Brother\u00bb, que a\u00ednda que non logrou entrar nas listas de vendas, acadou o n\u00famero un das listas da radio. O 23 de febreiro de 1973 naceu Linda Ulvaeus, a primeira filla de Agnetha e Bj\u00f6rn. Previamente, o embarazo de Agnetha supuxera alg\u00fans problemas para a promoci\u00f3n dos seus sus primeiros sinxelos: durante a primeira presentaci\u00f3n do grupo en Alema\u00f1a e Austria, Agnetha foi substitu\u00fada por Inger Brundin, unha amiga de Frida.\n\"Ring Ring\".\nMentres continuaban as sesi\u00f3ns de gravaci\u00f3n, os membros do cuarteto continuaron con alg\u00fans proxectos individuais. Frida seguiu present\u00e1ndose a varios espect\u00e1culos de \"cabaret\" en Estocolmo ata 1973. Nese mesmo ano, Agnetha interpretou a Mar\u00eda Magdalena na produci\u00f3n orixinal sueca de \"Jesus Christ Superstar\", recibindo cr\u00edticas favorables. Bj\u00f6rn seguiu traballando ocasionalmente con alg\u00fans dos seus compa\u00f1eiros de The Hootenanny Singers ata o ver\u00e1n de 1974. O grupo e Stig \u2013agora o seu representante\u2013 decidiron facer outro intento para o Melodifestivalen, esta vez coa canci\u00f3n \u00abRing Ring\u00bb. As sesi\u00f3ns de gravaci\u00f3n realiz\u00e1ronse co enxe\u00f1eiro de son Michael B. Tretow, quen experimentou co \"wall of sound\", unha t\u00e9cnica de produci\u00f3n musical que converteuse en particular son de ABBA. O \"wall of sound\" consist\u00eda en gravar a melod\u00eda nunha cinta mestra, creando posteriormente varias copias desa cinta e reproducilas cunha separaci\u00f3n de milisegundos, de xeito que se duplicase o n\u00famero de elementos que se escoitaban nunha pista e conseguindo as\u00ed un son m\u00e1is forte e claro.\nCoa pista xa feita e a canci\u00f3n gravada en sueco, Stig arranxou unha traduci\u00f3n ao ingl\u00e9s coa letra por Neil Sedaka e Phil Cody, o que far\u00eda ao grupo un ga\u00f1ador seguro. Por\u00e9n, no Melodifestivalen de 1973 celebrado o 10 de febreiro, \u00abRing Ring\u00bb quedou en terceiro lugar sen oportunidade para presentarse no concurso internacional. A pesar do resultado, o cuarteto mantivo os seus plans e lanzou o seu primeiro \u00e1lbum, chamado \"Ring Ring\", que conti\u00f1a \u00e9xitos pasados como \u00abPeople Need Love\u00bb e \u00abHe Is Your Brother\u00bb, as\u00ed como os sinxelos \u00abLove Isn't Easy (But is Sure is Hard Enough)\u00bb e \u00abAnother Town, Another Train\u00bb. Pola s\u00faa banda, o sinxelo \u00abRing Ring\u00bb tivo unha boa acollida en varios pa\u00edses europeos, pero Stig sentiu que o verdadeiro \u00e9xito chegar\u00eda s\u00f3 cun n\u00famero un no Reino Unido ou nos Estados Unidos.\nNa primavera de 1973, canso de nomes dif\u00edciles, Stig empezou a referirse ao grupo en p\u00fablico como ABBA, acr\u00f3nimo formado polas primeiras letras do nome dos seus integrantes: Agnetha, Bj\u00f6rn, Benny e Anni-Frid. Ao principio non foi tomado en serio, xa que \u00abABBA\u00bb era o nome dunha co\u00f1ecida compa\u00f1\u00eda de mariscos en Suecia, pero Stig chegou a crer que o nome si funcionar\u00eda no mercado internacional. Por\u00e9n, un peri\u00f3dico de Gotemburgo anunciou un concurso para encontrar un nome adecuado para a banda. O grupo recibiu nomes como \u00abBaba\u00bb e \u00abFriend and Neighbours\u00bb, pero ao final todos foron rexeitados e no ver\u00e1n anunciaron que o nome oficial era ABBA; posteriormente, Stig chegou a un acordo econ\u00f3mico coa compa\u00f1\u00eda de mariscos. A primeira vez que o nome apareceu escrito nun papel foi durante as sesi\u00f3ns de gravaci\u00f3n que tiveron lugar no estudio Metronome de Estocolmo, o 16 de outubro de 1973. A primeira \u00abB\u00bb no logotipo de ABBA foi posta ao rev\u00e9s nunha campa\u00f1a de promoci\u00f3n da banda en 1976, e m\u00e1is tarde converteuse no seu logotipo oficial e nunha marca rexistrada. No ver\u00e1n de 1973, ABBA comezou unha longa xira polos \"folkparks\" que abarcou desde xullo ata setembro, present\u00e1ndose en m\u00e1is de sesenta concertos ao aire libre. Despois da xira comezaron a traballar nun segundo \u00e1lbum.\nSalto \u00e1 fama (1974 - 1975).\nVitoria en Eurovisi\u00f3n.\nTal como en anos anteriores, Bj\u00f6rn, Benny e Stig creron na posibilidade de usar o Melodifestivalen e o Festival da Canci\u00f3n de Eurovisi\u00f3n para lograr un negocio musical seguro para a banda. A finais de 1973, Sveriges Television invitou aos tres a contribu\u00edr cunha canci\u00f3n para a edici\u00f3n de 1974. Dun n\u00famero variado de novas composici\u00f3ns escritas durante os \u00faltimos meses, o grupo agora inspirado polo crecente \"glam rock\" no Reino Unido escolleu o tema \u00abWaterloo\u00bb, unha canci\u00f3n cun estilo pop \"glam\" producido co \"wall of sound\" arranxado polo enxe\u00f1eiro Michael B. Tretow. O 9 de febreiro, ABBA obtivo o triunfo no Melodifestivalen 1974 ao obter un total de 302 puntos por parte dos xu\u00edces, a puntuaci\u00f3n m\u00e1is alta obtida por un ganador no evento. O tema ga\u00f1ador foi publicado como sinxelo en ingl\u00e9s e en sueco, coloc\u00e1ndose nos primeiros lugares das listas de popularidade suecas. En marzo lanzaron ao mercado o seu segundo \u00e1lbum \"Waterloo\" que conti\u00f1a a canci\u00f3n do mesmo nome, as\u00ed como os sinxelos \u00abHoney, Honey\u00bb e \u00abHasta ma\u00f1ana\u00bb.\nO 6 de abril de 1974, \u00abWaterloo\u00bb representou a Suecia na XIX edici\u00f3n do Festival de Eurovisi\u00f3n celebrado no Domo de Brighton, Reino Unido. Durante a s\u00faa presentaci\u00f3n os catro membros de ABBA levaron unhas vestimentas dese\u00f1adas por Inger Svvenke, e o director de orquestra Sven-Olof Walldoff disfrazouse como Napole\u00f3n Bonaparte. A pesar de que a interpretaci\u00f3n vocal dos catro non foi a mellor, o n\u00famero en si rompeu con varios estereotipos propios do festival. Ao final da votaci\u00f3n a canci\u00f3n obtivo vinte e catro puntos \u2014seis m\u00e1is que a representante de Italia \u00abSi\u00bb, de Gigliola Cinquetti\u2014 d\u00e1ndolle a Suecia a s\u00faa primeira vitoria no festival e a ABBA un \u00e9xito de alcance internacional.\nGa\u00f1ar o festival brindoulles a oportunidade de viaxar por Europa e presentarse en importantes programas de televisi\u00f3n como \"Top of the Pops\", \"Domino\", \"Starparade\", \"Toppop\" e \"\u00a1Se\u00f1oras y se\u00f1ores!\". \u00abWaterloo\u00bb chegou ao cume das listas na maior\u00eda dos pa\u00edses que visitaban, sendo o primeiro sinxelo n\u00famero un de ABBA no Reino Unido. Nos Estados Unidos, grazas ao apoio da s\u00faa nova compa\u00f1\u00eda discogr\u00e1fica Atlantic Records, o tema chegou ao n\u00famero seis na lista \"Billboard Hot 100\", contrario ao que pasou co \u00e1lbum, que s\u00f3 chegou ao n\u00famero 145 no \"Billboard 200\". Incluso en Australia, \u00abWaterloo\u00bb ascendeu ao n\u00famero catro nas listas da ARIA.\nO seguinte sinxelo de ABBA, \u00abHoney, Honey\u00bb, logrou escalar ao n\u00famero vinte e sete nos Estados Unidos, as\u00ed como \u00e1s tres primeiras posici\u00f3ns en Alema\u00f1a. Por\u00e9n, no Reino Unido Epic Records \u2014o seu selo discogr\u00e1fico nas illas Brit\u00e1nicas\u2014 decid\u00eda publicar unha remestura de \u00abRing Ring\u00bb no seu lugar. Este non logou colocarse dentro do \"top 30\" da lista \"UK Singles Chart\", incrementando a crecente especulaci\u00f3n de que o grupo era simplemente outro \"one-hit wonder\" de Eurovisi\u00f3n. Para atopar un novo tema que continuase co \u00e9xito xa obtido, no cuarteto regresou ao estudio de gravaci\u00f3n en agosto de 1974; algunhas pistas destas sesi\u00f3ns foron publicadas m\u00e1is adiante como parte do seu terceiro \u00e1lbum de estudio. En novembro decidiron lanzar unha destas canci\u00f3ns como sinxelo. A\u00ednda que \u00abSo Long\u00bb ti\u00f1a un estilo similar ao de \u00abWaterloo\u00bb, o seu lanzamento foi un fracaso comercial e \u00e9 considerado como o sinxelo de menor \u00e9xito de ABBA a nivel internacional.\nXiras de 1974 e 1975.\nEn novembro de 1974 ABBA comezou a s\u00faa primeira xira internacional, present\u00e1ndose primeiramente en pa\u00edses como Dinamarca, Alema\u00f1a, e Austria. Esta primeira parte do \"tour\" non tivo moito \u00e9xito, mostra de que o grupo a\u00ednda non contaba cunha gran base de seguidores f\u00f3ra de Escandinavia. De feito, debido \u00e1 pouca demanda de boletos se viron forzados a cancelar varias datas, inclu\u00edndo o \u00fanico concerto que ti\u00f1an previsto en Su\u00edza. Logo dun breve descanso, en xaneiro de 1975 realizaron a segunda parte da xira por Escandinavia, e contrario ao ocorrido na primeira parte, o espect\u00e1culo obtivo a atenci\u00f3n do p\u00fablico e da prensa. O cuarteto presentouse en sete datas cun cheo total, finalizando cun gran concerto en Suecia.\nAo finalizar a xira, a banda pasou os seguintes dous meses traballando no seu pr\u00f3ximo disco. \"ABBA\", o seu terceiro \u00e1lbum de estudio, sa\u00edu \u00e1 venda en abril de 1975 en conxunto co sinxelo \u00abI Do, I Do, I Do, I Do, I Do\u00bb. Ambos lanzamentos lograron unha boa recepci\u00f3n nalgunhas listas europeas e doutros pa\u00edses como Australia e Nova Zelandia, pero non as\u00ed no Reino Unido. Tras unha campa\u00f1a de promoci\u00f3n por varios programas de televisi\u00f3n europeos, ABBA comezou a prepararse para outra serie de concertos. Durante tres semanas do ver\u00e1n de 1975, o grupo realizou unha pequena xira por Suecia orixinalmente planeada para o ano anterior, pero que foi cancelada tralo seu triunfo no Festival de Eurovisi\u00f3n. Deste xeito present\u00e1ronse en dezaseis diferentes \"folkparks\" en Suecia e Finlandia, interpretando temas do seu m\u00e1is recente \u00e1lbum, atraendo a unha gran multitude. O seu espect\u00e1culo no parque de diversi\u00f3ns Gr\u00f6na Lund, Estocolmo, foi visto por unha audiencia estimada en 19\u00a0200 persoas. En total, esta pequena xira logrou recadar m\u00e1is de 500\u00a0000 SEK.\nEn xu\u00f1o de 1975, mentres estaban de xira, Polar Music decidiu lanzar como sinxelo o tema \u00abSOS\u00bb acadando de novo o \u00e9xito no Reino Unido, onde chegou ao n\u00famero seis e logrou colocar ao \u00e1lbum no n\u00famero trece. Tras 18 meses ABBA volv\u00eda a ter \u00e9xito naquel pa\u00eds. Nos Estados Unidos, \u00abSOS\u00bb chegou ao n\u00famero dez na lista de \"Record World\" e ao n\u00famero quince no \"Billboard Hot 100\", ademais de ser o primeiro n\u00famero un de ABBA en M\u00e9xico. Tam\u00e9n ga\u00f1ou un premio da Broadcast Music Incorporated por ser unha das canci\u00f3ns m\u00e1is tocadas na radio estadounidense en 1975. Despois de finalizada a xira, en agosto de 1975 comezaron a traballar no seu cuarto \u00e1lbum, sen saber se este chegar\u00eda a ser publicado. Os catro continuaban involucrados en proxectos alleos ao grupo: Bj\u00f6rn e Benny segu\u00edan compo\u00f1endo e producindo temas para outros artistas de Polar Music; Agnetha publicou o seu quinto \u00e1lbum de estudio \"Elva Kvinnor I Ett Hus\" \u2014onde se inclu\u00eda a versi\u00f3n en sueco de \u00abSOS\u00bb\u2014; e Frida culminou o seu primeiro \u00e1lbum de estudio chamado \"Frida ensam\".\nRecepci\u00f3n en Australia.\nEn agosto de 1975, a emisi\u00f3n dos v\u00eddeos de \u00abI Do, I Do, I Do, I Do, I Do\u00bb, \u00abMamma Mia\u00bb, \u00abSOS\u00bb e \u00abBang-A-Boomerang\u00bb no programa de televisi\u00f3n australiano \"Countdown\", deu comezo a un inmenso interese p\u00fablico por ABBA naquel pa\u00eds. A finais dese ano RCA Records \u2014o seu selo discogr\u00e1fico en Ocean\u00eda\u2014 decidiu publicar a compilaci\u00f3n \"The Best Of ABBA\"; a\u00ednda que para moitos era demasiado pronto para que o grupo lanzara un \u00e1lbum de recompilaci\u00f3ns, o material tivo un bo recibimento comercial, pasando dezaseis semanas no n\u00famero un con vendas que superaron o mill\u00f3n de copias vendidas, que o converteu no disco m\u00e1is vendido en Australia. Debido \u00e1 popularidade que ti\u00f1a o v\u00eddeo, \u00abMamma Mia\u00bb foi publicado como sinxelo, de modo que \u00abI Do, I Do, I Do, I Do, I Do\u00bb, \u00abMamma Mia\u00bb e \u00abSOS\u00bb ocuparon o posto un nas listas da ARIA de forma consecutiva.\nO \u00e9xito de ABBA en Australia e Nova Zelandia influ\u00edu na programaci\u00f3n de lanzamentos por parte de Polar Music e dos seus outros selos discogr\u00e1ficos en Europa. Por exemplo, a\u00ednda que \u00abMamma Mia\u00bb non foi considerada como un posible sinxelo ata o seu lanzamento australiano, a canci\u00f3n chegou ao n\u00famero un no Reino Unido a principios de 1976, ademais de acadar as primeiras dez posici\u00f3ns noutras listas europeas. O seu primeiro \u00e1lbum de recompilaci\u00f3ns, sinxelamente chamado \"Greatest Hits\" \u2014a versi\u00f3n europea de \"The Best of ABBA\"\u2014, sa\u00edu \u00e1 venda a finais de 1975. A compilaci\u00f3n foi ben recibida polo mercado europeo, incluso no Reino Unido, onde as s\u00faas vendas o colocaron como o segundo disco m\u00e1is vendido na d\u00e9cada de 1970 naquel pa\u00eds. Permaneceu once semanas no n\u00famero un e 130 semanas dentro da lista \"UK Albums Chart\". Ademais levou a ABBA por primeira vez dentro do \"top 50\" da lista \"Billboard 200\" dos Estados Unidos, onde eventualmente venderon un mill\u00f3n de copias e obtiveron un disco de platino.\nEn \"Greatest Hits\" inclu\u00eduse outro tema, \u00abFernando\u00bb, cuxa versi\u00f3n en sueco utilizouse en Suecia para facer promoci\u00f3n do \u00e1lbum de Frida como solista, \"Frida ensam\". Logo da boa recepci\u00f3n que obtivo en Escandinavia, decidiron gravar unha versi\u00f3n en ingl\u00e9s. \u00abFernando\u00bb lanzouse como sinxelo na primavera de 1976, ocupou o n\u00famero un en trece pa\u00edses e o cume das listas en Australia por catorce semanas, superando o r\u00e9cord de trece semanas de \u00abHey Jude\u00bb de The Beatles e convert\u00e9ndose no sinxelo m\u00e1is vendido nese pa\u00eds. Nos Estados Unidos, \u00abFernando\u00bb chegou \u00e1s primeiras dez posici\u00f3ns da lista \"Cashbox\" e ao n\u00famero trece no \"Billboard Hot 100\". Tam\u00e9n chegou ao cume das listas \"Adult contemporary\" do Canad\u00e1 e dos Estados Unidos, o primeiro n\u00famero un de ABBA en ambos pa\u00edses. En total, \u00abFernando\u00bb vendeu m\u00e1is de dez mill\u00f3ns de copias e converteuse no sinxelo m\u00e1is vendido do grupo.\nO \u00e9xito (1976-1980).\nA principios de 1976, mentres noutros pa\u00edses ABBA comezaba a ocupar os primeiros postos nas listas, nos Estados Unidos apenas conseguiron un sinxelo no \"top\" dez e as vendas dos \u00e1lbums non daban boas cifras. O disco hom\u00f3nimo \"ABBA\" s\u00f3 chegou ao n\u00famero 165 na lista de \"Cashbox\" e ao n\u00famero 174 no \"Billboard 200\". Ademais, as cr\u00edticas que a s\u00faa m\u00fasica recib\u00eda por parte dos profesionais eran variadas. Para a revista \"Creem\" en particular, nos Estados Unidos o grupo resistira \u00abunha moi desordenada campa\u00f1a de promoci\u00f3n\u00bb. Pola s\u00faa banda, ABBA pasou gran parte de 1976 traballando no seu novo \u00e1lbum de estudio, non sen realizar varios traballos de promoci\u00f3n en Europa e os Estados Unidos. En marzo, ABBA fixo unha visita a Australia onde apareceron en varios programas da radio e televisi\u00f3n, promovendo o seu sinxelo \u00abFernando\u00bb. O domingo 20 de marzo de 1976 \u00e1s 6:30 pm, o canal 9 de Australia retransmitiu o programa \"The Best Of ABBA\", un especial filmado durante a visita do cuarteto a semana anterior. A retransmisi\u00f3n foi vista polo 54% da cota de pantalla, rompendo o r\u00e9cord de audiencia imposto pola chegada do home \u00e1 L\u00faa en 1969.\nA pesar de que estaba planeado que o novo \u00e1lbum se publicase antes do ver\u00e1n de 1976, as constantes viaxes e xiras de promoci\u00f3n entorpeceron as sesi\u00f3ns de gravaci\u00f3n e o lanzamento do disco atrasouse para outubro. Por\u00e9n, o primeiro sinxelo do \u00e1lbum publicouse en agosto de 1976 e presentouse durante a gala en honra \u00e1 voda do rei Carlos XVI Gustavo de Suecia e a ra\u00ed\u00f1a Silvia Sommerlath. \u00abDancing Queen\u00bb volveuse un \u00e9xito instant\u00e1neo, vendendo m\u00e1is de tres mill\u00f3ns de copias tan s\u00f3 en 1976, logo de entrar ao \"top\" vinte nas listas de m\u00e1is de vinte pa\u00edses, ademais de ser a s\u00faa primeira entrada \u00e1s listas de popularidade en pa\u00edses como o Xap\u00f3n, Turqu\u00eda e a Uni\u00f3n Sovi\u00e9tica. As cr\u00edticas ao tema alagaban a composici\u00f3n, a instrumentaci\u00f3n e a harmon\u00eda das voces de Frida e Agnetha. \u00abDancing Queen\u00bb converteuse na canci\u00f3n insignia de ABBA, ademais de ser nomeada como unha das mellores canci\u00f3ns da historia segundo a revista \"Rolling Stone\".\nO cuarto \u00e1lbum de estudio do grupo p\u00faxose \u00e1 venda no outono de 1976. \"Arrival\" representou un novo nivel de realizaci\u00f3n e complexidade tanto en composici\u00f3n como no traballo de estudio, incitando cr\u00edticas entusiastas das revistas m\u00e1is orientadas ao \"rock\" do Reino Unido, como \"Melody Maker\" e \"New Musical Express\", e notas m\u00e1is apreciativas por parte dos cr\u00edticos estadounidenses. Os tres sinxelos obtidos de \"Arrival\" \u2014\u00abDancing Queen\u00bb, \u00abMoney, Money, Money\u00bb e \u00abKnowing Me, Knowing You\u00bb\u2014 tam\u00e9n tiveron unha boa recepci\u00f3n cr\u00edtica e comercial en Europa e Ocean\u00eda. Por\u00e9n, nos Estados Unidos a s\u00faa popularidade aumentou a menor escala, \"Arrival\" chegou ao n\u00famero vinte no \"Billboard 200\" e obtivo un disco de ouro polas s\u00faas vendas neste pa\u00eds. En abril do seguinte ano, \u00abDancing Queen\u00bb converteuse no \u00fanico n\u00famero un de ABBA no \"Billboard Hot 100\". En novembro de 1976, ABBA publicou o segundo sinxelo de \"Arrival\", \u00abMoney, Money, Money\u00bb, unha canci\u00f3n con estilo de \"cabaret\" que lle deu ao cuarteto un n\u00famero un en Alema\u00f1a, B\u00e9lxica, M\u00e9xico, Francia, Pa\u00edses Baixos, Nova Zelandia e Australia, onde a canci\u00f3n converteuse no seu sexto e \u00faltimo n\u00famero un. Por contra, no Reino Unido e os Estados Unidos o grupo experimentou un pequeno declive e \u00abMoney, Money, Money\u00bb s\u00f3 puido situarse no n\u00famero tres e cincuenta e seis, respectivamente.\nXira por Europa e Australia.\nEn xaneiro de 1977, o status do grupo cambiou drasticamente e os seus membros xa eran famosos a nivel mundial. Neste ano, \"Arrival\" estivo nomeado na primeira entrega dos premios Brit Awards na categor\u00eda de mellor \u00e1lbum internacional do ano, grazas \u00e1s s\u00faas vendas e popularidade no Reino Unido. Tralo lanzamento do sinxelo \u00abKnowing Me, Knowing You\u00bb, o 28 de xaneiro comezaron unha moi esperada xira por Europa e Australia, onde montaron un espect\u00e1culo no que presentaban os seus sinxelos de maior \u00e9xito e outros temas de t\u00f3dolos seus \u00e1lbums, ademais do mini-musical \"The Girl with the Golden Hair\". O concerto atraeu a atenci\u00f3n da prensa a trav\u00e9s de Europa Occidental, visitando Gotemburgo, Copenhaguen, Berl\u00edn, Colonia, Amsterdam, Antwerpen, Essen, Hannover, Hamburgo e terminando con varios concertos no Reino Unido en Manchester, Birmingham, Glasgow e Londres. Os boletos para as d\u00faas presentaci\u00f3ns no Royal Albert Hall estaban dispo\u00f1ibles s\u00f3 por correo e m\u00e1is tarde a oficina postal revelou que recibiron m\u00e1is de 3,5 mill\u00f3ns de pedidos de boletos, o suficiente para encher o sal\u00f3n de concerto m\u00e1is de 400 veces. Un dos concertos no Royal Albert Hall foi filmado e gravado coa intenci\u00f3n de facer un especial de televisi\u00f3n, pero isto nunca se concretou. Por\u00e9n, existiron moitas cr\u00edticas negativas acerca da presentaci\u00f3n do grupo, como a carencia de \u00abpersonalidade\u00bb, e que os catro actuaban \u00abmoi refinados\u00bb e \u00abestirados\u00bb.\nEn marzo de 1977, despois da manga europea da xira, ABBA presentouse en once datas en Australia ante un total de 145\u00a0000 espectadores. No concerto de apertura no Sydney Showgrounds en Sydney, m\u00e1is de 20 000 persoas esperaron por horas baixo a choiva para observar \u00e1 banda, polo que pese \u00e1s condici\u00f3ns do clima decidiron non cancelar o espect\u00e1culo. Posteriormente, os catro recordaron este concerto como un dos m\u00e1is memorables da s\u00faa carreira. En Melbourne, organizouse unha recepci\u00f3n c\u00edvica no concello da cidade e ABBA apareceu no balc\u00f3n para saudar a unha multitude de 100 000 persoas; nesta cidade o cuarteto ofreceu tres concertos no Sydney Myer Music Bowl, nun dos cales asistiu o primeiro ministro Malcolm Fraser. En Adelaida, o grupo deu un concerto no estadio de f\u00fatbol West Lakes ante un r\u00e9cord de 21 000 espectadores, con outros 10 000 escoit\u00e1ndoos desde o exterior. Durante o primeiro de cinco concertos en Perth, houbo unha falsa ameaza de bomba, polo que todos tiveron que evacuar o lugar do concerto.\nA xira estivo acompa\u00f1ada dunha histeria en masa e unha atenci\u00f3n sen precedentes os medios. Para facer promoci\u00f3n e mostrar a resposta do p\u00fablico australiano cara \u00e1 banda, Polar Music decidiu realizar unha pel\u00edcula dirixida por Lasse Hallstr\u00f6m. Nesta cinta, chamada simplemente \"\", aparecen varias escenas reais do cuarteto na s\u00faa visita a varias cidades, inclu\u00edndo fragmentos dos concertos, rodas de prensa e entrevistas con alg\u00fans seguidores de ABBA. De regreso a Suecia, Benny e Bj\u00f6rn comezaron a escribir temas in\u00e9ditos para a pel\u00edcula, que m\u00e1is tarde se incluir\u00edan no seu quinto \u00e1lbum de estudio. Pese o segundo embarazo de Agnetha, se lograron culminar as nove pistas do disco en menos de seis meses, e para outubro publicaron o primeiro sinxelo do \u00e1lbum. \u00abThe Name Of The Game\u00bb mostrou outro cambio nas melod\u00edas e o estilo da s\u00faa m\u00fasica, volv\u00e9ndose \u00abm\u00e1is maduros\u00bb e obtendo mellores cr\u00edticas por parte da prensa especializada. A canci\u00f3n chegou ao n\u00famero un nas listas brit\u00e1nicas, sendo o \u00fanico lugar onde acadou o cume das listas, a\u00ednda que logrou situarse dentro dos dez primeiros postos en Australia, Nova Zelandia, Sur\u00e1frica, M\u00e9xico e case toda Europa; quedando no n\u00famero doce do \"Billboard Hot 100\".\n\"The Movie\" e \"The Album\".\n\"ABBA: The Movie\" estreouse o 12 de decembro de 1977 en Estocolmo, unha semana despois de que Agnetha dera a luz ao seu segundo fillo con Bj\u00f6rn, Christian. Dirixida por Lasse Hallstr\u00f6m \u2014quen tam\u00e9n dirixiu a maior\u00eda dos v\u00eddeos da agrupaci\u00f3n\u2014, a pel\u00edcula orixinalmente planificouse para a televisi\u00f3n, pero Polar Music decidiu aumentar o presuposto para adaptala ao cine. Agreg\u00e1ronselle novas canci\u00f3ns e ABBA gravou unha serie de escenas en Estocolmo para completar a cinta. Despois da s\u00faa estrea recibiu cr\u00edticas favorables por parte da prensa europea e estadounidense; Leif Schulman de \"Billboard\" dixo que \u00abser\u00eda inxusto comparala cas pel\u00edculas de Dick Lester con The Beatles ou con \"Woodstock\", pero segue sendo unha das cintas pop m\u00e1is refrescantes dos anos recentes\u00bb. Contrario ao ideado, a cinta non tivo unha boa recepci\u00f3n en Australia, onde a popularidade do grupo decaeu gradualmente. Por\u00e9n, \"ABBA: The Movie\" levouse aos cines estranxeiros ao tempo que a s\u00faa imaxe crec\u00eda noutros territorios: a finais de 1978 estreouse no Xap\u00f3n, en 1979 chegou aos cines de Latinoam\u00e9rica e para 1982 comezouse a exhibir nos cines da Uni\u00f3n Sovi\u00e9tica e outros pa\u00edses comunistas.\nO mesmo d\u00eda da estrea da s\u00faa pel\u00edcula, ABBA publicou o seu quinto \u00e1lbum de estudio \"The Album\". O sucesor de \"Arrival\" presentaba unha maior ambici\u00f3n l\u00edrica e musical e, a\u00ednda que foi o menos benvido polos cr\u00edticos no Reino Unido, deulle ao grupo m\u00e1is sinxelos con \u00e9xito mundial: \u00abThe Name Of The Game\u00bb, \u00abTake A Chance On Me\u00bb e \u00abEagle\u00bb. O novo \u00e1lbum inclu\u00edu as versi\u00f3ns de estudio de \"The Girl with the Golden Hair\", un mini-musical presentado durante a s\u00faa xira anterior. Entre elas destacaba \u00abThank You For The Music\u00bb, que a\u00ednda que realmente nunca foi lanzado como sinxelo, converteuse nunha das canci\u00f3n m\u00e1is co\u00f1ecidas do cuarteto. A principios de 1978, ABBA publicou \u00abTake A Chance On Me\u00bb como o segundo sinxelo do \u00e1lbum. O ritmo pegadizo da canci\u00f3n axudoulle a acadar as primeiras posici\u00f3ns das listas no Reino Unido, Europa Occidental, M\u00e9xico e Sur\u00e1frica. A\u00ednda que \u00abTake A Chance On Me\u00bb non chegou ao cume do \"Billboard Hot 100\", logrou vender m\u00e1is copias que \u00abDancing Queen\u00bb, obtendo un disco de ouro da RIAA.\nPara 1978, ABBA e a s\u00faa obra eran reco\u00f1ecidos por gran parte dos m\u00fasicos daquela \u00e9poca. En maio culminaron os traballos para converter un cine abandonado no estudio de gravaci\u00f3n de Polar Music. O novo \u00absitio da arte\u00bb en Estocolmo non s\u00f3 estivo utilizado por ABBA, sen\u00f3n tam\u00e9n por outras grandes bandas como Led Zeppelin e Genesis. A partir de ent\u00f3n, ABBA gravou a gran maior\u00eda das s\u00faas canci\u00f3ns neste estudio, o cal contaba coa m\u00e1is alta tecnolox\u00eda de gravaci\u00f3n naquela \u00e9poca e unha localizaci\u00f3n privilexiada no centro de Estocolmo. Ao seren os artistas de maior \u00e9xito de Polar Music, o cuarteto pod\u00eda facer uso do estudio en horarios flexibles, situaci\u00f3n que solucionou o problema de dispo\u00f1ibilidade que se presentara ao alugar outros estudios. Durante maio, ABBA dirixiuse aos Estados Unidos para realizar unha campa\u00f1a publicitaria na que se presentaban como \u00abo grupo m\u00e1is vendedor da historia da m\u00fasica gravada\u00bb, sendo invitados a un especial de televisi\u00f3n con Olivia Newton-John e Andy Gibb. Como resultado desta campa\u00f1a, \u00abTake A Chance On Me\u00bb e \"The Album\" lograron subir posici\u00f3ns nas listas estadounidenses, chegando ao n\u00famero tres e catorce no \"Billboard Hot 100\" e o \"Billboard 200\", respectivamente. Nese mesmo mes, ABBA lanzou un sinxelo de promoci\u00f3n do seu novo \u00e1lbum en Europa, \u00abEagle\u00bb, a s\u00faa canci\u00f3n m\u00e1is longa gravada en estudio.\nConsecuencias do \u00e9xito.\nO grupo comezou a ter alg\u00fans problemas no novo estudio de Polar Music en Estocolmo. As sesi\u00f3ns de gravaci\u00f3n do seu sexto \u00e1lbum convert\u00e9ronse nas m\u00e1is longas e complicadas, xa que moitas das canci\u00f3ns gravadas e mesturadas durante este tempo a\u00ednda contin\u00faan sen ser publicadas, demostrando unha primeira crise creativa ao tardar m\u00e1is dun ano en completar as dez pistas que integrar\u00edan o seu seguinte disco. O cuarteto comezou as sesi\u00f3ns de composici\u00f3n en febreiro de 1978 \u2014dous meses despois do lanzamento de \"The Album\"\u2014, pero esta vez sen que Stig Anderson participase no proceso. Para agosto Polar Music premeunos para publicar un novo sinxelo, polo que elixiron unha das poucas pistas coas que estaban satisfeitos, \u00abSummer Night City\u00bb. A\u00ednda que a canci\u00f3n converteuse nun \u00e9xito en Escandinavia e Irlanda, s\u00f3 acadou o n\u00famero cinco no Reino Unido. Os catro expresaron certa preocupaci\u00f3n porque \u00abSummer Night City\u00bb rompeu a s\u00faa racha de sinxelos n\u00famero un naquel pa\u00eds; Agnetha dixo: \u00abconverteuse nun h\u00e1bito que cada cousa que lanz\u00e1bamos convert\u00edase nun n\u00famero un en Inglaterra\u00bb. Pese a todo, esta canci\u00f3n foi a plataforma para a incursi\u00f3n de ABBA na m\u00fasica disco co seu seguinte \u00e1lbum. O lado B do sinxelo \u2014\u00abMedley: Pick a Bale of Cotton/On Top of Old Smokey/Midnight Special\u00bb\u2014 era un popurr\u00ed que ABBA gravou para un disco de caridade para unha fundaci\u00f3n contra o cancro en Alema\u00f1a tres anos atr\u00e1s. Este tema permanece como a \u00fanica canci\u00f3n que a banda gravou e que non era da s\u00faa autor\u00eda.\nDo 17 ao 26 de novembro, ABBA estivo de visita no Xap\u00f3n nunha campa\u00f1a de promoci\u00f3n do mesmo xeito que fixera nos Estados Unidos meses atr\u00e1s. Se presentaron en diversas conferencias de prensa e programas de radio e televisi\u00f3n como \"The Best 10\", \"Ginza Now\" e \"11 pm\". Durante esta xira de promoci\u00f3n presentaron o que se supo\u00f1\u00eda ser\u00eda o seu novo sinxelo, If It Wasn't For The Nights. A finais de 1978, a Unicef convidounos a colaborar cunha canci\u00f3n para o disco \"Music for Unicef\", co obxectivo de doar as regal\u00edas do tema \u00e1 organizaci\u00f3n. Neste evento tam\u00e9n participaron outros artistas como Bee Gees, Olivia Newton-John, Earth, Wind &amp; Fire, Donna Summer, Rod Stewart, entre outros. Bj\u00f6rn e Benny abandonaron a idea de lanzar If It Wasn't For The Nights como sinxelo e no seu lugar elixiron unha balada cun t\u00edtulo en espa\u00f1ol. O 9 de xaneiro de 1979, o grupo presentouse co tema \u00abChiquitita\u00bb no concerto \"Music for Unicef\" ante a Asemblea Xeral das Naci\u00f3ns Unidas. O sinxelo lanzouse nas seguintes semanas convert\u00e9ndose no n\u00famero un en dez pa\u00edses; tam\u00e9n chegou ao n\u00famero dos no Reino Unido, ao catro en Australia e ao vinte e nove nos Estados Unidos. A canci\u00f3n segue sendo o sinxelo m\u00e1is vendido na historia de Am\u00e9rica Latina, e o \u00e9xito nos pa\u00edses de fala hispana animounos a gravar un disco totalmente en castel\u00e1n. No ano 2004, Unicef estimou que recibiron ingresos por m\u00e1is de 1\u00a0000\u00a0000\u00a0\u00a3 polas vendas da canci\u00f3n.\nA vida persoal dos catro tam\u00e9n cambiara. Logo de m\u00e1is de cinco anos de estar comprometidos, Benny e Frida casaron o 7 de outubro de 1978, nunha cerimonia privada nunha pequena igrexa de Liding\u00f6. D\u00edas despois do lanzamento de \u00abChiquitita\u00bb, Bj\u00f6rn e Agnetha anunciaron o seu divorcio. A noticia causou un interese masivo por parte da prensa, e conduciu a unha discusi\u00f3n acerca do futuro de ABBA. A parella asegurou aos medios e aos seus seguidores que continuar\u00edan o seu traballo como grupo e que o divorcio non les afectar\u00eda, a\u00ednda que a prensa continuou confront\u00e1ndoos coas s\u00faas entrevistas. Varios cr\u00edticos definiron este cambio como \u00abunha ruptura aparecida na imaxe de d\u00faas felices parellas unidas para crear m\u00fasica pop\u00bb. A presi\u00f3n do p\u00fablico sobre os catro fixo que o traballo no \u00e1lbum se acelerase en febreiro e marzo, de tal xeito que gravaron cinco temas do seu novo disco en tan s\u00f3 dous meses; dous destes foron producidos nos Estudios Criteria en Miami. O seu sexto \u00e1lbum de estudio, \"Voulez-Vous\", foi finalmente lanzado en abril de 1979 coa asistencia do enxe\u00f1eiro de son Tom Dowd, entre outros. O disco recibiu cr\u00edticas variadas, xa que contaba cunha grande influencia da m\u00fasica disco, a cal dominaba a escena musical de finais dos anos 1970. Por\u00e9n, as \u00fanicas dous baladas inclu\u00eddas neste converter\u00edanse nos sinxelos de maior \u00e9xito do \u00e1lbum. \"Voulez-Vous\" chegou ao cume das listas en Europa, Xap\u00f3n e M\u00e9xico; ademais, chegou ao \"top 10\" no Canad\u00e1 e Australia, e ao \"top 20\" nos Estados Unidos.\nAo mesmo tempo que o \u00e1lbum, o cuarteto publicou o sinxelo \u00abDoes Your Mother Know?\u00bb, o seu \u00faltimo sinxelo con Bj\u00f6rn como l\u00edder vocal, que acadou o n\u00famero un en B\u00e9lxica e Alema\u00f1a, o n\u00famero catro nas listas inglesas, dezasete en M\u00e9xico e dezanove no \"Billboard Hot 100\". De xeito similar, ning\u00fan dos sinxelos de \"Voulez-Vous\" acadou o n\u00famero un no Reino Unido, pero si chegaron m\u00e1is al\u00f3 do n\u00famero catro. A finais de xullo lanzouse o sinxelo de dobre lado A \u00abVoulez-Vous\u00bb/\u00abAngeleyes\u00bb, que logrou quedar no n\u00famero tres, ademais de acadar o n\u00famero un en B\u00e9lxica e entrar ao \"top 10\" en Irlanda, Su\u00edza, Sur\u00e1frica, Espa\u00f1a, Francia e os Pa\u00edses Baixos. Nos Estados Unidos ambas canci\u00f3ns foron lanzadas por separado, de xeito que \u00abAngeleyes\u00bb non chegou m\u00e1is al\u00f3 da posici\u00f3n 64 e \u00abVoulez-Vous\u00bb estancouse no posto 80.\nEn outono de 1979, en conxunto coa s\u00faa xira, o grupo lanzou o seu segundo \u00e1lbum de recompilaci\u00f3n, \"Greatest Hits Vol. 2\", o cal conti\u00f1a o seu novo sinxelo, \u00abGimme! Gimme! Gimme! (A Man After Midnight)\u00bb. A canci\u00f3n volveuse o seu disco m\u00e1is co\u00f1ecido en Europa e o Xap\u00f3n \u2014onde chegou ao n\u00famero 17 nas listas de \"Oricon\"\u2014, ao situarse no n\u00famero un en B\u00e9lica, Francia, Finlandia, Irlanda e Su\u00edza; no tres no Reino Unido e no oito en Australia. Mentres tanto, en M\u00e9xico ABBA conseguiu o seu noveno e \u00faltimo n\u00famero un con \u00abAs Good As New\u00bb. Na Uni\u00f3n Sovi\u00e9tica, debido \u00e1 prohibici\u00f3n de exportar rublos s\u00f3 se admit\u00edan pagos en especie, polo que Polar Music cobraba as vendas dos seus discos en petr\u00f3leo.\nXira mundial e gravaci\u00f3ns en castel\u00e1n.\nTras ver o \u00e9xito obtido en pa\u00edses de fala hispana coa versi\u00f3n en ingl\u00e9s de \u00abChiquitita\u00bb, ABBA decidiu gravar unha versi\u00f3n en castel\u00e1n coas letras compostas por Mary e Buddy McCluskey, executivos de RCA Records na Arxentina. O cuarteto tam\u00e9n presentouse nos programas \"Aplauso\" e \"300 millones\" en Espa\u00f1a, onde obtiveron un disco de ouro polas vendas do sinxelo. A versi\u00f3n en castel\u00e1n converteuse nun \u00e9xito nas radios de Espa\u00f1a e Am\u00e9rica Latina, ademais de ser lanzada noutros territorios como Francia, Australia e o Xap\u00f3n. Tan s\u00f3 en M\u00e9xico e a Arxentina, a versi\u00f3n en espa\u00f1ol de \u00abChiquitita\u00bb vendeu m\u00e1is de dous mill\u00f3ns de copias. Para probar a s\u00faa racha de sorte, RCA Records animou ao grupo a gravar outra versi\u00f3n en castel\u00e1n. O tema elixido para esta ocasi\u00f3n foi \u00abI Have A Dream\u00bb, que en espa\u00f1ol converteuse en \u00abEstoy so\u00f1ando\u00bb. O sinxelo foi ben recibido en varios pa\u00edses castelanfalantes, convenc\u00e9ndoos de que deber\u00edan gravar un disco totalmente en espa\u00f1ol despois de terminar o seu \"tour\".\nO 13 de setembro, ABBA comezou a s\u00faa primeira e \u00fanica xira por Norteam\u00e9rica no Northlands Coliseum, en Edmonton, cun cheo de 14\u00a0000 persoas. Durante as catro semanas seguintes, present\u00e1ronse un total de dezasete concertos totalmente vendidos, trece nos Estados Unidos e catro no Canad\u00e1. Por\u00e9n, v\u00edronse forzados a cancelar varias datas: o \u00faltimo concerto planeado de ABBA nos Estados Unidos foi cancelado debido \u00e1 crise nerviosa que sufriu Agnetha durante o voo de Nova York a Boston, cando o avi\u00f3n privado no que viaxaba foi sometido a condici\u00f3ns extremas causadas por un tornado, sen que puidera aterrar durante moito tempo. A xira rematou cunha presentaci\u00f3n en Toronto no Maple Leaf Gardens ante unha multitude de 18\u00a0000 espectadores. A\u00ednda que o espect\u00e1culo xerou as mesmas queixas que houbo na xira de 1977 e moitos asistentes aseguraron que ABBA era m\u00e1is un grupo de estudio que unha banda en vivo, alg\u00fans cr\u00edticos se impresionaron pola boa produci\u00f3n do espect\u00e1culo e o recibimento que tiveron entre o p\u00fablico, especialmente se se consideraba a s\u00faa condici\u00f3n en Norteam\u00e9rica.\nV\u00eddeos musicais, moda e presentaci\u00f3ns.\nA\u00ednda que ABBA non foi un dos primeiros artistas en gravar v\u00eddeos especiais para os seus sinxelos, foron dos primeiros en utilizalos como ferramenta de promoci\u00f3n. A principal raz\u00f3n pola que o cuarteto comezou a gravar v\u00eddeos foi que as s\u00faas canci\u00f3ns se estaban facendo populares en diferentes territorios e que as aparici\u00f3ns en directo non sempre eran posibles. Deste xeito minimizaron o n\u00famero de viaxes que ti\u00f1an que facer, especialmente a aqueles pa\u00edses que requir\u00edan voos moi longos. Ademais, os catro ti\u00f1an as s\u00faas propias obrigas familiares e Agnetha, que sofre de fobia aos avi\u00f3ns, negouse a estar separada dos seus fillos pequenos durante longos per\u00edodos de tempo. Stig viu o potencial de transmitir un sinxelo v\u00eddeo na televisi\u00f3n para dar a co\u00f1ecer un sinxelo ou un \u00e1lbum, permitindo promoci\u00f3n m\u00e1is f\u00e1cil e r\u00e1pida que unha xira de concertos. Estes clips comezaron como gravaci\u00f3ns da banda interpretando a canci\u00f3n nun estudo en branco, pero pronto cambiaron para mostrar escenas das vidas dos catro arredor de Estocolmo. Cando a canle de m\u00fasica MTV comezou a emitir en 1981, o grupo xa producira m\u00e1is de vinte e cinco v\u00eddeos. Alg\u00fans dos seus v\u00eddeos convert\u00e9ronse en cl\u00e1sicos polo uso de traxes dos anos 70 e os seus efectos especiais, que mostraban aos membros do grupo en diferentes planos, xuntando diferentes parellas, superpo\u00f1endo o perfil duns cos outros, as caras dos outros ou cantando cara a cara. A maior\u00eda dos v\u00eddeos de ABBA, inclu\u00eddo \"ABBA: The Movie\", foron dirixidos por Lasse Hallstr\u00f6m, que posteriormente dirixir\u00eda pel\u00edculas como \"My Life as a Dog\", \"The Cider House Rules\" e \"Chocolat \".\nABBA caracterizouse amplamente polo uso de roupas combinadas de cores entre os catro. A primeira vez que usaron estes traxes caracter\u00edsticos foi durante o Eurovisi\u00f3n 1974, onde os seus traxes dese\u00f1ados por Inger Svvenke atraeron a atenci\u00f3n do p\u00fablico europeo e foron parte esencial da s\u00faa presentaci\u00f3n. Durante o resto da d\u00e9cada, o grupo usou unha ampla gama de roupa cunha variedade de prendas, inclu\u00edndo kimonos, abrigos de pel, minisaias, botas con plataformas e sombreiros. Simon Freith e Peter Langley da revista \"Creem\" escribiron: \"As rapazas levaban roupa de festa verdadeiramente incrible, vestidos sacos brancos cubertos cun gran estampado dun gato negro, traxes retocados con adornos de \u00f3palo, caft\u00e1ns autenticamente feros e catro veces m\u00e1is grande do normal, parecen tarxetas de Nadal baratas. Os mozos levaban eses traxes dunha peza de nailon con cremalleira, traxes sa\u00eddos dunha pel\u00edcula de ciencia ficci\u00f3n, pantal\u00f3ns acampanados dourados e botas extenuantes con tac\u00f3ns. A tensi\u00f3n resultante entre a inocencia e a sofisticaci\u00f3n \u00e9 a base da atracci\u00f3n sexual de ABBA. Os catro utilizaron estes traxes nas s\u00faas entrevistas, v\u00eddeos, sesi\u00f3ns fotogr\u00e1ficas, presentaci\u00f3ns, concertos e para actos p\u00fablicos, polo que a prensa comezou a cuestionalos sobre o seu uso. Neste sentido, Agnetha dixo: \u00aben privado, somos completamente normais: por iso g\u00fastanos vestirnos con roupas chamativas no escenario. Sen algo de brillo, parecer\u00edamos moi marulos.\u201d A \u00faltima vez que levaron un destes traxes foi na s\u00faa xira mundial de 1979, onde os catro levaron traxes de \u00edndigo, azul e morado dese\u00f1ados por Owe Sandstr\u00f6m para combinar coa ambientaci\u00f3n. Moitos dos outfits de ABBA foron retomados por outros artistas nas d\u00e9cadas seguintes, reco\u00f1ecendo a contribuci\u00f3n do grupo ao mundo da moda.\nPero realmente o caso de Abba era un asunto de di\u00f1eiro. Segundo o cuentan os membros do grupo no libro publicado para celebrar o 40 aniversario da s\u00faa vitoria en Eurovisi\u00f3n, para poder desgravar o custe do vestiario, ti\u00f1an que demostrar que se trata de roupa imposible de levar na r\u00faa. De a\u00ed as plataformas exageradas, as lentexuelas e os pantal\u00f3ns moi, moi acampanados.\n\u00c9 evidente que a roupa foi un elemento m\u00e1is que contribu\u00edu \u00e1 imaxe do grupo. Como dec\u00eda Bj\u00f6rn Ulvaeus, vest\u00edan como locos, pero a xente se acordar\u00eda deles incluso se non ganaban o concurso. A\u00ednda as\u00ed, parecer\u00eda ser demasiado para desgravar algunha corona. Pero se lembramos a historia de Suecia, vemos que non o \u00e9. Na \u00e9poca na que triunfaba Abba, as profesi\u00f3ns liberais en Suecia pagaban un IRPF de ata un 83%. A isto se lle sumaban outros impostos e custos de seguridade social. As\u00ed, Astrid Lindgren, a creadora de Pippi Mediaslongas, nunha ocasi\u00f3n tuvo que pagar m\u00e1is do que ingresou aquel ano, un 102%. Indignada, escribiu o conto \u201cPomperipossa en Monismania\u201d, unha s\u00e1tira na que conta a experiencia surrealista. Polos mesmos motivos o co\u00f1ecido director de cine sueco, Ingmar Bergman, amenazou con deixar o pa\u00eds.\nABBA sempre foi criticado por ser m\u00e1is unha banda de estudo que unha banda en directo. Curiosamente, o cuarteto apoiou esta afirmaci\u00f3n, argumentando que se sent\u00edan m\u00e1is c\u00f3modos no estudo que no escenario. Por iso, a pesar da demanda de entradas, as tres xiras mundiais que realizaron non superaron as cincuenta datas e todas duraron menos de tres meses. As cr\u00edticas recibidas polos seus espect\u00e1culos foron mixtas: a\u00ednda que a prensa afirmaba que o grupo soaba bastante ben en directo, sinalaron a s\u00faa falta de carisma e personalidade como un dos seus maiores problemas ao estar sobre o escenario. dixo Agnetha en nome dos catro: \"a mi\u00f1a casa musical \u00e9 o estudio, non o escenario\". Pola contra, a Frida sempre lle gustou ir de xira, afirmando que \"Creo que estar no escenario \u00e9 para morrer, eu Sinto seguro porque me gusta o que fago.\" O cuarteto preferiu promocionarse a trav\u00e9s da radio e da televisi\u00f3n, aparecendo en programas como \"Top of the Pops, Saturday Night Live, Aplauso, Toppop, Musikladen\", entre e outros.&lt;ref&gt;"}
{"id": "52161", "revid": "56817", "url": "https://gl.wikipedia.org/wiki?curid=52161", "title": "Ribe", "text": "Ribe \u00e9 unha cidade de Dinamarca. No ano 2005 ti\u00f1a 18.000 habitantes. Ata o 1 de xaneiro de 2007 foi a capital do condado de Ribe, actualmente pertence \u00e1 Rexi\u00f3n de Syddanmark.\nO documento m\u00e1is antigo que fai referencia \u00e1 localidade \u00e9 de 854, como un centro comercial grazas ao seu porto, que actualmente non existe xa que o acceso \u00e1 r\u00eda que une a cidade co mar se foi cubrindo de area. Na Idade Media foi unha pr\u00f3spera cidade comercial, unha das m\u00e1is importantes de Escandinavia e constitu\u00eda un dos puntos de embarque dos peregrinos escandinavos cara a Santiago de Compostela no Cami\u00f1o Xacobeo.\nA catedral \u00e9 un dos edificios emblem\u00e1ticos da cidade, a \u00fanica en Dinamarca de cinco plantas e co t\u00edmpano meirande do pa\u00eds."}
{"id": "52162", "revid": "85894", "url": "https://gl.wikipedia.org/wiki?curid=52162", "title": "San Xes de Vilari\u00f1o, Lobeira", "text": "San Xes de Vilari\u00f1o \u00e9 unha parroquia do concello de Lobeira, na comarca da Baixa Limia, provincia de Ourense. No ano 2007 ti\u00f1a 303 habitantes, dos cales 150 eran homes e 153 mulleres."}
{"id": "52168", "revid": "98629", "url": "https://gl.wikipedia.org/wiki?curid=52168", "title": "Filipe IV de Espa\u00f1a", "text": "Filipe IV de Espa\u00f1a, tam\u00e9n co\u00f1ecido como Filipe IV de Habsburgo, nado en Valladolid o 8 de abril de 1605 e finado en Madrid o 17 de setembro de 1665, denominado \"O Grande\" ou \"O Rei Planeta\", foi rei de Espa\u00f1a desde o 31 de marzo de 1621 at\u00e9 o seu falecemento; as\u00ed mesmo foi rei de Portugal, como Filipe III at\u00e9 o 1 de decembro de 1640. O seu reinado de 44 anos e 170 d\u00edas foi o m\u00e1is longo da casa dos Austria e o terceiro da historia espa\u00f1ola, sendo superado s\u00f3 por Filipe V e Afonso XIII, a\u00ednda que os primeiros dezaseis anos do reinado deste \u00faltimo foron baixo rexencia.\nDurante a primeira etapa do seu reinado compartiu a responsabilidade dos asuntos de Estado con Gaspar de Guzm\u00e1n, conde-duque de Olivares, quen realizou unha en\u00e9rxica pol\u00edtica exterior que buscaba manter a hexemon\u00eda espa\u00f1ola en Europa. Trala ca\u00edda de Olivares, encargouse persoalmente dos asuntos de goberno, axudado por cortes\u00e1ns moi influentes, como Luis M\u00e9ndez de Haro, sobri\u00f1o de Olivares, e o duque de Medina das Torres.\nOs exitosos primeiros anos do seu reinado auguraron a restauraci\u00f3n da preeminencia universal dos Habsburgo, pero a guerra constante da Europa protestante e a cat\u00f3lica Francia contra Espa\u00f1a conduciron ao declive e ru\u00edna da Monarqu\u00eda Hisp\u00e1nica, que tivo de ceder a hexemon\u00eda en Europa \u00e1 puxante Francia de Lu\u00eds XIV, as\u00ed como reco\u00f1ecer a independencia de Portugal e das Provincias Unidas.\nTraxectoria.\nPrimeiros anos.\nFelipe Domingo V\u00edctor de la Cruz naceu o 8 de abril de 1605 no Palacio Real de Valladolid. Foi o terceiro dos oito fillos e primeiro home do matrimonio habido entre Filipe III de Espa\u00f1a e a s\u00faa curm\u00e1 segunda (os seus av\u00f3s Filipe II de Espa\u00f1a e Carlos II de Estiria eran primos) a arquiduquesa Margarida de Austria. \u00c1s sete semanas de nacer foi levado \u00e1 pia bautismal da igrexa conventual de San Paulo de Valladolid en brazos do ambicioso valido de Filipe III, o duque de Lerma.\nReinado.\nCompartiu a responsabilidade dos asuntos de Estado con validos, entre os que destacar\u00eda Gaspar de Guzm\u00e1n, conde-duque de Olivares, que tentou realizar unha pol\u00edtica exterior que buscaba manter a hexemon\u00eda espa\u00f1ola en Europa. Tam\u00e9n destaca o seu segundo valido, Luis M\u00e9ndez de Haro, sobri\u00f1o de Olivares.\nEtapa do Conde-duque de Olivares (1621-43).\nCando se aproximaba o fin do reinado de Filipe III, as intrigas palacianas disput\u00e1banse a confianza do futuro rei, o pr\u00edncipe de Asturias que chegar\u00eda a ser Filipe IV. O valido do rei, o duque de Lerma, loitaba por obter o favor do monarca co apoio do seu xenro, o conde de Lemos e do seu primo, Fernando de Borja, xentilhome da c\u00e1mara do pr\u00edncipe, fronte aos seus dous fillos, o duque de Uceda e o conde de Salda\u00f1a. Olivares, que durante tanto tempo fora un personaxe illado naquela casa, converteuse nun estreito aliado dos fillos contra o seu pai.\nTam\u00e9n aproveitou o conde-duque a posici\u00f3n do seu t\u00edo Baltasar de Z\u00fa\u00f1iga no Consello de Estado (que el mesmo propiciara) para mover os f\u00edos de palacio.\nTras a morte do rei en 1621 debido a unhas febres que contraeu en 1619 ao regreso dunha viaxe a Portugal, onde o seu fillo fora xurado como herdeiro da coroa portuguesa, o novo rei Filipe IV escolleu o Conde-duque de Olivares como valido.\nPol\u00edtica interior.\nDurante a s\u00faa etapa como valido, o conde-duque realizou unha serie de reformas para poder manter a hexemon\u00eda en Europa. Estes cambios concret\u00e1ronse en catro aspectos: reformar a vida p\u00fablica, fomentar a econom\u00eda, mellorar a facenda e impulsar a formaci\u00f3n dun ex\u00e9rcito com\u00fan.\nO valido tentou impo\u00f1er as leis e costumes castel\u00e1s no seu prop\u00f3sito de unir a monarqu\u00eda hisp\u00e1nica nunha comunidade nacional, cunha fiscalidade, administraci\u00f3n e dereito com\u00fans. Pero non alcanzou o seu prop\u00f3sito debido \u00e1 oposici\u00f3n da nobreza \u00e1s novas propostas do valido.\nMoral p\u00fablica.\nPara iso loitou contra a corrupci\u00f3n do reinado anterior. Ordenou encerrar ao duque de Uceda e ao duque de Osuna, confiscou os bens do duque de Lerma e someteu a Rodrigo Calder\u00f3n a un xu\u00edzo no cal se decretou a s\u00faa execuci\u00f3n.\nMediante un decreto obrigou a facer un inventario da fortuna daquelas persoas que desempe\u00f1asen cargos p\u00fablicos e de relevancia. Para controlar este decreto formou a Xunta de Reformaci\u00f3n, que m\u00e1is tarde se encargar\u00eda de velar pola vida p\u00fablica dos cidad\u00e1ns.\nUn dos aspectos que se aplicou con maior transcendencia foi o aumento da demograf\u00eda espa\u00f1ola; para iso o conde-duque prohibiu a emigraci\u00f3n e favoreceu a inmigraci\u00f3n e as familias numerosas.\nPara favorecer a educaci\u00f3n dos espa\u00f1ois, mandou constru\u00edr o Colexio Real de Madrid en 1629 e outras instituci\u00f3ns, dirixidas principalmente por xesu\u00edtas.\nDentro desta din\u00e1mica de reforma da moral, d\u00faas pragm\u00e1ticas tomadas por Filipe IV no s\u00e9culo , nun ambiente de \u00abreformaci\u00f3n dos costumes\u00bb, pretenderon de s\u00fapeto abolir a prostituci\u00f3n en todos os territorios da monarqu\u00eda.\nReforma da facenda.\nRecorreuse \u00e1 introduci\u00f3n de novos impostos \u00e1 Coroa, repartidos de maneira m\u00e1is equitativa. Os reinos perif\u00e9ricos puxeron resistencia a estes novos impostos, moitas veces con mot\u00edns. A nobreza non aceptou un imposto sobre as elevadas rendas do reino nin a taxa sobre produtos de luxo, e bloqueou continuamente estas medidas.\nEsta reforma fracasou nun momento en que os gastos aumentaron. Por iso o conde-duque tivo que buscar di\u00f1eiro na emisi\u00f3n de xuros, pr\u00e9stamos a banqueiros xudeus portugueses, novas contribuci\u00f3ns votadas en Cortes e a declaraci\u00f3n de bancarrota (en realidade, suspensi\u00f3n de pagos) en momentos de extrema necesidade.\nO conde-duque tentou crear un banco nacional co fin de facilitar o comercio e contribu\u00edr aos gastos da monarqu\u00eda. Para facerse cun capital solicitou unha contribuci\u00f3n especial sobre os patrimonios superiores a 2000 ducados de renda, pero a nobreza volveu opo\u00f1erse, o cal causou o seu fracaso. \nA monarqu\u00eda espa\u00f1ola de Filipe IV viuse envolvida nunha recesi\u00f3n econ\u00f3mica que afectou a toda Europa, e que en Espa\u00f1a se notou m\u00e1is pola necesidade de manter unha custosa pol\u00edtica exterior. Isto levou \u00e1 subida dos impostos, ao secuestro de remesas de metais preciosos procedentes das Indias, \u00e1 venda de xuros e cargos p\u00fablicos, \u00e1 manipulaci\u00f3n monetaria etc. Todo con tal de xerar novos recursos que puidesen paliar a crise econ\u00f3mica.\nNupcias e descendentes.\nCasou o 25 de novembro de 1615 en Bordeos coa princesa Isabel de Borb\u00f3n, filla do rei Henrique IV de Francia e de Mar\u00eda de M\u00e9dici, filla do gran duque de Toscana, Francisco I. Desta uni\u00f3n naceron:\nCasou, en segundas nupcias, o 7 de outubro de 1649 en Madrid con Mariana de Austria, filla do emperador Fernando III de Habsburgo e da infanta Mariana de Espa\u00f1a. Desta uni\u00f3n naceron:\nTivo tam\u00e9n varios fillos ilex\u00edtimos, entre eles, tido coa actriz Mar\u00eda Calder\u00f3n \"A Calderona\":\nValimento do conde-duque de Olivares.\nReformas internas.\nObxectivo prioritario do seu mandato ser\u00eda restaurar o poder da coroa, que sufrira unha diminuci\u00f3n consider\u00e1bel no reinado anterior. Delegou as atribuci\u00f3ns de goberno no poderoso conde-duque de Olivares (1621-1643), coa fin de realizar un ambicioso proxecto de reforma, que afectaba \u00e1 maior parte das instituci\u00f3ns. A s\u00faa primeira tarefa centrar\u00edase na Facenda, tentando recuperar as rendas perdidas: control sobre o gasto p\u00fablico, ordenaci\u00f3n e estruturaci\u00f3n do sistema impositivo etc. No \u00e1mbito econ\u00f3mico xeral, tentouse importar o modelo mercantilista holand\u00e9s e presentouse o proxecto da \"Uni\u00f3n de Armas\", coa finalidade de ordenar e canalizar os recursos provenientes dos territorios perif\u00e9ricos, necesarios para manter un ex\u00e9rcito potente, que puidese afrontar os conflitos armados abertos e m\u00e1is, de paso, estabelecer a periodicidade e a seguranza das entregas para a Facenda real. O proxecto de reformas completar\u00edase con medidas moralizantes, propostas pola \"Xunta de Reforma\", entre 1618 e 1622.\nEn 1624 a ideolox\u00eda reformadora plasmouse no \"Gran Memorial\", destacando, como grandes li\u00f1as de actuaci\u00f3n, a consecuci\u00f3n dunha monarqu\u00eda de talante administrativo, dominada pola eficacia e a racionalizaci\u00f3n das acci\u00f3ns de goberno, encami\u00f1adas cara o cumprimento de obxectivos e con criterios puramente executivos.\nPor\u00e9n, diversos problemas far\u00edan fracasar o proxecto reformador. A cantidade decrecente do ouro americano que chega ao porto de Sevilla entre 1619 e 1621, a oposici\u00f3n das Cortes de Castela a cambios nos impostos, a oposici\u00f3n dos pa\u00edses contra a \"Uni\u00f3n de Armas\" e o enfrontamento dos consellos co conde-duque e as s\u00faas xuntas. Todo coincidiu para que se declarase a primeira quebra da monarqu\u00eda en 1627, logo de conseguir d\u00faas grandes vitorias militares en 1625 (Bai\u00eda e Breda). Ademais, a intervenci\u00f3n en Bohemia en 1618 e o fracaso na renovaci\u00f3n da tregua de Antuerpen en 1621 viciaron a pol\u00edtica exterior, provocando un crebadeiro de cabeza para o goberno de Olivares.\nA situaci\u00f3n foise convertendo de dram\u00e1tica en desastrosa. A pesar do beneficio que, en primeira instancia supuxera a quebra ao contribu\u00edr a enxugar o d\u00e9ficit, os feitos posteriores resultar\u00edan nefastos. As\u00ed, entre 1621 e 1626 procedeuse a cu\u00f1ar moeda de bill\u00f3n en exceso; a car\u00edsima intervenci\u00f3n en Mantua foi seguida das derrotas de Matanzas (1628), Hertogenbosch (1629) e Pernambuco (1630). As medidas tomada empeoraron a situaci\u00f3n: a abolici\u00f3n dos mill\u00f3ns por parte de Filipe IV, e o aumento excesivo do monopolio do sal en 1631 provocaron a rebeli\u00f3n de Biscaia (1631-1634). Os proxectos de reforma quedaron definitivamente arrombados, instalada a monarqu\u00eda nun esforzo b\u00e9lico que implicaba todos os territorios e que consum\u00eda os escasos recursos da Facenda.\nA recuperaci\u00f3n do voto de Galicia nas Cortes de Castela.\nPola Real C\u00e9dula de 5 de febreiro de 1623. Filipe IV concedeu o voto a Galicia nas Cortes de Castela. Galicia estaba integrada ata ent\u00f3n na provincia de Zamora, e foi a primeira en romper a resistencia dos privilexiados nas Cortes de Castela. Ademais de inaugurar tam\u00e9n o sistema de voto plural e alternativo, pois este voto para a nova provincia galega non se concedeu a unha \u00fanica cidade, sen\u00f3n \u00e1s capitais das sete provincias: Betanzos, A Coru\u00f1a, Lugo, Mondo\u00f1edo, Ourense, Santiago e Tui. Unha caracter\u00edstica propia da representaci\u00f3n galega ser\u00eda a s\u00faa pronunciada natureza aristocr\u00e1tica, nunha asemblea onde non era habitual a presenza da alta nobreza. Este ser\u00eda o caso, nas Cortes de 1649, cos condes Altamira e Monterrei.\nCa\u00edda de Olivares.\nEn 1635 iniciouse a guerra con Francia, un costos\u00edsimo conflito que profundou a crise da monarqu\u00eda, obrigada a recorrer \u00e1 venda de regal\u00edas e do patrimonio da Coroa, a pedir donativos e a utilizar as Cortes para aumentar en servizos. Ademais, a necesidade de fondos incrementou a presi\u00f3n sobre unha nobreza xa endebedada, sobre a cal reca\u00eda a petici\u00f3n de tropas e a defensa do reino, ao mesmo tempo que era afastada da Corte por Olivares. Se ben a guerra foi en principio exitosa (Nordlingen, 1634, Hondarribia 1638), as medidas adoptadas para a sufragar provocaron as revoltas de catal\u00e1ns e portugueses (1640), que acabar\u00edan por custarlle o cargo a Olivares no 23 de xaneiro de 1643 e m\u00e1is o seu desterro. En substituci\u00f3n, formouse un goberno de emerxencia, tutelado por Filipe IV, quen non volver\u00eda a confiar o mesmo grao de poder a ningu\u00e9n m\u00e1is.\nConflito con Catalu\u00f1a.\nO conflito entre o conde-duque e Catalu\u00f1a comezou coa negaci\u00f3n das Cortes Catal\u00e1s a colaborar coa Uni\u00f3n de Armas que aquel propuxera en 1626. A guerra contra Francia dificultou a\u00ednda m\u00e1is o entendemento entre a Generalitat de Catalu\u00f1a e o Consell de Cent co Estado.\nAs tropas castel\u00e1s e italianas que entraran en Catalu\u00f1a para combateren os franceses no Rosell\u00f3n causaron grandes danos nas zonas rurais, mesmo actuando en determinados momentos como un ex\u00e9rcito de ocupaci\u00f3n. En sinal de protesta, o 7 de xu\u00f1o de 1640 os campesi\u00f1os catal\u00e1ns, que estaban en Barcelona para celebrar a festa do Corpus, ocuparon a cidade, matando o vicerrei: foi o que se denominou o Corpus de Sangue. A Generalitat uniuse ao bando rebelde, perante o cal o valido actuar\u00eda con toda a forza. A Generalitat proclamou a Rep\u00fablica Catalana e doou o condado de Barcelona ao rei Lu\u00eds XIII de Francia. Deste xeito iniciouse a guerra dos Segadores (en catal\u00e1n \"Guerra dels Segadors\").\nConflito con Portugal.\nO retorno das hostilidades nas Provincias Unidas en 1640 repercutiu nas colonias portuguesas de Asia e o Brasil. En decembro dese mesmo ano unha conspiraci\u00f3n, encabezada pola nobreza, proclamou rei de Portugal ao duque de Braganza, co nome de Xo\u00e1n IV de Portugal, que asinou a paz cos holandeses e obtivo apoio de ingleses e franceses. Obrigado o conde-duque a combater en moitas frontes, tan s\u00f3 logrou reunir un ex\u00e9rcito moi feble, que foi derrotado en Elvas.\nAscenso de Luis M\u00e9ndez de Haro.\nDespois da ca\u00edda de Olivares, o rei nomeou novo valido a Luis M\u00e9ndez de Haro, sobri\u00f1o do anterior, co t\u00edtulo de primeiro ministro. O seu obxectivo centrar\u00edase en acabar cos conflitos internos e m\u00e1is conseguir a paz en Europa.\nRevoltas internas.\nOs conflitos abertos en Catalu\u00f1a e Portugal continuaban, un\u00edndose a estes o de Arag\u00f3n. M\u00e9ndez de Haro logrou, en 1652, finalizar a guerra dos Segadores, logo de 15 meses de asedio sobre Barcelona, entrando o mesmo rei na cidade.\nA presi\u00f3n fiscal, a falta de alimentos, o descontentamento pola alteraci\u00f3n da moeda e as levas militares crearan malestar en diversas zonas como no Reino de N\u00e1poles e en Sicilia no 1647, na Coroa de Castela entre 1647-1652 e entre 1655-1657.\nPol\u00edtica exterior.\nOs terzos castel\u00e1ns ser\u00edan vencidos na batalla de Rocroi en 1643, ante o cal M\u00e9ndez de Haro decidiu mudar de estratexia. Polo Tratado de Westfalia reco\u00f1eceuse a independencia das Provincias Unidas e a conservaci\u00f3n de Flandres.\nA guerra con Francia, por\u00e9n, continuou a causa do problema formulado polo dominio do Franco Condado e o Rosell\u00f3n. Grazas \u00e1 guerra interna en Francia, os castel\u00e1ns conseguiron derrotar os franceses en Valenciennes en 1656. Inglaterra e a propia Francia pactaron no ano seguinte repartirse Flandres, inici\u00e1ndose unha nova fronte de guerra. A inviabilidade da guerra conduciu a asinar un acordo co pa\u00eds galo por medio da Paz de Munster de 1648 e m\u00e1is o Tratado dos Pireneos de 1659. Este \u00faltimo significou a definitiva perda do Rosell\u00f3n e de parte da Cerda\u00f1a, as\u00ed mesmo cedeuse o Artois, territorios todos que pasaron a mans francesas. Tam\u00e9n foi pactado o matrimonio da infanta Mar\u00eda Teresa de Espa\u00f1a co rei Lu\u00eds XIV de Francia, a que se lle forneceu un dote de 500.000 escudos.\nIndependencia de Portugal.\nEn 1665 Afonso VI de Portugal obtivo unha grande vitoria na batalla de Villaviciosa contra as tropas do rei espa\u00f1ol, pondo fin as\u00ed \u00e1s pretensi\u00f3ns deste de tentar unir de novo a Coroa portuguesa aos dominios dos Austrias castel\u00e1ns.\nS\u00e9culo de Ouro.\nFilipe IV foi home de grande cultura e mecenas das artes, adquirindo para a Coroa m\u00e1is de 800 cadros, a maior\u00eda expostos hoxe en d\u00eda no Museo do Prado de Madrid. Na colecci\u00f3n figuraban artistas tan importantes como Diego Vel\u00e1zquez, que foi o seu pintor oficial, Giovanni Lanfranco, Aniello Falcone, ou Nicolas Poussin.\nMorte e sucesi\u00f3n.\nO rei faleceu o 17 de setembro de 1665 en Madrid, sendo inhumado no mosteiro do Escorial, deixando unha monarqu\u00eda en profunda recesi\u00f3n e crise e coa autoridade real fortemente cuestionada por nobres, cidades e reinos.\nPor morte temper\u00e1 do seu fillo Baltasar Carlos de Espa\u00f1a, ser\u00e1 sucedido polo seu fillo m\u00e1is novo Carlos II de Espa\u00f1a, que foi o derradeiro rei da dinast\u00eda dos Austrias espa\u00f1ois."}
{"id": "52169", "revid": "98629", "url": "https://gl.wikipedia.org/wiki?curid=52169", "title": "Ricardo Mella", "text": "Ricardo Mella Cea, nado en Vigo o 23 de abril de 1861 e finado o 7 de agosto de 1925 na mesma cidade, foi un dos primeiros escritores, intelectuais e activistas libertarios de Espa\u00f1a. Caracterizouse por ser un estudoso e cr\u00edtico de variados temas, as\u00ed como falante e tradutor de ingl\u00e9s, franc\u00e9s e italiano.\nFoi o pai da activista feminista Urania Mella, que fora represaliada polos sublevados na Guerra civil espa\u00f1ola xunto co seu marido Humberto Solleiro, e tam\u00e9n do pol\u00edtico socialista Ricardo Mella Serrano\nTraxectoria.\nNaceu na Gamboa, fillo de Dolores Cea Fern\u00e1ndez e de Jos\u00e9 Mella Buj\u00e1n, sombreireiro e militante do republicanismo federal, que influ\u00edu ao seu fillo m\u00e1is vello no respecto polos ideais republicanos e democr\u00e1ticos e m\u00e1is a admiraci\u00f3n por Francesc Pi i Margall. Ingresou moi novo Mella no partido deste, o Partido Republicano Democr\u00e1tico Federal, do que chegou a ser secretario, e destacando xa na s\u00faa defensa do estatuto republicano federalista, ollando para a autonom\u00eda pol\u00edtica e administrativa de Galicia.\nTraballou na s\u00faa mocidade nunha axencia mar\u00edtima do seu Vigo natal, que xa daquela estaba a experimentar unha transformaci\u00f3n e expansi\u00f3n considerable coma cidade mercantil e industrial. Comezou o seu traballo xornal\u00edstico no peri\u00f3dico \"La Verdad\", xornal portavoz do m\u00e1is extremo republicanismo, que apoiaba de ra\u00edz a loita do proletariado galego, e denunciando a presenza do caciquismo que xa se v\u00eda presente en Galicia. O car\u00e1cter duro das s\u00faas denuncias ocasionaron unha denuncia por inxurias de Jos\u00e9 Elduayen -Marqu\u00e9s do Pazo da Merc\u00e9-, pol\u00edtico canovista e representante local do poder central do goberno de Sagasta, a quen Mella acusou dun desfalco no Banco de Espa\u00f1a no que Elduayen fora gobernador. En abril de 1881 foi condenado pola Audiencia Provincial a 4 anos e 3 meses de desterro e multa de 625 pts., conmutada posteriormente a 3 anos e 7 meses en 1882.\nFundou en Vigo \"La Propaganda\", publicaci\u00f3n federalista de marcado car\u00e1cter obreirista, que se mantivo catro anos, de 1881 a 1885. O xornal foi presentado no congreso sindical de Barcelona onde se fundou a \"Federaci\u00f3n de Trabajadores de la Regi\u00f3n Espa\u00f1ola\", dando un xiro do republicanismo socialista ao anarquismo, cambio que foi seguido con ledicia por Mella. Poucos d\u00edas denantes de recoller a s\u00faa condena, asistiu en Sevilla ao 2\u00ba congreso da Federaci\u00f3n (24 a 26 de setembro de 1882), onde co\u00f1eceu a Juan Serrano Oteiza, co\u00f1ecido anarquista de Madrid e editor de \"La Revista Social\" e tam\u00e9n a Antoni Pellicer, membro directivo do comit\u00e9 federal.\nDesterro.\nTrasladouse a Madrid a cumprir a condena imposta, renovando o contacto con Juan Serrano, casando logo coa filla deste, Esperanza Serrano Rivera, coa que tivo 12 fillos. Foi nesta \u00e9poca (1884) cando traduciu o libro \"Dios y el Estado\" de Bakunin, colaborando coa \"Revista Social\", coa publicaci\u00f3n mensual \"Acracia\" de Barcelona e co xornal barcelon\u00e9s \"El Productor\" (subtitulado \"Peri\u00f3dico Anarquista\") dirixidos por Antoni Pellicer, Rafael Farga i Pellicer e Anselmo Lorenzo.\nAconsellado polo seu sogro, estudou topograf\u00eda, ga\u00f1ando unha oposici\u00f3n e traslad\u00e1ndose a Andaluc\u00eda para exercela; onde tomou contacto cos ambientes libertarios da \u00e9poca, que se opu\u00f1an ao latifundismo ao que estaban suxeitos os campesi\u00f1os, aprendendo deles a s\u00faa gran capacidade de propaganda, e rexeitando a s\u00faa violencia. Durante a s\u00faa estancia en Sevilla, fundou o xornal \"La Solidaridad\", entre outros, e no que defendeu o anarquismo colectivista.\nNesta \u00e9poca acode ao I e II Certame Socialista (Reus, 1885, Barcelona 1889), con 8 traballos, todos eles premiados: \"El problema de la emigraci\u00f3n en Galicia\"; \"Diferencias entre el comunismo y el colectivismo\"; \"La anarqu\u00eda: su pasado, su presente y su porvenir\"; \"Breves apuntes sobre las pasiones humanas\"; \"La nueva utop\u00eda (novela imaginaria)\"; \"El colectivismo: sus fundamentos cient\u00edficos\"; \"Organizaci\u00f3n, agitaci\u00f3n, revoluci\u00f3n\" e \"El crimen de Chicago\".\nRetorno a Galicia.\nEn 1895 volveu a Vigo, e durante o ano seguinte acolleu na s\u00faa casa a Josep Prat que fuxira de Barcelona escapando da represi\u00f3n na cidade durante o proceso de Montju\u00efc e a quen lle conseguir\u00e1 un embarque para Am\u00e9rica. En Vigo, pasou pouco tempo pois, en 1897, foi chamado polo seu traballo a Pontevedra, para colaborar no tendido do ferrocarril. Na capital da provincia tratou aos redactores de \"La Uni\u00f3n Republicana\" e escribiu para \"El Progreso\" de Madrid e \"El Corsario\" da Coru\u00f1a, desde onde denunciou os fusilamentos de anarquistas de Montju\u00efc, Barcelona. Al\u00ed principiou o seu labor de espallar o anarquismo entre o campesi\u00f1ado gallego, inspir\u00e1ndose na s\u00faa experiencia andaluza.\nAo mesmo tempo comezou unha intensa colaboraci\u00f3n con varias publicaci\u00f3n como os xornais \"La Revista Blanca\", \"La Anarqu\u00eda\" e \"La Idea Libre\" de Madrid; con \"El Despertar\" de Nova York; en La Protesta de Bos Aires; revistas \"Ciencia Social\", de Barcelona e Bos Aires; en \"La Questione Sociale\" de Bos Aires e \"L'Humanite Nouvelle\" de Par\u00eds. Desta \u00e9poca \u00e9 tam\u00e9n o seu libro \"Lombroso y los anarquistas\" (Barcelona, 1896), onde criticou as teor\u00edas antropol\u00f3xicas do m\u00e9dico e crimin\u00f3logo italiano Cesare Lombroso; \"Los sucesos de Jerez\" (Barcelona, 1893); \"La barbarie gubernamental en Espa\u00f1a\" (Brooklyn, 1897); \"La ley del n\u00famero\" (Vigo, 1899); \"La cooperaci\u00f3n libre y los sistemas de comunidad\" (memoria que levou, en setembro de 1900, ao Congreso Revolucionario Internacional de Par\u00eds); \"Del amor, modo de acci\u00f3n y finalidad social\" (Barcelona, 1900); \"T\u00e1ctica socialista\" (Madrid, 1900) e \"La coacci\u00f3n moral\" (1901).\nAsturias.\nO seu traballo de top\u00f3grafo levouno a Asturias, onde comezou un per\u00edodo de silencio, ante as graves divisi\u00f3ns do anarquismo da \u00e9poca. Por\u00e9n deixou sona naquela terra a trav\u00e9s do seu primeiro bi\u00f3grafo Pedro Sierra e m\u00e1is de Eleuterio Quintanilla con quen fundar\u00eda \"Acci\u00f3n Libertaria.\"\nRetorno a Vigo.\nVolveu escribir nos xornais a ra\u00edz da Semana tr\u00e1xica de 1909, desta vez nas p\u00e1xinas de \"Acci\u00f3n Libertaria\" de Xix\u00f3n e Vigo e \"El Libertario\", onde, segundo Pedro Sierra est\u00e1n as mellores li\u00f1as que produciu coa s\u00faa pluma e mantivo un contacto permanente por correspondencia co presidente do Ateneu Enciclop\u00e8dic Popular de Barcelona, Josep Maria de Sucre. Foi tam\u00e9n neste ano cando volveu a Vigo, chamado para a construci\u00f3n das li\u00f1as de tranv\u00edas da cidade, dos que ao seu remate, foi nomeado Director-Xerente por Mart\u00edn Echegaray Ola\u00f1eta.\nDende este momento e at\u00e9 a s\u00faa morte, deixou a militancia activa e as colaboraci\u00f3ns nos xornais, dedic\u00e1ndose de cheo \u00f3s seus labores profesionais, mais a\u00ednda en 1911 asistiu en representaci\u00f3n de Asturias ao congreso da Confederaci\u00f3n Nacional do Traballo. O seu pasamento constit\u00fae a maior mostra de dor p\u00fablica que se veu na \u00e9poca, det\u00e9ndose os tranv\u00edas e m\u00e1is toda a cidade, nunha demostraci\u00f3n do alto respecto que acadou na s\u00faa vida de calada loita. Fica enterrado do Cemiterio de Pereir\u00f3, nun mausoleo feito por Asorey e pagado por colecta publica.\nEscribiu m\u00e1is de trinta ensaios ao longo da s\u00faa vida, sendo moitos deles premiados internacionalmente, e sendo traducido ao italiano, holand\u00e9s, franc\u00e9s, ingl\u00e9s e portugu\u00e9s. O peso do sindicalismo revolucionario da CNT dos primeiros tempos procede das s\u00faas teses, nas que se reflect\u00edan os seguintes preceptos b\u00e1sicos:\nReco\u00f1ecementos.\nEn Vigo pux\u00e9ronlle o seu nome a un Instituto de Ensino Secundario e a unha avenida. En 2018, os irm\u00e1ns Ram\u00f3n e Xos\u00e9 Trigo remataron, mediante crowfounding na plataforma Verkami, a obra de banda dese\u00f1ada \"Ricardo Mella. O home novo\", sobre a s\u00faa vida, con edici\u00f3n en galego e en castel\u00e1n."}
{"id": "52174", "revid": "98629", "url": "https://gl.wikipedia.org/wiki?curid=52174", "title": "Mula", "text": "A mula \u00e9 o resultado da hibridaci\u00f3n entre un burro e unha egua, de tama\u00f1o semellante a esta. Utiliz\u00e1base na agricultura como besta de carga. Como acontece con outros h\u00edbridos, \u00e9 un animal est\u00e9ril.\nO cruzamento resultante da hibridaci\u00f3n entre cabalo e burra \u00e9 a mula burre\u00f1a (cast. \"burd\u00e9gano\"), m\u00e1is pequena e m\u00e1is d\u00e9bil.\nO nome prov\u00e9n do lat\u00edn \"mulla\", orixinalmente aplicado \u00e1 cr\u00eda de d\u00faas especies diferentes.\nCando \u00e9 macho, denom\u00ednase simplemente macho. Cando \u00e9 femia, mula. A denominaci\u00f3n de besta apl\u00edcase a calquera \u00e9quido, como animal de carga, e tam\u00e9n especificamente \u00e1 egua.\nDescrici\u00f3n.\nA mula \u00e9 un animal relativamente grande, semellante a un cabalo, \u00f3 que tam\u00e9n se parece na forma do pescozo e o recad\u00e9n. O ventre \u00e9 cil\u00edndrico, peito ancho e prominente e costelas arqueadas (o que lle aumenta a resistencia \u00f3 esforzo). Toma do burro a cabeza grosa e curta, as orellas longas e estreitas, e o rabo con sedas s\u00f3 no extremo. As\u00ed mesmo, carece de \"casta\u00f1as\", un crecemento c\u00f3rneo na cara interna das b\u00e9stas. As patas son finas e os pezu\u00f1os pequenos en relaci\u00f3n co tama\u00f1o do animal. Tense descrito a mula como un \"cabalo con patas de burro\", fronte \u00f3 burre\u00f1o que ser\u00eda un \"burro con patas de cabalo\".\nA capa \u00e9 moi variable, sendo habitual unha zona abrancazada \u00f3 redor do foci\u00f1o e dos ollos.\nA alzada \u00e1 cruz \u00e9 duns 135\u2013145\u00a0cm de media, e o peso \u00e9 duns 250\u00a0kg nas femias e de 300\u2013350\u00a0kg os machos.\nAs mulas son extremadamente fortes e resistentes, o que as fixo moi apreciadas para o transporte de cargas pesadas a largas distancias, sobre todo en terreos monta\u00f1osos e dif\u00edciles. Os burre\u00f1os, en cambio, son pequenos e d\u00e9biles.\nA voz da mula ten certo parecido co do burro pero nin \u00e9 o orneo deste nin o rincho do cabalo, pero adoita usarse rinchar para designar esta acci\u00f3n.\nA xestaci\u00f3n que d\u00e1 lugar a mulas e burre\u00f1os v\u00e9n durando \u00f3 redor dos 355 d\u00edas, mentres que a da egua adoita ser duns 340 d\u00edas e a da burra duns 365 d\u00edas.\nUsos agr\u00edcolas.\nAs mulas foron sempre, xa desde os tempos dos romanos, de grande utilidade na agricultura como bestas de carga, medios de transporte e forza tractora do arado, norias e mu\u00ed\u00f1os. Debido \u00e1 mecanizaci\u00f3n dos labores do campo e o uso de diversa maquinaria agr\u00edcola que satisfai estas necesidades de modo m\u00e1is eficiente, os animais dom\u00e9sticos utilizados pola s\u00faa aptitude para o traballo, como bois, cabalos, burros ou mulas, perderon a s\u00faa raz\u00f3n de ser e sofren desde mediados do s\u00e9culo pasado un progresivo e imparable descenso. Bois e vacas, polas s\u00faas aptitudes c\u00e1rnicas e l\u00e1cteas, conseguiron manter un censo estable, pero non foi as\u00ed nas outras especies. Dos cabalos s\u00f3 quedan os dedicados \u00e1 equitaci\u00f3n e outras actividades de lecer, pero burros e mulas non puideron adaptarse e perden efectivos nun descenso evidente.\nEn calquera caso non se pode esquece-la resistencia, forza e seguridade destes animais, tanto no traballo como no paso. Tam\u00e9n foron moi utilizadas durante s\u00e9culos nas guerras e no traballo nas minas. Os cascos da mula son m\u00e1is resistentes c\u00f3s do cabalo e tam\u00e9n son m\u00e1is resistentes fronte a insectos e fronte a enfermidades propias deste gando.\nO uso das mulas para o transporte de cargas a longas distancias foi moi com\u00fan en Galicia. A figura dos arrieiros ou recoeiros transportando bocois de vi\u00f1o duns lugares a outros, ou cestas de peixe nas zonas de costa, coas s\u00faas recuas' de bestas arrabadas, forma parte da memoria hist\u00f3rica de toda Espa\u00f1a. Esta imaxe deu lugar a que o nome de \"arrieiro\" designe en Frades \u00e1 procesionaria do pi\u00f1eiro ou rapac\u00fas, que se despraza dun xeito similar.\nA\u00ednda as\u00ed, a realidade non deixa d\u00fabida. Os censos publicados polo Ministerio de Agricultura, Pesca e Alimentaci\u00f3n evidencian claramente o descenso imparable do n\u00famero de cabezas ano tras ano:\n \nEn Tomelloso (Cidade Real) existe unha asociaci\u00f3n denominada \"Tomillar Tradiciones\" , dedicada \u00e1 protecci\u00f3n das mulas, polo papel que desempe\u00f1ou este animal no desenvolvemento econ\u00f3mico da cidade.\nEsterilidade.\nXa dixemos que as mulas, como os burre\u00f1os, son case sempre est\u00e9riles. En realidade, t\u00f3dolos machos son est\u00e9riles pero hai casos de mulas femias que empre\u00f1aron, a\u00ednda que neste caso son frecuentes os problemas durante a xestaci\u00f3n e as s\u00faas cr\u00edas foron animais d\u00e9biles e de pouco peso .\nA causa da esterilidade radica no diferente n\u00famero de cromosomas das d\u00faas especies: os cabalos te\u00f1en 64 cromosomas e os burros s\u00f3 62. As mulas presentan 63 cromosomas.\nA Universidade de Idaho conseguiu no 2003 a reproduci\u00f3n dunha mula por clonaci\u00f3n .\nA mula na cultura popular.\nEn Castro Caldelas existiu unha figura t\u00edpica do Entroido co\u00f1ecida como a \"Mula falsa\". Est\u00e1 formada por dous homes cubertos cunha manta e cunha cabeza de mula feita de trapos, vestida cos apeiros propios, albarda etc. Un terceiro home, disfrazado de maragato, conduc\u00eda a mula para encirrala contra os espectadores."}
{"id": "52178", "revid": "1888", "url": "https://gl.wikipedia.org/wiki?curid=52178", "title": "Adel\u00e1n", "text": "Co top\u00f3nimo Adel\u00e1n pod\u00e9monos referir a:"}
{"id": "52179", "revid": "132", "url": "https://gl.wikipedia.org/wiki?curid=52179", "title": "As Oiras", "text": ""}
{"id": "52180", "revid": "132", "url": "https://gl.wikipedia.org/wiki?curid=52180", "title": "Bacoi", "text": ""}
{"id": "52181", "revid": "785", "url": "https://gl.wikipedia.org/wiki?curid=52181", "title": "Carballido", "text": "O top\u00f3nimo galego Carballido pode referirse a:"}
{"id": "52182", "revid": "56817", "url": "https://gl.wikipedia.org/wiki?curid=52182", "title": "Mor", "text": "O termo mor p\u00f3dese referir a:"}
{"id": "52183", "revid": "132", "url": "https://gl.wikipedia.org/wiki?curid=52183", "title": "O Castro de Ouro", "text": ""}
{"id": "52184", "revid": "88215", "url": "https://gl.wikipedia.org/wiki?curid=52184", "title": "O Pereiro", "text": "Co top\u00f3nimo O Pereiro podemos referirnos a varios lugares de Galicia:"}
{"id": "52185", "revid": "1888", "url": "https://gl.wikipedia.org/wiki?curid=52185", "title": "O Reirado", "text": "O top\u00f3nimo O Reirado pode referirse a:"}
{"id": "52188", "revid": "1131", "url": "https://gl.wikipedia.org/wiki?curid=52188", "title": "O Allo", "text": ""}
{"id": "52189", "revid": "1556", "url": "https://gl.wikipedia.org/wiki?curid=52189", "title": "Baio", "text": ""}
{"id": "52190", "revid": "56817", "url": "https://gl.wikipedia.org/wiki?curid=52190", "title": "Brando\u00f1as", "text": "O top\u00f3nimo galego Brando\u00f1as pode referirse a:"}
{"id": "52192", "revid": "1131", "url": "https://gl.wikipedia.org/wiki?curid=52192", "title": "G\u00e1ndara", "text": "Unha g\u00e1ndara \u00e9 un terreo baixo, areento, h\u00famido e improdutivo, onde s\u00f3 medra a maleza. Como top\u00f3nimo pode referirse a:"}
{"id": "52193", "revid": "1131", "url": "https://gl.wikipedia.org/wiki?curid=52193", "title": "Loro\u00f1o", "text": "O top\u00f3nimo galego Loro\u00f1o pode referirse a:"}
{"id": "52194", "revid": "1556", "url": "https://gl.wikipedia.org/wiki?curid=52194", "title": "San Cremenzo de Pazos", "text": ""}
{"id": "52195", "revid": "1556", "url": "https://gl.wikipedia.org/wiki?curid=52195", "title": "San Marti\u00f1o de Meanos", "text": ""}
{"id": "52196", "revid": "1556", "url": "https://gl.wikipedia.org/wiki?curid=52196", "title": "Santa S\u00eda de Roma", "text": ""}
{"id": "52197", "revid": "1556", "url": "https://gl.wikipedia.org/wiki?curid=52197", "title": "Santo Adri\u00e1n de Castro", "text": ""}
{"id": "52198", "revid": "25871", "url": "https://gl.wikipedia.org/wiki?curid=52198", "title": "Vilar", "text": "O top\u00f3nimo Vilar pode referirse a:"}
{"id": "52201", "revid": "69139", "url": "https://gl.wikipedia.org/wiki?curid=52201", "title": "Aragonita", "text": "A aragonita \u00e9 un mineral da clase dos carbonatos formado pola combinaci\u00f3n do calcio, o carbono e o os\u00edxeno, de f\u00f3rmula qu\u00edmica CaCO3 e que cristaliza no sistema ortorr\u00f3mbico.\nAspecto.\nPresenta cristais de forma tabulares hexagonais, normalmente de cor branca ou parda. En ocasi\u00f3n os cristais crecen en forma de pi\u00f1a, formando maclas ou en forma de agregados radiados ou aciculares.\nLugares onde se atopa.\nA aragonita at\u00f3pase en moi diversos xacementos: en zonas de oxidaci\u00f3n, en drusas e fil\u00f3ns de rochas eruptivas, en arxilas e en dep\u00f3sitos de fontes termais. Enc\u00f3ntrase a mi\u00fado en asociaci\u00f3n co cuarzo e con minerais de oxidaci\u00f3n.\nPropiedades.\nEste mineral presenta reacci\u00f3n \u00f3 \u00e1cido clorh\u00eddrico, expulsando CO2 cando se pon en contacto con esta substancia.\nAlgunhas variedades poden presentar fluorescencia baixo os raios ultravioleta.\nOutros carbonatos.\nA calcita \u00e9 outro carbonato, que ademais \u00e9 polimorfo da aragonita (comparte a mesma composici\u00f3n qu\u00edmica)."}
{"id": "52203", "revid": "1576", "url": "https://gl.wikipedia.org/wiki?curid=52203", "title": "Crisocola", "text": "A crisocola \u00e9 un mineral da clase dos silicatos de f\u00f3rmula qu\u00edmica CuSiO3\u00b72H2O (f\u00f3rmula qu\u00edmica variable segundo as condici\u00f3ns de crecemento; en ocasi\u00f3ns pode presentar aluminio na s\u00faa composici\u00f3n) e que cristaliza no sistema monocl\u00ednico.\nAspecto.\nDe cor verde, a crisocola rara vez pres\u00e9ntase na s\u00faa forma cristalina. Faino en forma de agregados amorfos e esqueletiformes, acios, masas de pouco espesor e costras.\nLugares onde se atopa.\nA crisocola at\u00f3pase a mi\u00fado en asociaci\u00f3n coa malaquita. Tam\u00e9n p\u00f3dese atopar crisocola en xacementos de azurita, cuprita e limonita. \u00c9 pois, un mineral t\u00edpico das zonas de oxidaci\u00f3n.\nUsos da crisocola.\nA crisocola \u00e9 utilizada como pedra ornamental e \u00e9 moi valorada polos coleccionistas.\nOutros silicatos.\nA olivina, o cuarzo, o feldespato e as micas son outros silicatos a ter en conta."}
{"id": "52204", "revid": "1556", "url": "https://gl.wikipedia.org/wiki?curid=52204", "title": "Mosteiro de Aciveiro", "text": ""}
{"id": "52206", "revid": "1987", "url": "https://gl.wikipedia.org/wiki?curid=52206", "title": "Xo\u00e1n IV de Portugal", "text": "Xo\u00e1n IV de Portugal (en portugu\u00e9s Jo\u00e3o IV), alcumado \"O Afortunado\" ou \"O Restaurador\", nado en Vila Vi\u00e7osa en 1604 e finado en Lisboa o 6 de novembro de 1656, foi rei de Portugal entre 1640 e 1656, primeiro monarca da casa de Bragan\u00e7a.\nTraxectoria.\nOrixes familiares.\nFillo de Teodosio de Bragan\u00e7a, duque de Bragan\u00e7a, e da s\u00faa esposa Ana de Velasco, naceu o 19 de marzo de 1604.\nPor li\u00f1a materna descend\u00eda do rei Manuel I de Portugal, e como duque de Bragan\u00e7a descend\u00eda tam\u00e9n de Xo\u00e1n I de Portugal por li\u00f1a feminina.\nAscenso ao trono.\nDurante a s\u00faa mocedade Filipe IV de Castela reinou en Portugal como descendente por li\u00f1a feminina do rei Manuel. A dinast\u00eda Habsburgo fix\u00e9rase co poder en Portugal ao derrotar en 1580 ao proclamado rei Antonio I de Portugal na batalla de Alc\u00e1ntara. O car\u00e0cter relixioso e pac\u00edfico do duque de Bragan\u00e7a imped\u00edalle facer prevaler os seus dereitos lex\u00edtimos. A s\u00faa esposa Lu\u00edsa de Guzm\u00e1n impulsouno a ocupar o trono portugu\u00e9s, iniciando unha revoluci\u00f3n o 1 de decembro de 1640, que acabar\u00eda por conseguir expulsar os castel\u00e1ns.\nA s\u00faa ascensi\u00f3n comportou unha guerra contra a Coroa de Castela, que rematar\u00e1 en 1668, co reco\u00f1ecemento da independencia de Portugal. As alianzas asinadas por Portugal con Francia e Suecia, en xu\u00f1o e agosto de 1641, enmarcadas na Guerra dos Trinta Anos, realizaronse para poder facer fronte aos intereses castel\u00e1ns en Portugal, as\u00ed como fronte os holandeses nas colonias portuguesas, especialmente o Brasil.\nEn Portugal a invasi\u00f3n espa\u00f1ola comezou en 1641, sendo reducida en Montijo en 1650. En xaneiro daquel mesmo ano os holandeses tomaron Malaca e en 1648, no sultanato de Oman, tomaron Muscat. En 1654 o Brasil tornou a mans portuguesas, unha aspiraci\u00f3n holandesa que non se viu cumprida, mais Portugal viu caer en mans holandesas a illa de Sri Lanka en 1656.\nNupcias e descendentes.\nO futuro Xo\u00e1n IV casou en 1633 en Elvas con Lu\u00edsa de Guzm\u00e1n (en portugu\u00e9s dita Lu\u00edsa de Gusm\u00e3o), filla de Juan Manuel P\u00e9rez de Guzm\u00e1n, duque de Medina-Sidonia. Desta uni\u00f3n naceran:\nTivo unha filla natural:"}
{"id": "52208", "revid": "98629", "url": "https://gl.wikipedia.org/wiki?curid=52208", "title": "Martin Mystery", "text": "Martin Mystery \u00e9 unha serie de animaci\u00f3n creada por Alfredo Castelli e Stephane Berry no ano 2003. Est\u00e1 producida pola compa\u00f1\u00eda francesa Marathon. A serie est\u00e1 baseada no c\u00f3mic italiano \"Martin Myst\u00e8re\".\nEn Galicia comezou a emitirse o 31 de outubro de 2005, no espazo infantil Xabar\u00edn Club.\nSinopse.\nEsta serie relata as aloucadas aventuras de dous medio irm\u00e1ns (Martin e Diana) que estudan na \"Academia Torrington\" e que pertencen a unha organizaci\u00f3n secreta que protexe a Terra de fen\u00f3menos extraterrestres e paranormais. Nesta organizaci\u00f3n non toda a xente \u00e9 humana, est\u00e1n por exemplo Billy, un extraterrestre pequeno e de cor verde (o mellor amigo de Martin) e Jaba, un cavern\u00edcola de 200.000 anos de antig\u00fcidade, que traballa na cafeter\u00eda da Academia de Martin e Diana."}
{"id": "52209", "revid": "23204", "url": "https://gl.wikipedia.org/wiki?curid=52209", "title": "Talco", "text": "O talco ou esteatita (do \u00e1rabe \"tal q\") \u00e9 un mineral da clase dos silicatos cuxa f\u00f3rmula qu\u00edmica \u00e9 Mg3Si4O10(OH)2 e que cristaliza no sistema monocl\u00ednico. R\u00e1iase facilmente coa unlla, por iso na Escala de Mohs t\u00f3mase coma patr\u00f3n da menor dureza posible.\nAspecto.\nA\u00ednda que a s\u00faa cor pode variar pola presenza de impurezas, e t\u00edpico que o talco apareza coa s\u00faa cor branca de forma masiva. Este mineral raras veces aparece en cristais ben formados.\nLugares onde se atopa.\nF\u00f3rmase pola metamorfose de silicatos de magnesio como a olivina ou o anf\u00edbole.\nOs principais explotadores de talco son Estados Unidos, China e Europa de onde proceden m\u00e1is de dous terzos da produci\u00f3n mundial.\nUsos do talco.\nO talco util\u00edzase en diversas aplicaci\u00f3ns. En forma de po util\u00edzase como recheo na fabricaci\u00f3n do papel e cartolinas, para lacas e pinturas, na industria cer\u00e1mica (\u00e9 un bo aditivo de gomas e pl\u00e1sticos) e no mundo da cosm\u00e9tica.\nPola s\u00faa resistencia \u00e1s elevadas temperaturas util\u00edzase na fabricaci\u00f3n de materiais termorresistentes.\nUtil\u00edzase incluso coma aditivo na industria alimentaria (E553b).\nOutros silicatos.\nOutros silicatos importantes son:\nA olivina, o cuarzo e as micas."}
{"id": "52210", "revid": "1643", "url": "https://gl.wikipedia.org/wiki?curid=52210", "title": "Esteatita", "text": ""}
{"id": "52221", "revid": "1643", "url": "https://gl.wikipedia.org/wiki?curid=52221", "title": "Mica Negra", "text": ""}
{"id": "52223", "revid": "1643", "url": "https://gl.wikipedia.org/wiki?curid=52223", "title": "Silvita", "text": ""}
{"id": "52225", "revid": "1643", "url": "https://gl.wikipedia.org/wiki?curid=52225", "title": "Espato de fl\u00faor", "text": ""}
{"id": "52237", "revid": "1643", "url": "https://gl.wikipedia.org/wiki?curid=52237", "title": "Baritina", "text": ""}
{"id": "52238", "revid": "1131", "url": "https://gl.wikipedia.org/wiki?curid=52238", "title": "Boado", "text": "O top\u00f3nimo galego Boado pode referirse a:"}
{"id": "52239", "revid": "1131", "url": "https://gl.wikipedia.org/wiki?curid=52239", "title": "Damil", "text": "O top\u00f3nimo galego Damil pode referirse a:"}
{"id": "52245", "revid": "23204", "url": "https://gl.wikipedia.org/wiki?curid=52245", "title": "Barita", "text": "A barita (tam\u00e9n chamada baritina; do grego \"baros\" que significa pesado) \u00e9 un mineral da clase dos sulfatos cuxa f\u00f3rmula qu\u00edmica \u00e9 BaSO4 (sulfato de bario).\nAspecto.\nOs cristais de barita son xeralmente tabulares e paralelos \u00e1 base. Se os cristais tabulares son diverxentes forman o que se chama rosa de barita, moi parecida esteticamente \u00e1 rosa do deserto do xeso.\nLugares onde se atopa.\n\u00c9 un mineral moi com\u00fan. Aparece frecuentemente nos fil\u00f3ns de minerais met\u00e1licos da mesma forma que o fai o cuarzo e a calcita.\nUsos da barita.\nA barita \u00e9 a principal fonte de bario. Debido a s\u00faa alta densidade (para tratarse dun mineral non met\u00e1lico) a barita \u00e9 usada nos lodos de perforaci\u00f3n de pozos.\nOutros sulfatos.\nOutros sulfatos importantes son a anglesita, a anhidrita, a celestina e o xeso."}
{"id": "52254", "revid": "98629", "url": "https://gl.wikipedia.org/wiki?curid=52254", "title": "Igrexa ortodoxa sir\u00edaca", "text": "A Igrexa Ortodoxa Sir\u00edaca de Antioqu\u00eda (en ) \u00e9 unha igrexa de credo monofisita, que se remonta nas s\u00faas raigames sem\u00edticas ao amencer do cristianismo, xa que a antiga Igrexa de Antioqu\u00eda foi unha das igrexas que primeiramente se estabeleceron f\u00f3ra de Palestina como unha Igrexa apost\u00f3lica. Foi en Antioqu\u00eda onde os seguidores de Xes\u00fas de Nazaret foron chamados, por vez primeira, cristi\u00e1ns, tal como se relata nos Feitos dos Ap\u00f3stolos.\nOrixes.\nSegundo as m\u00e1is antigas tradici\u00f3ns do cristianismo primitivo, a Igrexa de Antioqu\u00eda \u00e9 a segunda Igrexa establecida despois de Xerusal\u00e9n e a s\u00faa preeminencia apost\u00f3lica est\u00e1 f\u00f3ra de toda d\u00fabida. No \"Chronicon\" de Eusebio de Cesarea af\u00edrmase que o propio San Pedro se estableceu al\u00ed, fundando un bispado e sendo o seu primeiro bispo.\nNo s\u00e9culo V, na cristiandade exist\u00edan patriarcados en Alexandr\u00eda, Constantinopla, Antioqu\u00eda e Roma. Dende 1293, os patriarcas de Antioqu\u00eda adoptaron o nome de Ignacio en honra de San Ignacio de Antioqu\u00eda, m\u00e1rtir do s\u00e9culo II que deixou diversas cartas onde d\u00e1 testemu\u00f1o da s\u00faa conduci\u00f3n ao martirio.\nNo ano 518, o patriarcado foi obrigado a desprazarse a diversas localidades ata establecerse definitivamente no mosteiro de Dayro d-Mor Hananya, tam\u00e9n chamado Kurkmo Dayro, en Mardin, Turqu\u00eda no s\u00e9culo XIII. Tras as persecuci\u00f3ns e matanzas de principios de s\u00e9culo polos patriotas turcos e os kurdos, en 1957, refuxiouse en Damasco\nTr\u00e1tase dunha Igrexa sem\u00edtica, moi pr\u00f3xima \u00e1 lingua e a cultura do Xes\u00fas hist\u00f3rico. Na s\u00faa liturxia emprega o sir\u00edaco ou arameo e \u00e9 a m\u00e1is antiga das conservadas do cristianismo primitivo. V\u00edtima do acoso e as persecuci\u00f3ns, esta Igrexa mantense viva principalmente en Siria, L\u00edbano e a India. O abandono por parte das potencias occidentais e o auxe do islamismo fan dela unha forma cultural a piques da extinguirse para sempre.\nO cristianismo sir\u00edaco tivo un especial foco de expansi\u00f3n en Edessa, ata o punto de que existen tradici\u00f3ns lendarias que recollen correspondencia entre o rei Abgar Ukomo e o propio Xes\u00fas, e de como un dos setenta disc\u00edpulos chamado Edai curou a ese monarca da s\u00faa enfermidade. O que \u00e9 rigorosamente hist\u00f3rico \u00e9 que o cristianismo estaba solidamente implantado en Edessa a principios do s\u00e9culo II. Isto fai competir a Edessa con Armenia na reivindicaci\u00f3n de seren os primeiros reinos cristi\u00e1ns da historia da humanidade, por suposto moito antes da conversi\u00f3n da propia Roma.\nO establecemento do cristianismo na India tam\u00e9n rem\u00f3ntase a antiqu\u00edsimas tradici\u00f3ns que o vencellan \u00e1 suposta chegada do ap\u00f3stolo Santo Tom\u00e9 a Malankara (Kerala), no ano 52 despois de Cristo. Dende o s\u00e9culo IV, esta Igrexa reco\u00f1ece a autoridade do patriarca de Antioqu\u00eda, que consagra ao \"Catholicos do Leste\", cabeza da Igrexa Malankara.\nNo s\u00e9culo II, os textos b\u00edblicos xa circulaban en sir\u00edaco, o que se sup\u00f3n que \u00e9 unha volta aos substratos sem\u00edticos dos textos gregos, polo que son moi apreciados polos escrituristas e exexetas para entenderen o primeiro cristianismo e a figura e os ditos do Xes\u00fas hist\u00f3rico.\nCisma.\nA Igrexa de Antioqu\u00eda non aceptou o Concilio de Calcedonia (451); considerouno unha traiz\u00f3n aos concilios de Nicea e \u00c9feso e ali\u00f1ouse coa Igrexa de Alexandr\u00eda (Igrexa ortodoxa copta) na defensa da \u00fanica natureza do Verbo Encarnado. A fe de Calcedonia que falaba de d\u00faas naturezas en Cristo, foi considerada dualista. Antioqu\u00eda, Alexandr\u00eda e Armenia consideraron que se pu\u00f1a en cuesti\u00f3n a unidade da persoa de Xes\u00fas, verdadeiro Deus e verdadeiro home. Denunciaron que se estaba perante unha reca\u00edda no nestorianismo, a vella herex\u00eda nada en Bizancio.\nO Emperador bizantino apoiou o credo de Calcedonia, o que provocou o exilio dos bispos, inclu\u00eddo o Patriarca Mor Severius e a persecuci\u00f3n dos fieis. Mor Siverius est\u00e1 considerado o \"Togho d-suryoye\", \u00e9 dicir, \"Coroa dos Sir\u00edacos\". Ser\u00e1 Xacobe Baradeus quen marque o renacer da Igrexa. Viaxou a Constantinopla onde se ga\u00f1ou o favor da Emperatriz Teodora, filla dun sacerdote sir\u00edaco. Xacobe ordenou 2 bispos e centos de sacerdotes e di\u00e1conos. Desde que isto aconteceu, a Igrexa Sir\u00edaca celebra o 30 de xullo como o d\u00eda de San Xacobe, conmemorando a s\u00faa morte en 578. De a\u00ed deriva o nome, non aceptado polos sir\u00edacos, de Igrexa Xacobita.\nOs xerarcas eclesi\u00e1sticos sir\u00edacos non reco\u00f1eceron a autoridade do patriarcado de Constantinopla e favoreceron o dominio dos ex\u00e9rcitos \u00e1rabes que foron recibidos como aut\u00e9nticos liberadores do xugo do Imperio Bizantino. \u00c9 do elevado traballo dos monxes sir\u00edacos de onde os sabios musulm\u00e1ns recibir\u00edan a cultura grega, que m\u00e1is adiante divulgar\u00edan na s\u00faa expansi\u00f3n cara occidente.\nOs sir\u00edacos tiveron o seu propio cisma interior, unha comunidade aglutinada ao redor do sartego de San Mar\u00f3n non aceptou o monofisismo, e acabou acubill\u00e1ndose nos bosques do L\u00edbano. Son os maronitas, que se encontraron os cruzados e que aceptaron, na \u00e9poca do Reino Latino de Xerusal\u00e9n, a autoridade do Papa. A\u00ednda que conservan a liturxia sir\u00edaca, hoxe en d\u00eda o seu ritual cons\u00e9rvase moi latinizado.\nPersecuci\u00f3ns e xenocidios.\nCo primeiro islam, o cristianismo sir\u00edaco co\u00f1eceu unha \u00e9poca de paz e esplendor, pero, co tempo, foi recibindo duros golpes dos turcos selx\u00facidas, das cruzadas, dos mongois, dos mamelucos e dos otom\u00e1ns. Ata a idade contempor\u00e1nea, o m\u00e1is terrible foi o sanguinario dominio de Tamerl\u00e1n, ao redor de 1400. A florecente Igrexa sir\u00edaca xamais volver\u00e1 a co\u00f1ecer momentos de gloria.\nA comezos do s\u00e9culo XX, os crentes sir\u00edacos estaban confinados en aldeas rurais e en afastadas zonas monta\u00f1osas, onde gardaban celosamente as s\u00faas tradici\u00f3ns, costumes e lingua. Foi sobre estes nos que recaeu o xenocidio, responsabilidade dos patriotas otom\u00e1ns. O ano 1915, co\u00f1\u00e9cese como \"sayfo\" (espada) debido as atrocidades cometidas por turcos e kurdos contra as vilas e aldeas cristi\u00e1s. Nas cidades, onde a\u00ednda exist\u00edan cristi\u00e1ns sir\u00edacos, a sorte non foi m\u00e1is favorable: na catedral de Edessa, 3.000 foron queimados vivos.\nIsto marcou o inhumano \"sefer berlik\" (o \u00e9xodo) cara a Siria, L\u00edbano, Iraq, e Palestina. Alg\u00fans mesmo atravesaron o Atl\u00e1ntico e fundaron novas Igrexas nos Estados Unidos. A guerra de Iraq deixou as pequenas comunidades sir\u00edacas inermes naquel pa\u00eds, ao igual que \u00e1s comunidades cristi\u00e1ns da antiga Igrexa de Asiria. Esta guerra supuxo o fin da civilizaci\u00f3n cristi\u00e1 milenaria en Mesopotamia.\nCrenzas e culto.\nO Credo desta Igrexa \u00e9 o Credo de Nicea: cren na Unidade de Deus consistente na comu\u00f1\u00f3n, nunha mesma esencia, de tres persoas distintas -Pai, Verbo (Fillo), e Esp\u00edrito Santo- este \u00faltimo denominado coa palabra feminina \"ruho\" (vento). Mar\u00eda de Nazaret \u00e9 considerada, consonte a fe de \u00c9feso \"yodath aloho\" (Nai de Deus). Cren, as\u00ed mesmo, que a encarnaci\u00f3n do Verbo no home Xes\u00fas, a s\u00faa morte e resurrecci\u00f3n, foron a manifestaci\u00f3n salvadora do amor de Deus en beneficio de toda a humanidade. A aceptaci\u00f3n na propia vida desta salvaci\u00f3n, transforma interiormente ao individuo e o destina \u00e1 Vida Eterna.\nTe\u00f1en sete sacramentos, que se imparten nunha rica e l\u00edrica liturxia como signos reais do amor gratu\u00edto de Deus (graza que renova a cada home e \u00e1 Creaci\u00f3n enteira).\nOs crentes m\u00e1is devotos conservan diversas formas de culto, entre as que est\u00e1n as sete oraci\u00f3ns do d\u00eda coa ollada cara o Leste. Conservan tam\u00e9n a prokinesis, ou prostraci\u00f3n, e outros elementos que foron adoptados polo islam. O d\u00eda eclesi\u00e1stico comeza co solpor. A \"Qurbono\" (eucarist\u00eda), \u00e9 celebrada cada domingo. As vestimentas dos sacerdotes e di\u00e1conos son ricas en simbolismo e \u00fanicas no contexto da historia das relixi\u00f3ns. Os himnos lit\u00farxicos son un aut\u00e9ntico tesouro denominado (\"Beth Gazo\") e seguen a ser referencia para os estudosos da espiritualidade cristi\u00e1 oriental. Nas igrexas sir\u00edacas, \u00e1 diferenza da Igrexa Ortodoxa, non ten iconostasio, o velo do templo desc\u00f3brese para dar visi\u00f3n do altar aos fieis como expresi\u00f3n da fusi\u00f3n entre Ceo e Terra.\nAs normas morais bas\u00e9anse no amor a Deus e ao pr\u00f3ximo, inclu\u00eddo o inimigo. Durante o \"Qborno\" o bico da paz rep\u00e1rtese entre todos os fieis dende a primeira fila ata a derradeira. De mentalidade moi conservadora, os sir\u00edacos te\u00f1en grande aprecio ao matrimonio e \u00e1 familia, conservando, ata hai pouco, estruturas amplas a modo de clans. Os sacerdotes poden estar casados, non as\u00ed os bispos.\nXerarqu\u00eda e ministerios.\nA cabeza da Igrexa \u00e9 Cristo mesmo, que act\u00faa polo seu Esp\u00edrito. Humanamente, a suprema autoridade moral descansa sobre o Patriarca de Antioqu\u00eda e todo o Leste. Existe un criterio de colexialidade nada centralista que ten expresi\u00f3n no Santo S\u00ednodo, a asemblea dos bispos.\nA autoridade suprema na India \u00e9 o Catholicos de Malankara, que preside o s\u00ednodo nesta localidade e reco\u00f1ece a supremac\u00eda do patriarca de Antioqu\u00eda. Os bispos deben seren ordenados por, polo menos, outros dous. \u00c1 fronte das parroquias est\u00e1n os vicarios. Existe un consello parroquial elixido polos fieis. Os di\u00e1conos axudan aos sacerdotes no culto, os lectores (\"quoruyo\") e os cantores (\"mzamrono\").\nSituaci\u00f3n actual.\nNeste momento hai uns 200.000 cristi\u00e1ns sir\u00edacos. Existen d\u00faas dioceses en Siria, pero no L\u00edbano e en Iraq a situaci\u00f3n \u00e9 insostible. Refuxiado en Damasco, o patriarca mar Ignacio Zaqqa Ivas I, procura soster unhas comunidades en franca disoluci\u00f3n e retroceso. Comprometido co ecumenismo, asinou con Xo\u00e1n Paulo II, unha declaraci\u00f3n cristol\u00f3xica que supuxo un paso decisivo na superaci\u00f3n dos malentendidos dogm\u00e1ticos milenarios.\nNa India, existen a\u00ednda m\u00e1is dun mill\u00f3n de fieis."}
{"id": "52255", "revid": "1643", "url": "https://gl.wikipedia.org/wiki?curid=52255", "title": "Elbaita", "text": ""}
{"id": "52259", "revid": "98629", "url": "https://gl.wikipedia.org/wiki?curid=52259", "title": "Diocese de Britonia", "text": "A diocese de Britonia (tam\u00e9n chamada de Breto\u00f1a) foi unha antiga divisi\u00f3n episcopal da Gallaecia, e na actualidade \u00e9 unha s\u00e9 titular da Igrexa cat\u00f3lica.\nFontes.\nEsta diocese aparece citada no \"Parochiale suevorum\", un documento que mostra a organizaci\u00f3n eclesi\u00e1stica da Galiza da \u00e9poca do Reino suevo, que se data entre 572 e 573. Aparece citada como \"Sedem Britonorum\", \u00e9 dicir, \"sede dos bret\u00f3ns\", indicando que lle pertencen as igrexas do interior dos bret\u00f3ns, o mosteiro \"Maximi\", e as igrexas sitas en Asturias.\nNo Primeiro Concilio de Lugo, datado en 569, c\u00edtase o bispo Mailoc, como representante de Britonia; este bispo reaparece no 572 no Segundo Concilio de Braga.\nA diocese \u00e9 posteriormente citada noutros concilios, xa con outros representantes en \u00e9poca visigoda (desde 585, o reino suevo fora incorporado aos dominios visigodos), en Toledo (IV, VII e VIII). A derradeira menci\u00f3n corresponde ao ano 675, no III Concilio de Braga. \nCaracter\u00edsticas.\nTr\u00e1tase dunha diocese de \"\u201cde tipo persoal de raza, presidida por un obispo monxe, con car\u00e1cter local indeterminado en Galicia e en Asturias\u201d\", baixo a forma de \"comunidades cristi\u00e1s celtas\" estruturadas \u00f3 redor dun mosteiro central.\nCando o concilio de Lugo fala das outras dioceses de Galicia, asigna a cada unha determinados territorios; \u00e1 britoniense non lle asigna territorio alg\u00fan, f\u00f3ra do xen\u00e9rico de Galicia e Asturias. S\u00f3 indica que nese territorio estaba situado o mosteiro de M\u00e1ximo. Deb\u00eda ser ent\u00f3n sumamente co\u00f1ecido pola s\u00faa importancia; pero os autores non est\u00e1n de acordo \u00e1 hora de precisar o lugar en que se achaba situado. \nLocalizaci\u00f3n.\nO territorio da antiga diocese dos bret\u00f3ns \u2014Britonia\u2014 ocupou principalmente a franxa costeira da Mari\u00f1a de Lugo ata a comarca da Terra Ch\u00e1, chegando a s\u00faa influencia ata as costas da comarca do Eo-Navia polo leste, e de Ferrol polo oeste. \nO medievalista franc\u00e9s Louis Duchesne ter\u00e1 manifestado que cara a fin do s\u00e9culo V ou comezos do VI, estableceuse na costa norte de Galicia unha colonia de emigrados bret\u00f3ns, dando orixe \u00e1 fundaci\u00f3n dunha diocese que se denominou Britonia, \u00e1 s\u00faa fronte atop\u00e1base polo ano 572 o bispo Maeloc, cuxo nome \u00e9 abondo significativo. Outro medievalista franc\u00e9s como Pierre David era da mesma opini\u00f3n e afirmaba que refuxi\u00e1ronse no macizo monta\u00f1oso da costa galega entre o Ferrol e o r\u00edo Eo e alg\u00fans deles chegaron a se estender al\u00e9n do Eo, polas terras da actual Asturias. Para estes autores a presenza en Galicia dos bret\u00f3ns tivo que ser a dun gran contixente\nA s\u00faa antiga s\u00e9, co\u00f1ecida co nome de \"Mosteiro M\u00e1ximo\" foi identificado por alg\u00fans autores como D\u00edaz y D\u00edaz coa bas\u00edlica medieval de San Marti\u00f1o de Mondo\u00f1edo, onde se atopan restos do s\u00e9culos V-VI d.C. Cambiando de s\u00e9 e nome en varias ocasi\u00f3ns, a actual diocese galega de Mondo\u00f1edo \u00e9 a s\u00faa sucesora hist\u00f3rica. Cada ano no mes de agosto a vila de Breto\u00f1a celebra o seu pasado coa Festa do Lugnasad, xuntanza l\u00fadico-cultural que esta a sumar maior capacidade de convocatoria cada ano no calendario festivo galego.\nO asentamento desta vaga de emigrantes bret\u00f3ns e a creaci\u00f3n dunha diocese relixiosa propia sup\u00f3n o segundo maior asentamento dun pobo estranxeiro en terras galegas, despois dos suevos.\nNacemento da s\u00e9 episcopal.\nA diocese de Britonia debeu ser fundada por bret\u00f3ns insulares, os primitivos bret\u00f3ns ou britanos, como habitantes da illa de Breta\u00f1a, a actual Gran Breta\u00f1a. Compelidos polas invasi\u00f3ns anglosaxoas, grupos xermanos que desembarcan na Gran Breta\u00f1a, comunidades bretoas abandonan a illa entre o s\u00e9culo IV e VII, dirix\u00edndose basicamente \u00e1s costas galas, onde se asentan na pen\u00ednsula de Arm\u00f3rica, que acabar\u00e1 por tomar o nome actual da Breta\u00f1a, a consecuencia deste poboamento.\n\u00c9 indubid\u00e1bel que se dirixiran tam\u00e9n para outras partes. Certos grupos deberon chegar at\u00e9 as costas setentrionais galegas, onde se organizaron en comunidades, e onde introduciron a a s\u00faa peculiar organizaci\u00f3n relixioso-cristi\u00e1 algo diferente. Os toponimistas non dubidan en identificar os seus asentamentos cos varios lugares denominados Breto\u00f1a en Galiza, \u00e1 parte do da Pastoriza: Breto\u00f1a (Barro), Berton\u00eda, Berto\u00f1a etc.\nTam\u00e9n o nome propio do bispo Mailoc \u00e9 de ascendencia celta-insular, relacionado con diferentes variantes, Maeloc, Maedoc ou Mailog, co significado de \"pr\u00edncipe\" ou \"xefe\". Posteriormente a documentaci\u00f3n conciliar do s\u00e9culo VII deixa de falar de bispos dos bret\u00f3ns e comeza a referirse a bispos de Britonia, cuxos titulares, por outra banda, comezan a ter nomes xerm\u00e1nicos fronte ao que suced\u00eda nos primeiros tempos.\nBispos.\nBispos co\u00f1ecidos da \"ecclesia Brittaniensis\":\nDesaparici\u00f3n da s\u00e9 episcopal.\nAutores modernos apuntan \u00e1 continuidade da mesma s\u00e9 baixo outra denominaci\u00f3n. Por\u00e9n a meirande parte dos autores supo\u00f1en que o episcopado britoniense desapareceu por mor das invasi\u00f3ns musulm\u00e1s, entre os que salientan Armando Cotarelo Valledor , Antonio Garc\u00eda Garc\u00eda e Enrique Fl\u00f3rez, este \u00faltimo sinalou:\nOu Enrique Cal Pardo que concreta a data e sinala:\nCando volvemos a ter constancia do mapa eclesi\u00e1stico galego, non existe nin sequera lembranza de Britonia, sen que, por exemplo se refira na \"Notitia Episcoporum\" da Cr\u00f3nica Albeldense, n\u00f3mina das dioceses do reino asturiano a finais do s\u00e9culo IX.\nO prelado trala invasi\u00f3n musulm\u00e1 fuxiu \u00f3s territorios de Asturias e non volveu a Breto\u00f1a xa que a antiga diocese deu orixe, no s\u00e9culo IX, \u00e1s de Oviedo e Mondo\u00f1edo. A primeira formouse cos territorios que ti\u00f1a en Asturias (entre o r\u00edo Eo e o r\u00edo Navia aproximadamente) e a segunda creada no 870, en tempos de Afonso III de Oviedo, cos de Galicia (entre o r\u00edo Eume o o r\u00edo Eo), ubic\u00e1ndose a s\u00e9 en San Marti\u00f1o de Mondo\u00f1edo, polo que os seus bispos pasaron a chamarse dumienses ou mindonienses. traslad\u00e1ndose definitivamente a s\u00e9 a Mondo\u00f1edo no 881.\nA opini\u00f3n xeneralizada e dacordo \u00e1s escavaci\u00f3ns realizadas xunto \u00e1 posterior igrexa parroquial de Santa Mar\u00eda de Breto\u00f1a non conduciron m\u00e1is que \u00e1 seguridade de que al\u00ed houbo unha edificaci\u00f3n relixiosa nos s\u00e9culos VI e VII.\nEn canto se a posterior diocese de Mondo\u00f1edo-Ferrol ser\u00eda a herdeira da britoniense cabe traer a colaci\u00f3n a Antonio Garc\u00eda Garc\u00eda:\nS\u00e9 titular na actualidade.\nEn 1969 a diocese foi recuperada como unha s\u00e9 titular da Igrexa cat\u00f3lica, isto \u00e9 que existe soamente no seu t\u00edtulo e pos\u00fae un bispo titular que non \u00e9 diocesano. Dende ent\u00f3n, os bispos titulares da mesma foron os seguintes:\nA designaci\u00f3n destas titularidades rec\u00f3llese en d\u00faas publicaci\u00f3ns que edita anualmente o Vaticano: o \"Annuario Pontificio\" (en italiano) e a \"Acta Apostolicae Sedis\" \u2012 \"Commentarium Officiale\" (en lat\u00edn). O t\u00edtulo de bispo nominal de Britonia outorgouse por primeira vez a finais de 1969, polo que non aparece recollido nestes documentos ata o ano seguinte, en 1970. Na \"Acta Apostolicae Sedis\" do 31 de xaneiro de 1970 rec\u00f3llese a \"Acta Pauli PP. VI\" do \"Consistorium secretum\" do 15 de decembro de 1969. Trala protocolaria alocuci\u00f3n papal enum\u00e9ranse os bispados de nova provisi\u00f3n, aparecendo na p\u00e1xina 16 o de Britonia: \u00ab\"Britonensem\", Eugenium O\u2019Callagham, iam Episcopum Clogheriensem\u00bb."}
{"id": "52260", "revid": "5863", "url": "https://gl.wikipedia.org/wiki?curid=52260", "title": "Diocese cat\u00f3lica latina de Astorga", "text": "A diocese de Astorga ou diocese asturicense \u00e9 unha diocese da Igrexa Cat\u00f3lica Latina sufrag\u00e1nea da de Oviedo, cuxa s\u00e9 catedralicia est\u00e1 radicada na cidade de Astorga.\nExtensi\u00f3n territorial.\nComprende territorios que se estenden por parte das provincias actuais de Le\u00f3n, Zamora, ambas as d\u00faas pertencentes civilmente \u00e1 comunidade de Castela e Le\u00f3n, ademais de por parte da provincia de Ourense, na comunidade de Galiza. Nesta son asturicenses as comarcas de Valdeorras, Trives, e Viana; ademais algunhas fregues\u00edas dos concellos de Chandrexa de Queixa e A Gudi\u00f1a, tam\u00e9n o son. A comarca lucense de Quiroga foi asturicense at\u00e9 o ano 1955, pasando ent\u00f3n \u00e1 diocese de Lugo ao trocarse por territorios lucenses no Valcarce, no Bierzo. Historicamente tam\u00e9n formaron parte desta diocese territorios portugueses da Terra de Miranda, actualmente pertencentes \u00e1 diocese de Bragan\u00e7a, o que se ten aducido para explicar a persistencia de dialectos leoneses nesa comarca (ver mirand\u00e9s).\nNa actualidade a diocese de Astorga ocupa uns 11.525\u00a0km\u00b2 de superficie, dos cales corresponden \u00e1 provincia de Le\u00f3n 6.299\u00a0km\u00b2 (54,65 % do total), \u00e1 provincia de Zamora 3.526\u00a0km\u00b2 (30,59 %) e \u00e1 provincia de Ourense 1.700\u00a0km\u00b2 (14,75 % da diocese). A poboaci\u00f3n total do bispado apenas superaba os 200.000 habitantes, dos cales algo m\u00e1is de 40.000 corresponden ao territorio galego.\nHistoria.\nOrixes.\nA menci\u00f3n m\u00e1is antiga do cristianismo nestas terras, no s\u00e9culo III, menciona xa a existencia dun bispo en Astorga. Tr\u00e1tase dunha carta dirixida polo bispo de Le\u00f3n, no ano 254, ao metropolitano de Cartago, Cipriano, que menciona a comunidade cristi\u00e1 de Astorga e o seu bispo Bas\u00edlides. As menci\u00f3ns dun bispo, Efr\u00e9n, no ano 60, \u00e9 unha piadosa lenda carente de rigor hist\u00f3rico. O que a ep\u00edstola a Cartago permite supor \u00e9 que as comunidades de Le\u00f3n e Astorga te\u00f1en a s\u00faa orixe en \u00c1frica, pois era costume desta \u00e9poca consultar os problemas eclesi\u00e1sticos coas igrexas madre.\nDurante o s\u00e9culo V, v\u00f3lvense a ter noticias do bispado astorgano, pois o seu prelado, San Toribio, ten intervenci\u00f3n nos problemas suscitados cos seguidores do priscilianismo.\nNo reino suevo.\nNo s\u00e9culo VI o territorio asturicense est\u00e1 comprendido dentro do Reino Suevo. O \"Parochiale suevorum\", un documento que mostra a organizaci\u00f3n eclesi\u00e1stica do territorio desa monarqu\u00eda, menciona a diocese asturicense xunto con outras da Gallaecia. Asigna a Astorga un territorio en parte diferente do que administrar\u00eda a partir da Alta Idade Media: \"Ad Asturicensem sedem ipsa Astorica: Legio, Bergido, Petra speranti, Comanca, Ventosa, Maurelos superiores et inferiores, Senimure, Francelos, Pesicos\", pois incl\u00fae na diocese as igrexas de Le\u00f3n (\"Legio\"), Zamora (\"Senimure\") ou mesmo territorios asturianos, como Pesgos (\"Pesicos\"). Mais non lle atrib\u00fae ningunha igrexa no que hoxe \u00e9 o territorio hist\u00f3rico de Galiza, pois unha parte est\u00e1n indicados para o bispado de Ourense, as\u00ed Trives (\"Teporos\") ou Valdeorras (\"Geurros\"), \u00e1 que a\u00ednda lle asigna a Seabra (\"Senabria\"). O territorio de Quiroga (\"Carioca\") est\u00e1, no Parroquial, asignada a Lugo.\nNo s\u00e9culo VIII, Astorga foi inclu\u00edda no territorio dominado polos \u00e1rabes. Houbo que esperar at\u00e9 Afonso III para que pasase de novo a mans cristi\u00e1ns. Por\u00e9n o territorio da diocese tardou m\u00e1is en reorganizarse.\nRestauraci\u00f3n medieval.\nHa que agardar at\u00e9 o ano 934 para que o rei Ramiro II faga a chamada \"Restituci\u00f3n da Igrexa Asturicense\". O monarca convoca un concello de bispos e relixiosos xunto con magnates laicos, que asinan, o 17 de xaneiro, un documento no cal se indican as igrexas que se atrib\u00faen agora \u00e1 diocese astorgana: en terras de Braganza seguindo o r\u00edo Tuela ata conflu\u00edr co Douro, de a\u00ed cara a Zamora, inclu\u00edndo Aliste e Seabra, Trives, Caldelas, O Courel e Quiroga e m\u00e1is Valdeorras integramente, engadindo algo m\u00e1is abaixo as igrexas de Toro (\"in Bergantia per illum riuulum qui dicitur Tuela, et discurrit dum intrat in Dorio contra Zamora ad partem Orientis, et intus Alisti et Senabria, Tribes, Caldellas, Caurille et Quiroga, et Iurres ab omni integritate [...] tornamus ad ciuitatem Astoricensem eclesias de Campo Tauro\"). O texto, que sofre sospeitas de autenticidade, non cita as actuais comarcas do Bolo e Viana, porque seguramente estaba inclu\u00edda nos territorios de Trives e do Valdeorras, e que si aparecen como \"Roboreta\" = Robleda, nun documento confirmatorio e que, de paso, autentifica dubidosos acordos anteriores, debido ao rei Ordo\u00f1o II do ano 956). A reconstruci\u00f3n efectuada agora acomodaba a diocese astorgana, pola s\u00faa banda occidental, aos l\u00edmites do antigo convento asturicense romano, que foi o que a corte debeu ter en mente para restaurar a diocese, a\u00ednda que resultase impos\u00edbel retornarlle outros territorios que a compuxeran, nos que agora hab\u00eda xa outras s\u00e9s coas correspondentes terras, como Oviedo ou Le\u00f3n."}
{"id": "52265", "revid": "114", "url": "https://gl.wikipedia.org/wiki?curid=52265", "title": "Choiva aceda", "text": ""}
{"id": "52267", "revid": "89787", "url": "https://gl.wikipedia.org/wiki?curid=52267", "title": "D\u00eda de Internet", "text": "O D\u00eda de Internet \u00e9 unha efem\u00e9ride que se celebra en Espa\u00f1a o 17 de maio, impulsada pola Asociaci\u00f3n de Usuarios de Internet. Celebrouse por primeira vez o 25 de outubro de 2005. Pouco tempo despois, a Cume da Sociedade da Informaci\u00f3n celebrada en Tunes en novembro de 2005, decidiu propo\u00f1er \u00e1 ONU a designaci\u00f3n do 17 de maio como o \"D\u00eda Mundial da Sociedade da Informaci\u00f3n\", polo que se moveu o denominado D\u00eda de Internet \u00e1 devandita data.\nObxectivos.\nPretende dar a co\u00f1ecer as posibilidades que ofrecen as novas tecnolox\u00edas para mellorar o nivel de vida dos pobos e dos seus cidad\u00e1ns.\nA idea.\nA iniciativa do D\u00eda de Internet xurdiu por iniciativa da Asociaci\u00f3n de Usuarios de Internet, \u00e1 que se sumaron diferentes asociaci\u00f3ns espa\u00f1olas que v\u00edan con interese o compartir nunha data o que cada un fai para achegar a Sociedade da Informaci\u00f3n (SI) a todos os cidad\u00e1ns.\nEn Latinoam\u00e9rica a iniciativa do D\u00eda Mundial de Internet tam\u00e9n tivo unha grande acollida, e hoxe at\u00f3panse vinculadas a esta iniciativa a \"Asociaci\u00f3n Colombiana de Usuarios de Internet\" , a \"Asociaci\u00f3n Mexicana de Internet\", a \"Asociaci\u00f3n Arxentina de Usuarios de Internet\" , a \"Asociaci\u00f3n Chilena de Usuarios de Internet\" e en Ecuador o cap\u00edtulo de ISOC nese pa\u00eds.\nA celebraci\u00f3n do d\u00eda de Internet na s\u00faa primeira edici\u00f3n tivo lugar o 25 de outubro de 2005. Nesa data, lev\u00e1ronse a cabo m\u00e1is de 400 eventos en m\u00e1is de 8.000 localizaci\u00f3ns de 31 provincias das 17 Comunidades Aut\u00f3nomas. M\u00e1is de 200 entidades p\u00fablicas e privadas subscribiron a \"Declaraci\u00f3n de Principios para constru\u00edr a Sociedade da Informaci\u00f3n\", en representaci\u00f3n de m\u00e1is dun mill\u00f3n de cidad\u00e1ns.\nEn novembro de 2005, a II Cume Mundial da Sociedade da Informaci\u00f3n celebrada en Tunes, aprobou propo\u00f1er \u00e1 Asemblea Xeral de Naci\u00f3ns Unidas a designaci\u00f3n do 17 de maio como D\u00eda Mundial das Telecomunicaciones e da Sociedade da Informaci\u00f3n.\nNo artigo 121 do documento de conclusi\u00f3ns do Cume Mundial da Sociedade da Informaci\u00f3n, celebrada en Tunes en novembro de 2005, af\u00edrmase que:\nO D\u00eda de Internet d\u00e1 a oportunidade para impulsar e favorecer o acceso \u00e1 Sociedade da Informaci\u00f3n dos non conectados e dos discapacitados. Ademais, aproveitando a experiencia adquirida en Espa\u00f1a, vaise a fomentar a celebraci\u00f3n do D\u00eda de Internet noutros pa\u00edses, po\u00f1endo a disposici\u00f3n daqueles que estean interesados todo o traballo, informaci\u00f3n e metodolog\u00eda desenvolvido polos que participaron en edici\u00f3ns anteriores.\nQuen fai o d\u00eda de Internet.\nA organizaci\u00f3n do d\u00eda de Internet ap\u00f3iase en catro alicerces fundamentais: unha Asociaci\u00f3n de Usuarios de Internet como Oficina T\u00e9cnica que coordina e planifica; un Comit\u00e9 de Impulso onde se integran os axentes sociais m\u00e1is relevantes (Administraci\u00f3ns, asociaci\u00f3ns, federaci\u00f3ns, universidades, colexios, sindicatos, partidos pol\u00edticos...); os Promotores, que desenvolven eventos e actividades con motivo do D\u00eda de Internet; e, finalmente, os Comunicadores que contrib\u00faen \u00e1 s\u00faa difusi\u00f3n. Todos comparten un espazo na Sociedade da Informaci\u00f3n, o que permite ter unha idea global do proxecto e, ao mesmo tempo, unha visi\u00f3n personalizada en funci\u00f3n de criterios diferentes.\nParticipaci\u00f3n.\nTodo o mundo est\u00e1 invitado a participar no D\u00eda de Internet. Hai diversas formas de participar e contribu\u00edr. En moitas cidades real\u00edzanse eventos que conmemoran devandito d\u00eda, organizados por empresas, administraci\u00f3ns e organizaci\u00f3ns de calquera tipo e tama\u00f1o, que deben cumprir as seguintes condici\u00f3ns:\nTam\u00e9n se levan a cabo declaraci\u00f3ns \u00e1s que se pode subscribir como persoa f\u00edsica ou colectivo e faise entrega dos \"premios do d\u00eda de internet\", cuxa finalidade \u00e9 reco\u00f1ecer o esforzo de persoas e instituci\u00f3ns para incorporar aos cidad\u00e1ns \u00e1 Sociedade da Informaci\u00f3n, fomentar a accesibilidad na rede, estimular a participaci\u00f3n aberta de persoas e instituci\u00f3ns e contribu\u00edr \u00e1 difusi\u00f3n da efem\u00e9ride.\nAntecedentes.\nEsta celebraci\u00f3n ten o seu primeiro antecedente na celebraci\u00f3n do D\u00eda Mundial das Telecomunicaciones unha efem\u00e9ride centrada nesta profesi\u00f3n e os seus profesionais, posteriormente na d\u00e9cada dos 90 nos Estados Unidos celebraron o \"Internet Day\" co obxectivo concreto de dedicar unha xornada festiva a cablear as escolas e deixou de celebrarse no momento en que se solucionou este problema.\nA mediados dos anos 90 xorde en Francia \"A f\u00eate de l'internet\", acontecemento que se segue celebrando anualmente a mediados de marzo de cada ano e centrado nos pa\u00edses franc\u00f3fonos.\nA Uni\u00f3n Europea instaurou no ano 2004 o \"Safer Internet Day\" co obxectivo de dar a co\u00f1ecer como facer unha Internet m\u00e1is segura e confiable. Esta acci\u00f3n soportada por varios pa\u00edses da UE repetiu a s\u00faa realizaci\u00f3n no ano 2005.\nA iniciativa do D\u00eda de Internet xorde, en Espa\u00f1a, no ano 2004, a partir dunha proposta da Asociaci\u00f3n de Usuarios de Internet, \u00e1 que se suman diferentes organizaci\u00f3ns, tendo a s\u00faa primeira celebraci\u00f3n do D\u00eda de Internet de 2005 o 25 de outubro, con notable \u00e9xito de participaci\u00f3n.\nTrala declaraci\u00f3n de Tunes, a organizaci\u00f3n do d\u00eda de internet fixou como data para a s\u00faa realizaci\u00f3n o 17 de maio e vai contribu\u00edr dentro das s\u00faas posibilidades a que esta iniciativa desenv\u00f3lvase en todos os pa\u00edses do mundo.\nFinanciamento.\nA participaci\u00f3n no d\u00eda de internet \u00e9 totalmente gratu\u00edta e non esixe o pago de ningunha contraprestaci\u00f3n aos organizadores. Cada un dos actores que participan no d\u00eda de internet ten, como non pode ser doutro xeito, total liberdade para buscar os apoios e as fontes de financiamento que consideren oportunas para desenvolver a s\u00faa actividade.\nTodos os materiais desenvolvidos con motivo do d\u00eda de internet e con independencia de quen os desenvolva poder\u00e1n ser utilizados de forma libre e gratu\u00edta sempre que contrib\u00faan a difundir, impulsar e apoiar a iniciativa d\u00eda de internet.\nOs pa\u00edses que se incorporen e que utilicen un idioma distinto aos soportados nese momento deben de asumir o compromiso de traducir a informaci\u00f3n est\u00e1tica e de navegaci\u00f3n ao seu idioma (15.000 palabras aproximadamente)."}
{"id": "52268", "revid": "56817", "url": "https://gl.wikipedia.org/wiki?curid=52268", "title": "Gallis", "text": "Gallis \u00e9 un casal noruegu\u00e9s do concello de Andebu, a 85\u00a0km ao suroeste da capital norueguesa. Aparece por vez primeira documentado no \"Den r\u00f8de bok\", manuscrito escrito por volta do 1400 no cal se detallan as posesi\u00f3ns do bispado de Oslo, co nome de Galiza e \u00e9 que a s\u00faa orixe rem\u00f3ntase a un natural do lugar que peregrinou a Santiago de Compostela e a s\u00faa volta as s\u00faas posesi\u00f3ns recibiron o nome do pa\u00eds ao cal peregrinara. Hai outro top\u00f3nimo de orixe semellante en Noruega, Jaksland no concello de R\u00f8yken.\nEn xaneiro de 2007 hab\u00eda 66 persoas en Noruega co apelido Gallis"}
{"id": "52270", "revid": "56817", "url": "https://gl.wikipedia.org/wiki?curid=52270", "title": "Jaksland", "text": "Jaksland \u00e9 un casal noruegu\u00e9s do concello de R\u00f8yken , a 47\u00a0km ao suroeste da capital norueguesa. Aparece por vez primeira documentado no \"Den r\u00f8de bok\", manuscrito escrito por volta do 1400 no cal se detallan as posesi\u00f3ns do bispado de Oslo, co nome de Iacobsland e \u00e9 que a s\u00faa orixe rem\u00f3ntase a un natural do lugar que peregrinou a Santiago de Compostela e a s\u00faa volta as s\u00faas posesi\u00f3ns recibiron o nome do pa\u00eds ao cal peregrinara. Hai outro top\u00f3nimo de orixe semellante en Noruega, Gallis no concello de Andebu.\nEn xaneiro de 2007 hab\u00eda 57 persoas en Noruega co apelido Jaksland."}
{"id": "52271", "revid": "98629", "url": "https://gl.wikipedia.org/wiki?curid=52271", "title": "Econom\u00eda de Rusia", "text": "Rusia ten pasado por importantes transformaci\u00f3ns desde o fin da Uni\u00f3n Sovi\u00e9tica, sa\u00edndo dunha econom\u00eda illada e planeada centralmente, para unha econom\u00eda de mercado globalmente integrada. As reformas econ\u00f3micas dos anos 1990 privatizaron gran parte da industria, coa notable excepci\u00f3n dos sectores de enerx\u00eda e militar.\nCon todo, o r\u00e1pido proceso de privatizaci\u00f3n, inclu\u00edndo un sistema de imprestimo para a compra de acci\u00f3ns, permitiu a formaci\u00f3n de \"oligarqu\u00edas\" econ\u00f3micas con fortes relaci\u00f3ns pol\u00edticas, que deixaron a propiedade das empresas privatizadas altamente concentrada en poucas mans. A protecci\u00f3n aos dereitos de propiedade \u00e9 pequena e o sector privado est\u00e1 suxeito a intervenci\u00f3ns do Estado.\nO 2006 a econom\u00eda da Rusia creceu polo oitavo ano consecutivo despois da crise de 1998. O petr\u00f3leo e os seus derivados, as\u00ed como o gas natural son hoxe os seus principais produtos de exportaci\u00f3n. A s\u00faa industria pode ser dividida en dous bloques: un con grandes produtoras de materias primas, que te\u00f1en competitividade global - o 2009 Rusia transformouse no principal exportador de petr\u00f3leo e gas natural do mundo, as\u00ed como o terceiro exportador mundial de aceiro e aluminio primario - e outro con outras industrias pesadas menos eficientes, altamente dependentes dos mercados consumidores locais.\nO PIB do pa\u00eds atinxiu 535 mil mill\u00f3ns de d\u00f3lares en 2004, facendo da econom\u00eda rusa a 16\u00aa econom\u00eda mundial, sendo que Moscova, concentra o 30% da produci\u00f3n do pa\u00eds.\nO pa\u00eds asinou un acordo bilateral cos Estados Unidos como un preludio a unha futura adhesi\u00f3n \u00e1 OMC.\nDesaf\u00edos recentes.\nUn dos maiores desaf\u00edos dos formuladores da pol\u00edtica econ\u00f3mica rusa \u00e9 o de incentivar o desenvolvemento de pequenas e medianas empresas nun ambiente empresarial dominado por oligarcas e dotado dun sistema bancario xove e pouco eficiente. Moitos dos bancos rusos pertencen a grandes empresarios ou oligarcas, que usan frecuentemente os dep\u00f3sitos para financiar os seus propios negocios. O Banco Europeo para Reconstruci\u00f3n e o Desenvolvemento e o Banco Mundial tentaron normalizar as pr\u00e1cticas bancarias facendo investimentos en acci\u00f3ns ordinarias e na d\u00e9beda, mais cun \u00e9xito moi limitado.\nOutros problemas incl\u00faen un desenvolvemento econ\u00f3mico desigual entre as rexi\u00f3ns do pa\u00eds. Mentres que a rexi\u00f3n de Moscova, coa s\u00faa inmensa poboaci\u00f3n de 20 mill\u00f3ns de habitantes, \u00e9 unha metr\u00f3pole moderna, con sectores de tecnolox\u00eda de punta e renda per capita pr\u00f3xima \u00e1 das econom\u00edas m\u00e1is fortes da eurozona, o resto do pa\u00eds, en especial as comunidades rurais da Asia, vive como viv\u00eda no fin da Idade Media. A integraci\u00f3n ao mercado tam\u00e9n se fai sentir noutras cidades grandes como San Petersburgo, Kaliningrado e Ekaterimburgo.\nEstimular o investimento estranxeiro \u00e9 tam\u00e9n un gran desaf\u00edo. At\u00e9 agora, o pa\u00eds ten se beneficiado do aumento nos prezos de petr\u00f3leo e ten sido capaz de pagar unha boa parte da s\u00faa d\u00e9beda externa, que era xigantesca. O reinvestimento dos lucros obtidos pola explotaci\u00f3n de recursos naturais noutros sectores da econom\u00eda tam\u00e9n \u00e9 un problema.\nA prisi\u00f3n en 2003 dun dos oligarcas rusos, Mikhail Khodorkovski, \u00e1 \u00e9poca o m\u00e1is rico empresario do pa\u00eds, acusado de fraude, evasi\u00f3n fiscal e corrupci\u00f3n durante as grandes privatizaci\u00f3ns conducidas no goberno de Boris Eltsin, xerou certa desconfianza entre os investidores estranxeiros. Khodorkovski foi xulgado en 2010 e condenado a 14 anos de prisi\u00f3n. Moitas das grandes fortunas actuais, na Rusia, parecen ter resultado da adquisici\u00f3n de propiedades estatais a moi baixo prezo ou da adquisici\u00f3n barata de concesi\u00f3ns gobernamentais. Outros pa\u00edses manifestaron a s\u00faa preocupaci\u00f3n coa aplicaci\u00f3n \"selectiva\" da lei contra empresarios individuais."}
{"id": "52272", "revid": "23204", "url": "https://gl.wikipedia.org/wiki?curid=52272", "title": "Olaus Magnus", "text": "Olaus Magnus, nado en outubro de 1490 en Skeninge (\u00d6sterg\u00f6tland, Suecia) e finado o 1 de agosto de 1557 en Roma, foi un escritor e eclesi\u00e1stico sueco. \nNaceu no lugar de Skeninge, e era irm\u00e1n de Johannes Magnus, o derradeiro arcebispo cat\u00f3lico de Suecia. Estudou en Rostock, foi c\u00f3engo en Uppsala e Link\u00f6ping e arquic\u00f3engo de Str\u00e4ngn\u00e4s. Foi enviado en misi\u00f3n a Roma en 1524 por Gustavo I para obter a ordenaci\u00f3n do seu irm\u00e1n como arcebispo de Uppsala, mais o triunfo da Reforma en Suecia mant\u00edvoo no exilio, e as propiedades da s\u00faa familia foron confiscadas.\nPrimeiro residiu en Danzing, onde co\u00f1eceu ao portugu\u00e9s Dami\u00e3o de G\u00f3is, de onde tirou os seus co\u00f1ecementos dos territorios orientais. Instalouse en Roma en 1537 actuando como secretario de seu irm\u00e1n e, en 1544 \u00e1 morte deste, o papa Paulo III nomeouno o seu sucesor no arcebispado de Uppsala, t\u00edtulo honor\u00edfico por non ser Suecia xa pa\u00eds cat\u00f3lico.\nParticipou no Concilio de Trento (1545-1549). Pasou os seus \u00faltimos anos no mosteiro de Santa Br\u00edxida en Roma.\nA s\u00faa obra principal foi \"Historia de Gentibus Septentrionalibus\", editada en 1555 en Roma, unha obra en 22 libros sobre a xeograf\u00eda, tradici\u00f3ns, costumes, asuntos eclesi\u00e1sticos e xur\u00eddicos dos pobos escandinavos.\nTam\u00e9n \u00e9 autor da \"Carta marina\" (1539), o m\u00e1is antigo mapa dos pa\u00edses n\u00f3rdicos que da detalles e nomes de lugares."}
{"id": "52274", "revid": "98629", "url": "https://gl.wikipedia.org/wiki?curid=52274", "title": "Manw\u00eb", "text": "Manw\u00eb \u00e9 un personaxe ficticio do \"legendarium\" de J. R. R. Tolkien, que aparece na s\u00faa obra O Silmarillion. \u00c9 un dos Valar, os seres anxelicais que custodian e gobernan Arda (o mundo no universo de Tolkien). Manw\u00eb ocupa o primeiro lugar entre os Aratar, os oito Valar de maior poder. O seu nome quere dicir \"O Abeizoado\"\nPersonaxe.\nManw\u00eb \u00e9 o irm\u00e1n m\u00e1is novo de Melkor na concepci\u00f3n de Eru, que lle concedeu o maior poder e autoridade sobre Arda, convert\u00e9ndoo no seu representante. A s\u00faa esposa \u00e9 Varda, coa que vive nas s\u00faas mansi\u00f3ns, no alto de Taniquetil, a monta\u00f1a m\u00e1is alta de Arda, en Valinor.\n\u00c9 o \"Se\u00f1or do Vento\" e o \"Primeiro Rei\". Arda \u00e9 o seu dominio, pero o seu principal amor \u00e9 o elemento do aire, e por iso ch\u00e1maselle S\u00falimo, \"Se\u00f1or do alento de Arda\"; outros dos seus sobrenomes son o \"Alto Rei de Arda\" e o \"Se\u00f1or do Oeste\". As aguias son as s\u00faas mensaxeiras e o Maia Eonw\u00eb \u00e9 o seu heraldo.\nCando Melkor creou a disonancia durante a M\u00fasica dos Ainur, Manw\u00eb substitu\u00eduno como director da canci\u00f3n. Ap\u00f3s a formaci\u00f3n de Arda, Manw\u00eb exerceu o seu cargo de gobernante de maneira bondadosa e compasiva, indiferente ao seu propio poder. Por\u00e9n, non comprend\u00eda o mal, nin sequera na forma do seu propio irm\u00e1n. As\u00ed, cando Melkor cumpriu a s\u00faa condena de tres idades \u00e1 que fora sometido logo da Guerra dos Poderes, liberouno sen sospeitar dos seus plans. Isto permitiu a Melkor sementar a desconfianza no coraz\u00f3n de F\u00ebanor, envelenar as D\u00faas \u00c1rbores de Valinor, asasinar a Finw\u00eb, roubar os Silmarils e incitar a revolta dos elfos Noldor. Para alentar aos Eldar, Manw\u00eb fixo que Aul\u00eb crease os barcos que carrexar\u00edan o Sol e a L\u00faa, sabedor da inminente chegada dos Homes, e enviou a Thorondor e as demais aguias para vixialos.\nAp\u00f3s a Guerra da C\u00f3lera, da que sa\u00edu derrotado Melkor (agora chamado Morgoth), Manw\u00eb expulsouno ao baleiro, f\u00f3ra de Arda. Segundo a profec\u00eda de Mandos, na Batalla Final, cando Morgoth e o seu fiel aliado Sauron escapen, Manw\u00eb e os dous Se\u00f1ores Escuros enfrontaranse nas Chairas de Valinor, mais nin o Vala nin o Se\u00f1or Escuro resultar\u00e1n mortos, e ser\u00e1 o Home T\u00farin Turambar quen acabe con Morgoth."}
{"id": "52275", "revid": "1576", "url": "https://gl.wikipedia.org/wiki?curid=52275", "title": "Morgoth", "text": ""}
{"id": "52276", "revid": "1576", "url": "https://gl.wikipedia.org/wiki?curid=52276", "title": "Manwe", "text": ""}
{"id": "52277", "revid": "839", "url": "https://gl.wikipedia.org/wiki?curid=52277", "title": "Burro catal\u00e1n", "text": "O burro catal\u00e1n \u00e9 un animal de gran talle, a raza m\u00e1is alta e corpulenta da s\u00faa especie, con 145\u2013160\u00a0cm de alzada nos machos e 135\u2013150\u00a0cm nas femias, de silueta esvelta e estirada. O peso medio dos machos pode chegar \u00f3s 375\u00a0kg. Descende do tronco ancestral \"Equus asinus somaliensis\" ou asno de Somalia, como as outras razas de burros de capa negra do norte de Espa\u00f1a. Outros autores falan dun \"Equus asinus europeus\", localizado na conca mediterr\u00e1nea.\nA primeira evidencia do burro en Catalu\u00f1a atopouse en Caldas de Montbui (Barcelona), cifr\u00e1ndose nunha antig\u00fcidade dun 2 mill\u00f3ns de anos, a finais do Terciario (Romagosa, 1959). Este feito demostrar\u00eda a existencia de asnos en Catalu\u00f1a moito antes de que se producisen as migraci\u00f3ns orientais cara a Europa. Outros arque\u00f3logos identifican estes restos cun \u00e9quido prehist\u00f3rico, o \"Equus hydruntinus\" ou zebro, e afirman que os actuais asnos chegaron a Europa no plistoceno medio, xunto cos cabalos (Nores e Liesau, 1992).\nPlinio o Vello escribiu que na comarca de Vic exist\u00edan burros, \u00f3s que denominaban \"ausetans\".\nDescrici\u00f3n.\nO burro catal\u00e1n ten a cabeza grande, fronte ampla e lixeiramente afundida, foci\u00f1o moi ancho, orellas de base ancha, non demasiado grandes e ergueitas. O pescozo \u00e9 robusto, o peito amplo e a cruz destacada, o que lle proporciona un terzo anterior airoso. De dorso recto ou lixeiramente afundido, e ventre recollido. Rabo de nacemento baixo, provisto dunha abundante guedella de longas sedas no extremo. As patas son ben conformadas e fortes, con cascos estreitos.\nA capa t\u00edpica \u00e9 sempre escura ou negra, como a pez; ocasionalmente, casta\u00f1a escura. Como noutras razas, presenta unha degradaci\u00f3n a gris prateada \u00f3 redor do foci\u00f1o e dos ollos, e nas axilas, ventre e bragadas, que chega tam\u00e9n \u00e1 parte superior e interna das extremidades.\nRaza mallorquina.\nA raza mallorquina descende da catal\u00e1 e \u00e9, con seguridade, a m\u00e1is escasa das razas asnais aut\u00f3ctonas. Lixeiramente menor c\u00f3 catal\u00e1n (145\u2013155\u00a0cm de alzada), \u00e9 semellante en todo a este, no que respecta \u00e1 morfolox\u00eda, capas e car\u00e1cter.\nProtecci\u00f3n.\nA preocupaci\u00f3n pola raza catal\u00e1, coa definici\u00f3n do est\u00e1ndar racial e a selecci\u00f3n dos gara\u00f1\u00f3ns m\u00e1is aptos para a reproduci\u00f3n data de 1880, coa creaci\u00f3n do \"Libro Xeneal\u00f3xico do Asno Catal\u00e1n\". A guerra civil espa\u00f1ola e a mecanizaci\u00f3n do campo nos anos cincuenta estiveron a piques de provoca-la extinci\u00f3n da raza pero a creaci\u00f3n da \"Fundaci\u00f3n de fomento da raza catal\u00e1\" AFRAC en 1978 volveu investir o proceso reabrindo o libro xeneal\u00f3xico.\nPolas s\u00faas cualidades foi obxecto de exportaci\u00f3n a Francia e Italia, principalmente, as\u00ed como a Estados Unidos, onde deu lugar a unha variante moi afamada, o gara\u00f1\u00f3n catal\u00e1n americano.\nA finais de 1994 naceu o \"Programa de Conservaci\u00f3n do Asno Catal\u00e1n\", que dese\u00f1a e controla as montas para conserva-la la m\u00e1xima diversidade xen\u00e9tica e evita-la consanguinidade.\nO Ministerio de Agricultura, Pesca e Alimentaci\u00f3n reco\u00f1ece como entidade de criadores de \u00e9quidos organ ofic reconoc.pdf, concretamente do burro catal\u00e1n, a \"Associaci\u00f3 del Foment de la Ra\u00e7a Asinina Catalana\" (AFRAC), fundada en 1978 e domiciliada en Banyoles (Xirona). No caso do burro mallorqu\u00edn, tr\u00e1tase da \"Associaci\u00f3 de Criadors i Propietaris de Pura Ra\u00e7a Asinal Mallorquina\", domiciliada en Esporles (Mallorca).\nSegundo AFRAC, a xu\u00f1o de 2006 o censo de reprodutores de suficiente pureza racial era de 336 exemplares, distribu\u00eddos principalmente en Xirona e Barcelona pero tam\u00e9n en explotaci\u00f3ns de Toledo, Baleares e sur de Francia.\nSimbolox\u00eda.\nO debuxo do burro catal\u00e1n, dese\u00f1ado por Eloi Alegre, naceu como logotipo da Asociaci\u00f3n Afrac. En 2004, Jaume Sala e \u00c1lex Ferreiro comezaron a empregalo, despois de lixeiras modificaci\u00f3ns, como elimina-la crina e os test\u00edculos, como s\u00edmbolo da catalanidade fronte \u00f3 \"toro de Osborne\" t\u00edpico da inconograf\u00eda espa\u00f1olista, do mesmo xeito que aqu\u00ed, en Galicia, xa corre desde o 2002 o equivalente da vaca do dese\u00f1ador Ant\u00f3n Lezcano sobre a bandeira galega ou no Pa\u00eds Vasco a ovella \"Ardilatxa\" (esquematizada da raza ovina aut\u00f3ctona lacha)."}
{"id": "52280", "revid": "98629", "url": "https://gl.wikipedia.org/wiki?curid=52280", "title": "Comercio", "text": "O comercio \u00e9 a actividade socioecon\u00f3mica consistente na compravenda de bens, sexa para o seu uso, para a s\u00faa venda ou para a s\u00faa transformaci\u00f3n, implica a transferencia de bens e servizos dunha persoa ou entidade a outra, a mi\u00fado a cambio de di\u00f1eiro. Os economistas ref\u00edrense o sistema ou rede que permite o comercio como un mercado. \nUnha das primeiras formas de comercio, a econom\u00eda do agasallo, contemplaba o intercambio de bens e servizos sen un acordo expl\u00edcito para recompensas inmediatas ou futuras. Unha econom\u00eda do agasallo implica intercambiar cousas sen o uso de di\u00f1eiro. Os comerciantes modernos xeralmente negocian a trav\u00e9s dun medio de intercambio, como o di\u00f1eiro. Como resultado, comprar pode separarse de vender ou ga\u00f1ar. A invenci\u00f3n do di\u00f1eiro (o cr\u00e9dito, o papel moeda e o di\u00f1eiro non f\u00edsico) simplificou e promoveu enormemente o comercio. O comercio entre dous comerciantes denom\u00ednase comercio bilateral, mentres que o comercio que involucra a m\u00e1is de dous comerciantes denom\u00ednase comercio multilateral.\nDesde un punto de vista moderno, o comercio existe debido \u00e1 especializaci\u00f3n e a divisi\u00f3n do traballo, unha forma predominante da actividade econ\u00f3mica na que os individuos ou os grupos cooperativos conc\u00e9ntranse nun pequeno aspecto da produci\u00f3n, pero utilizan a s\u00faa produci\u00f3n no comercio doutros produtos e necesidades. O comercio existe entre rexi\u00f3ns porque as diferentes rexi\u00f3ns poden ter unha vantaxe comparativa (percibida ou real) na produci\u00f3n dalgunhas mercanc\u00edas comerciables, inclu\u00edda a produci\u00f3n de recursos naturais escasos ou limitados noutros lugares. Por exemplo: os tama\u00f1os de rexi\u00f3ns diferentes poden fomentar a produci\u00f3n en masa. En tales circunstancias, o comercio a prezo de mercados entre localizaci\u00f3ns pode beneficiar a ambas localidades.\nO comercio polo mi\u00fado consiste na venda de bens ou mercador\u00edas desde un lugar fixo (como os grandes almac\u00e9ns, boutiques ou quioscos), en li\u00f1a ou por correo , en lotes pequenos ou individuais para o consumo ou uso directo do comprador. O comercio por xunto \u00e9 o tr\u00e1fico de bens que se venden como mercador\u00edas a comerciantes polo mi\u00fado, ou a usuarios industriais, comerciais, institucionais, negocios profesionais, ou a outros almacenistas e servizos subordinados relacionados.\nHistoricamente, a apertura ao libre comercio aumentou substancialmente nalgunhas \u00e1reas desde 1815 ata o estalido da primeira guerra mundial en 1914. A apertura comercial aumentou novamente durante a d\u00e9cada de 1920, pero colapsou (en particular en Europa e Am\u00e9rica do Norte) durante a Gran Depresi\u00f3n da d\u00e9cada de 1930. A apertura comercial volveu aumentar substancialmente a partir da d\u00e9cada de 1950 (a\u00ednda que cunha desaceleraci\u00f3n durante a crise do petr\u00f3leo da d\u00e9cada de 1970). Os economistas e historiadores econ\u00f3micos soste\u00f1en que os niveis actuais de apertura comercial son os m\u00e1is altos que xamais existiron. \nO comerciante \u00e9 a persoa f\u00edsica ou xur\u00eddica que se dedica ao comercio en forma habitual, como as sociedades mercantiles.\nHistoria.\nAs orixes do comercio rem\u00f3ntanse a finais do per\u00edodo Neol\u00edtico, cando se descubriu a agricultura. Ao principio, a agricultura que se practicaba era unha agricultura de subsistencia, onde o froito era para a poboaci\u00f3n dedicada aos asuntos agr\u00edcolas. Con todo, a medida que foron incorpor\u00e1ndose novos desenvolvementos tecnol\u00f3xicos o d\u00eda a d\u00eda dos agricultores, por exemplo a forza animal, ou o uso de diferentes ferramentas, as colleitas obtidas eran cada vez maiores. As\u00ed chegou o momento propicio para o nacemento do comercio, favorecido por dous factores:\nPor tanto, os excedentes das colleitas empezaron a intercambiarse con outros obxectos nos que outras comunidades estaban especializadas. Normalmente estes obxectos eran elementos para a defensa da comunidade (armas), dep\u00f3sitos para poder transportar ou almacenar os excedentes alimentarios (\u00e1nforas, etc.), novos utensilios agr\u00edcolas (aixadas de metal...), ou mesmo m\u00e1is adiante obxectos de luxo (espellos, pendentes, etc).\nEste comercio primitivo, non s\u00f3 supuxo un intercambio local de bens e alimentos, sen\u00f3n tam\u00e9n un intercambio global de innovaci\u00f3ns cient\u00edficas e tecnol\u00f3xicas, entre outros, o traballo en ferro, o traballo en bronce, a roda, o torno, a navegaci\u00f3n, a escritura, novas formas de urbanismo, e un longo etc\u00e9tera. Na pen\u00ednsula ib\u00e9rica este per\u00edodo co\u00f1\u00e9cese como o Orientalizante, polas continuas influencias recibidas de Oriente. Neste momento \u00e9 cando xorde a cultura ib\u00e9rica.\nAdemais do intercambio de innovaci\u00f3ns, o comercio tam\u00e9n propiciou un paulatino cambio das sociedades. Agora a riqueza pod\u00eda almacenarse e intercambiarse. Empezaron a aparecer as primeiras sociedades capitalistas tal como as co\u00f1ecemos hoxe en d\u00eda, e tam\u00e9n as primeiras estratificaci\u00f3ns sociais. Nun inicio as clases sociais eran simplemente a xente do poboado e a familia do dirixente. M\u00e1is adiante apareceron outras clases sociais m\u00e1is sofisticadas como os guerreiros, os artes\u00e1ns, os comerciantes, etc.\nO troco.\nO troco foi a maneira na que as antigas civilizaci\u00f3ns empezaron a comerciar. Trat\u00e1base de intercambiar mercador\u00edas por outras mercador\u00edas de igual ou menor valor. O principal inconveniente deste tipo de comercio era que as d\u00faas partes involucradas na transacci\u00f3n comercial ti\u00f1an que coincidir na necesidade das mercador\u00edas ofertadas pola outra parte. Para solucionar este problema xurdiron unha serie de intermediarios que almacenaban as mercador\u00edas involucradas nas transacci\u00f3ns comerciais. Estes intermediarios moi a mi\u00fado engad\u00edan un risco demasiado elevado nestas transacci\u00f3ns, e por iso este tipo de comercio foi deixado de lado rapidamente cando apareceu a moeda.\nO troco co\u00f1ec\u00e9molo como sistema de comercio e foi cando substitu\u00eda a moeda e o billete,este tipo de troco ou comercio desapareceu desde que xurdiu a moeda.\nEra un intercambio de bens cando necesitabas algo e cambi\u00e1balo por necesidade pero cando se deron conta de que algo poder\u00eda ser m\u00e1is valioso,e de a\u00ed xurdiu a moeda\nIntroduci\u00f3n da moeda.\nA moeda, ou di\u00f1eiro, nunha definici\u00f3n m\u00e1is xeral, \u00e9 un medio acordado nunha comunidade para o intercambio de mercador\u00edas e bens. O di\u00f1eiro non s\u00f3 ten que servir para o intercambio, sen\u00f3n que tam\u00e9n \u00e9 unha unidade de conta e unha ferramenta para almacenar valor e facer posible o fraccionamento. Historicamente houbo moitos tipos diferentes de moeda, desde porcos, dentes de balea, cacao, ou determinados tipos de cunchas mari\u00f1as. Con todo, o m\u00e1is estendido sen d\u00fabida ao longo da historia \u00e9 o ouro.\nO uso do di\u00f1eiro nas transacci\u00f3ns comerciais supuxo un gran avance na econom\u00eda. Agora xa non fac\u00eda falta que as partes implicadas na transacci\u00f3n necesitasen as mercador\u00edas da parte oposta. Civilizaci\u00f3ns m\u00e1is adiantadas, como os romanos, estenderon este concepto e empezaron a acu\u00f1ar moedas. As moedas eran obxectos especialmente dese\u00f1ados para este asunto. A\u00ednda que estas primitivas moedas, ao contrario das moedas modernas, ti\u00f1an o valor da moeda impl\u00edcito nela. \u00c9 dicir, que as moedas estaban feitas de metais como ouro ou prata e a cantidade de metal que ti\u00f1an era o valor nominal da moeda.\nO \u00fanico inconveniente que ti\u00f1a o di\u00f1eiro era que ao ser un acordo dentro dunha comunidade, non ti\u00f1a valor f\u00f3ra de contexto. Por exemplo, se o elemento de intercambio dunha comunidade eran dentes de balea, aqueles dentes non ti\u00f1an ning\u00fan valor f\u00f3ra da comunidade. Por iso un pouco m\u00e1is adiante xurdiu o concepto de divisa. A divisa, agora si, \u00e9 un elemento de intercambio aceptado nunha zona moito m\u00e1is ampl\u00eda que a propia comunidade. A divisa m\u00e1is habitual era o ouro puro, a\u00ednda que ao longo da historia tam\u00e9n apareceron outros, como a sal ou a pementa.\nAs rutas comerciais.\nAo longo da Idade Media, empezaron a xurdir unhas rutas comerciais transcontinentais que tentaban suplir a alta demanda europea de bens e mercador\u00edas, sobre todo de luxo. Entre as rutas m\u00e1is famosos destaca a ruta da seda, pero tam\u00e9n hab\u00eda outras importantes como as rutas de importaci\u00f3n de pementa, de sal ou de tinguiduras.\nO comercio a trav\u00e9s destas rutas era un comercio directo. A maior parte das mercador\u00edas cambiaban de propietario cada poucas decenas de quil\u00f3metros, ata chegar \u00e1s ricas cortes europeas. A pesar diso, nestas primeiras rutas comerciais xa empezaban a exporse regulaci\u00f3ns nas importaci\u00f3ns. Mesmo houbo momentos nos que se prohibiu o uso da seda para a vestimenta no sexo masculino, co fin de reducir o consumo deste custoso produto.\nAs cruzadas foron unha importante ruta comercial creada de maneira indirecta. A ruta que se creou por mor do movemento de tropas, subministraci\u00f3ns, armas, artes\u00e1ns especializados, bot\u00edns de guerra, etc. reactivou a econom\u00eda de moitas rexi\u00f3ns europeas. Este m\u00e9rito atrib\u00faese en parte ao rei ingl\u00e9s Ricardo Coraz\u00f3n de Le\u00f3n, que ao involucrarse na terceira cruzada conseguiu importantes vitorias comerciais para Europa, por exemplo o restablecemento da ruta da seda e a recuperaci\u00f3n das rutas da pementa.\nXurdimento do banco.\nOs membros non combatentes da Orde do Temple (os cabaleiros templarios) (s\u00e9culos XII-XIII) xestionaron unha complexa estrutura econ\u00f3mica ao longo do mundo cristi\u00e1n, creando novas t\u00e9cnicas financeiras (as notas promisorias e mesmo a primeira letra de cambio) que constit\u00faen unha forma primitiva do banco moderno.\nEntre os servizos que ofertaban estaba o transporte de di\u00f1eiro. Os peregrinos pod\u00edan ingresar di\u00f1eiro nun establecemento e despois ir a outro establecemento e retiralo, mesmo entre pa\u00edses diferentes, o cal contribu\u00eda \u00e1 seguridade nos cami\u00f1os.\nIsto foi a primeira letra de cambio.\nPero naqueles tempos a igrexa prohib\u00eda a usura (o lucro por medio do interese). As\u00ed, os templarios constru\u00edron ou axudaron a constru\u00edr m\u00e1is de 70 catedrais en pouco m\u00e1is de 100 anos, forxaron e ampararon unha lexi\u00f3n de artes\u00e1ns\u2026 (moitos afirman que eran unha \u201cmultinacional \u00e9tica\u201d).\nO servizo en particular (a \u00abletra de Cambio\u00bb), propiciou moito o comercio internacional en feiras, onde os comerciantes pod\u00edan volver aos seus pa\u00edses de orixe sen que o seu di\u00f1eiro correse o perigo de ser roubado por salteadores de cami\u00f1os.\nCara a finais da Idade Media e principios do Renacemento unha banca ou banco era un establecemento monetario cunha serie de servizos que facilitaban moito o comercio. Os pioneiros nesta \u00e1rea foron cambistas que actuaban en feira s anuais e basicamente dedic\u00e1banse a realizar cambios de moeda cobrando unha comisi\u00f3n. Estes cambistas foron crecendo, ata o punto que apareceron as grandes familias de banqueiros europeas como os Medici, os Fugger e os Welser.\nA era dos descubrimentos.\nAo redor do ano 1400, a disrupci\u00f3n do Imperio mongol, o crecemento do Imperio otom\u00e1n e o fin do Imperio bizantino provoca que todos as rutas de comercio europeas co leste queden bloqueadas. A procura de novas rutas, o xurdimento do capitalismo mercante e o desexo de explorar o potencial dunha econom\u00eda global, impulsou en Europa a era dos descubrimentos.\nAs\u00ed pois, Europa envorcouse na procura de novas rutas cara \u00e1 India co fin de restablecer a importaci\u00f3n de especias. Pero finalmente, foron Portugal e Espa\u00f1a os dous pa\u00edses que obtiveron o monopolio destas rutas, grazas ao traballo de exploradores como Cristovo Col\u00f3n, Vasco da Gama, Fernando de Magallanes ou Juan Sebasti\u00e1n Elcano.\nO descubrimento de Am\u00e9rica polos europeos supuxo outro paso no comercio. O novo fluxo de ouro e prata que obti\u00f1an os espa\u00f1ois de maneira \u00abcase-gratu\u00edta\u00bb nas Am\u00e9ricas, saneou e consolidou as redes comerciais e de capital europeas. A banca europea creceu dunha maneira exponencial e empezaron a xurdir os grandes bancos europeos, como o Banco de \u00c1msterdam, o Banco de Suecia ou o Banco de Inglaterra.\nO dominio espa\u00f1ol e portugu\u00e9s das novas rutas establecidas, forzou a outras potencias europeas, como Inglaterra e Pa\u00edses Baixos, a buscar rutas alternativas. Estes pa\u00edses dedic\u00e1ronse a explorar sistematicamente os oc\u00e9anos \u00cdndico e Pac\u00edfico. Estas expedici\u00f3ns comerciais foron o comezo do Imperio brit\u00e1nico.\nComercio transatl\u00e1ntico.\nAntes do s\u00e9culo XIX as traves\u00edas transatl\u00e1nticas entre Am\u00e9rica e Europa fac\u00edanse en barcos de vela, o cal era lento e a mi\u00fado perigoso. Cos barcos de vapor, as traves\u00edas convert\u00e9ronse m\u00e1is r\u00e1pidas e seguras. Ent\u00f3n empezaron a xurdir grandes compa\u00f1\u00edas oce\u00e1nicas con traves\u00edas moi frecuentes. Pronto, o feito de constru\u00edr o maior transatl\u00e1ntico, r\u00e1pido ou luxoso, converteuse nun s\u00edmbolo nacional.\nDesde o s\u00e9culo XVII en diante, case todas as traves\u00edas transatl\u00e1nticas con destino a Am\u00e9rica do Norte tenian como porto de chegada o de Nova York. Pronto o comercio transatl\u00e1ntico converteu Nova York no primeiro porto de Am\u00e9rica do Norte, e como consecuencia, atraeu a maior parte das futuras mercador\u00edas transatl\u00e1nticas e todo o tr\u00e1fico de pasaxeiros. Nova York converteuse na capital comercial dos Estados Unidos e unha das cidade\u00e9 m\u00e1is importantes do mundo. Ademais, a maior parte dos inmigrantes que \u00edan de Europa aos Estados Unidos, chegaban a Nova York, co que esta cidade tam\u00e9n era o destino de todos os famosos e ricos viajantes en cruceiros de luxo, as\u00ed como dos pobres inmigrantes, que viaxaban nas partes inferiores destes barcos. Por tanto, a\u00ednda que as traves\u00edas transatl\u00e1nticas pod\u00edan realizarse entre calquera parte de Europa e Am\u00e9rica, sempre se asum\u00eda que o destino era Nova York, a menos que se indicase o contrario.\nAs innovaci\u00f3ns no transporte.\nAntes da revoluci\u00f3n do transporte do s\u00e9culo XIX, as mercador\u00edas de consumo ti\u00f1an que ser manufacturadas preto do lugar de destino. Era economicamente inviable transportar mercador\u00edas desde un lugar distante. Xunto coa Revoluci\u00f3n Industrial lev\u00e1ronse a cabo unha serie de innovaci\u00f3ns no transporte que revitalizaron o comercio. Agora as mercador\u00edas pod\u00edan ser manufacturadas en calquera lugar e ser transportadas dunha maneira moi barata a todos os puntos de consumo.\nUnha das primeiras achegas na revoluci\u00f3n do transporte foi o ferrocarril. Gran Breta\u00f1a foi a pioneira neste \u00e1mbito, e como consecuencia diso, na actualidade ten a rede de ferrocarr\u00eds m\u00e1is densa do mundo. En Espa\u00f1a a primeira li\u00f1a de ferrocarril constru\u00eduse en 1840 entre as poboaci\u00f3ns de Barcelona e Matar\u00f3\nNoutros lugares de Europa e dos Estados Unidos, tam\u00e9n tivo moita importancia o transporte fluvial. Empezouse a alargar e a profundar moitos r\u00edos co fin de facelos navegables. E un pouco m\u00e1is adiante en moitas rexi\u00f3ns empez\u00e1ronse a constru\u00edr densas redes de canles navegables.\nFinalmente, a aparici\u00f3n do autom\u00f3bil e a construci\u00f3n sistem\u00e1tica de estradas, provocou que as mercador\u00edas se puidesen transportar xusto ao momento exacto do seu consumo, \u00e9 o que se co\u00f1ece como distribuci\u00f3n capilar de mercador\u00edas.\nGlobalizaci\u00f3n.\nA globalizaci\u00f3n, desde o punto de vista econ\u00f3mico, \u00e9 unha tendencia derivada do neocolonialismo que trata de facer unha zona de libre comercio a nivel internacional. A globalizaci\u00f3n nace como consecuencia da necesidade de rebaixar custos de produci\u00f3n co fin de dar a habilidade ao produtor de ser competitivo nunha contorna global.\nSeguindo a Cano (2007:2) citado por Mesino (2009,127) comenta a globalizaci\u00f3n actual \u00e9 un fen\u00f3meno complexo, que transcende a econom\u00eda e impacta directamente aspectos fundamentais da vida das naci\u00f3ns, tales como a cultura, a educaci\u00f3n, a pol\u00edtica e, en xeral, as visi\u00f3ns do mundo contempor\u00e1neo. Isto significa que, o fen\u00f3meno da globalizaci\u00f3n acentuou as interacci\u00f3ns de todo orde, propiciando espazos para novos co\u00f1ecementos e xerando unha tendencia cara \u00e1 homoxeneizaci\u00f3n da cultura e os valores. \nNumerosos grupos pacifistas e ecoloxistas protestan en contra desta tendencia, a favor doutras pol\u00edticas m\u00e1is proteccionistas. Outros grupos sindicalistas tam\u00e9n se mostran fortemente opostos \u00e1 globalizaci\u00f3n, pois as multinacionais trasladan postos de traballo desde os pa\u00edses desenvolvidos ata pa\u00edses do Terceiro mundo, con soldos moito m\u00e1is baixos.\nTipos de comercios.\nO comercio \u00e9 unha fonte de recursos tanto para o empresario como para o pa\u00eds no que estea constitu\u00eddo: cantas m\u00e1is empresas vendan o mesmo produto ou brinden o mesmo servizo, abar\u00e1tanse os servizos.\nE estes dous tipos de comercio incl\u00faen aos seguintes:\nSistemas.\nO mercantilismo.\nO mercantilismo \u00e9 a teor\u00eda econ\u00f3mica que considera que a riqueza dun pa\u00eds bas\u00e9ase unicamente nas subministraci\u00f3ns de ouro e prata. De aqu\u00ed der\u00edvase que se te\u00f1en que potenciar as exportaci\u00f3ns mentres que se te\u00f1en que gravar fortemente con aranceis as importaci\u00f3ns. Esta teor\u00eda calou intensamente nos estados europeos nos s\u00e9culos XVII e XVIII, e \u00e9 un dos principais motivos que propiciaron o colonialismo. Os pa\u00edses ti\u00f1an que ser o m\u00e1is independentes posibles co fin de non importar moito recursos doutros pa\u00edses. Por este motivo os pa\u00edses europeos crearon unha densa rede de colonias que fornec\u00edan \u00e1 metr\u00f3pole todos aqueles bens necesarios.\nA idea de que a riqueza mundial era fixa e que o \u00fanico medio para conseguir m\u00e1is riqueza era absorbendo outro pa\u00eds, motivou as grandes guerras europeas dos s\u00e9culos XVII e XVIII, por exemplo todas as guerras anglo-neerlandesas.\nGrazas \u00e1s teor\u00edas econ\u00f3micas de Adam Smith e a teor\u00eda econ\u00f3mica liberal, foise deixando de lado o mercantilismo. Desta maneira, empez\u00e1ronse en concibir ideas como que as d\u00faas partes dunha transacci\u00f3n comercial poden sa\u00edr beneficiadas, xa que os bens intercambiados son m\u00e1is valiosos para os novos propietarios, ou que o ouro \u00e9 simplemente un mineral amarelo e que \u00e9 valioso porque hai pouco.\nCapitalismo.\nO capitalismo \u00e9 o sistema econ\u00f3mico que se institui\u00f3 en Europa entre os s\u00e9culos XVIII e XIX. O fundamento do capitalismo \u00e9 o establecemento de compa\u00f1\u00edas especializadas na compra, produci\u00f3n e venda de bens e servizos, nun mercado libre do control do Estado. A \u00fanica regra que rexe nun sistema capitalista puro \u00e9 a lei da oferta e a demanda. Esta regra fixa os prezos en funci\u00f3n do grao de necesidade das mercador\u00edas por parte do comprador, en relaci\u00f3n co grao de necesidade de capital do vendedor (tam\u00e9n relacionado coa cantidade de mercador\u00edas almacenadas polo vendedor).\nEste sistema econ\u00f3mico xerou unha situaci\u00f3n de libre competencia nun mercado autoregulado pola oferta e demanda, a cal supuxo un novo cambio no comercio mundial. Durante a Revoluci\u00f3n Industrial e os cambios repentinos que representou, apareceron diferentes reacci\u00f3ns contra o capitalismo, como o sindicalismo, o comunismo ou o anarquismo.\nUn caso especial \u00e9 a aparici\u00f3n do anarquismo de mercado que argumenta que o sistema econ\u00f3mico-pol\u00edtico vixente \u00e9 m\u00e1is ben un capitalismo de Estado que consiste en monopolios salvagardados polo Estado e \u00e9 por tanto un sistema econ\u00f3mico incompatible cun mercado xenuinamente libre.\nOrganizaci\u00f3n Mundial do Comercio.\nA Organizaci\u00f3n Mundial do Comercio (OMC) \u00e9 unha organizaci\u00f3n internacional con sede en Xenebra (Su\u00edza), que vix\u00eda os tratados comerciais entre os seus membros. Foi creada en 1995 como un secretariado para administrar os Acordos Xerais de Taxas e Comercio, uns tratados comerciais da posguerra mundial, o cal cedeu moitos intereses para lograr intercambios e abrir a competencia desleal ou monopolios.\nComercio internacional.\nO comercio internacional implica a compra, venda ou intercambio de bens e servizos en diferentes divisas e formas de pago. Estes intercambios entre distintos pa\u00edses ou distintas zonas xeogr\u00e1ficas foi en aumento grazas \u00e1 liberalizaci\u00f3n comercial e \u00e1 eliminaci\u00f3n de barreiras arancelarias e non arancelarias"}
{"id": "52281", "revid": "23204", "url": "https://gl.wikipedia.org/wiki?curid=52281", "title": "Econom\u00eda de Suriname", "text": "A econom\u00eda de Suriname est\u00e1 dominada pola miner\u00eda (especialmente do aluminio) que responde por m\u00e1is dun terzo do Produto interno bruto e restrinxe as rendas do goberno conforme os prezos internacionais do produto. As perspectivas a curto prazo da econom\u00eda dependen da habilidade do goberno en controlar a inflaci\u00f3n e no desenvolvemento de proxectos nos sectores de miner\u00eda de bauxita e ouro. No medio prazo depende de pol\u00edticas fiscais e monetarias respons\u00e1beis, e na introduci\u00f3n de reformas estruturais para liberar os mercados e promover a competici\u00f3n.\nO pa\u00eds tam\u00e9n \u00e9 membro do Caricom, e exporta arroz, camar\u00f3n, madeira, banana, froitas e vexetais. O goberno non consegue regular a miner\u00eda do ouro, e esta alimenta a econom\u00eda informal."}
{"id": "52287", "revid": "17467", "url": "https://gl.wikipedia.org/wiki?curid=52287", "title": "Comarca de Trives", "text": ""}
{"id": "52288", "revid": "22570", "url": "https://gl.wikipedia.org/wiki?curid=52288", "title": "Cabalo de vapor", "text": "O cabalo de vapor, de s\u00edmbolo CV, \u00e9 unha unidade de potencia, que equivale a 75 quilogr\u00e1metros/s. Un quilogr\u00e1metro corresponde \u00f3 traballo necesario para erguer un quilo a un metro de altura.\n\u00c9 pouco utilizada no medio cient\u00edfico debido \u00e1 existencia dunha unidade espec\u00edfica para iso no Sistema Internacional de Unidades, o Watt, pero a s\u00faa utilizaci\u00f3n persiste na industria automobil\u00edstica para clasificar a potencia dos motores de combusti\u00f3n interna.\nNos pa\u00edses anglo-sax\u00f3ns, util\u00edzase o horse power, de s\u00edmbolo \"hp\" \u00e9 unha unidade da mesma escala de grandeza, mais con valores diferentes. O \"Horse Power\" def\u00ednese como a potencia necesaria para elevar verticalmente \u00e1 velocidade de 1 p\u00e9/min unha masa de 33.000 libras."}
{"id": "52289", "revid": "1093", "url": "https://gl.wikipedia.org/wiki?curid=52289", "title": "Manoel Soto", "text": "Manoel Soto Ferreiro, nado en Ourense o 6 de abril de 1944 e finado no Hospital \u00c1lvaro Cunqueiro de Vigo o 27 de novembro de 2019, foi un pol\u00edtico galego que foi alcalde de Vigo durante 12 anos.\nTraxectoria.\nConsultor de empresas e promotor de vendas, axudou na clandestinidade a fundar o PSdeG-PSOE en Vigo, e militou nel ata que no ano 1998 pediu a baixa no mesmo para fundar, xunto con outros exmilitantes do Partido Socialista e persoas independentes, o partido progresista e galeguista: Progresistas Vigueses, que m\u00e1is tarde se fusionar\u00eda con outros partidos para crear Democracia Progresista Galega.\nCo partido socialista foi alcalde de Vigo dende 1979 ata 1991. Co novo partido concorreu as elecci\u00f3ns de 1999 cando conseguiu un concelleiro. Antes das elecci\u00f3ns de 2003 incorporou \u00e1 lista do partido a Agust\u00edn Arca Fern\u00e1ndez de Uni\u00f3n Galega e xuntos conseguiron dous concelleiros. Durante o mandato o veterano pol\u00edtico Agust\u00edn Arca faleceu e o seu posto foi ocupado polo mari\u00f1eiro e patr\u00f3n de barco Xulio Alonso V\u00e1zquez.\nEn 2004 participou na constituci\u00f3n do Partido Galeguista Dem\u00f3crata, do que foi nomeado secretario xeral. Reconstitu\u00edu o desaparecido Partido Galeguista, ao que se lle sumaron outros partidos independentes. Secretario xeral desa formaci\u00f3n, concorreu \u00e1s municipais de 2007 como cabeza de lista por Vigo, pero non sa\u00edu elixido concelleiro. En xaneiro de 2008 deixou a secretar\u00eda xeral da formaci\u00f3n.\nRecibiu a distinci\u00f3n de presidente de hora do Real Club Celta."}
{"id": "52294", "revid": "1888", "url": "https://gl.wikipedia.org/wiki?curid=52294", "title": "Manuel Soto", "text": " "}
{"id": "52295", "revid": "12452", "url": "https://gl.wikipedia.org/wiki?curid=52295", "title": "Karpin", "text": ""}
{"id": "52296", "revid": "23204", "url": "https://gl.wikipedia.org/wiki?curid=52296", "title": "Andalucita", "text": "A andalucita \u00e9 un mineral da clase dos silicatos cuxa f\u00f3rmula qu\u00edmica \u00e9 Al2SiO5 e que presenta moi variada coloraci\u00f3n.\nAspecto.\nDe moi variada coloraci\u00f3n, rara vez aparece na s\u00faa forma cristalina a\u00ednda que pode aparecer, de cando en vez, en forma de prismas de catro caras.\nLugares onde se atopa.\nA andalucita \u00e9 un mineral que crece en zonas de forte presi\u00f3n e temperatura. Faino en rochas de tipo metam\u00f3rfico como os xistos. Os minerais cianita e silimanita, polimorfos da andalucita, f\u00f3rmanse baixo unhas condici\u00f3ns de presi\u00f3n e temperatura diferentes. Polo tanto, e dif\u00edcil que os poidamos atopar xuntos nunha mesma rocha. \u00c9 por iso polo que os tres minerais son unha ferramenta valiosa para identificar as condici\u00f3ns de presi\u00f3n e temperatura da rocha nai nas que se atopan.\nAt\u00f3panse exemplares de andalucita en xisto en Lari\u00f1o (A Coru\u00f1a) e tam\u00e9n en Boal, Asturias.\nUsos da andalucita.\nA andalucita \u00e9 empregada para a fabricaci\u00f3n de refractarios, materiais coa capacidade de soportar altas temperaturas.\nOutros silicatos.\nO cuarzo, a olivina, o feldespato e a mica son outros silicatos importantes."}
{"id": "52307", "revid": "98629", "url": "https://gl.wikipedia.org/wiki?curid=52307", "title": "K\u00e1tia Guerreiro", "text": "K\u00e1tia d'Almeida d\u2019Oliveira Rosado Guerreiro Ochoa, co\u00f1ecida artisticamente como K\u00e1tia Guerreiro, nada o 23 de febreiro de 1976 en Vanderbijlpark, Sur\u00e1frica, \u00e9 unha fadista e m\u00e9dica portuguesa. Divide a s\u00faa vida entre as paix\u00f3ns pola m\u00fasica e pola medicina. \u00c9 unha das m\u00e1is internacionais fadistas portuguesas. O seu fado caracter\u00edzase por unha gran riqueza l\u00edrica, cantando a escritores portugueses contempor\u00e1neos, como Ant\u00f3nio Lobo Antunes.\nTraxectoria.\nNaceu en Sur\u00e1frica, creceu nos Azores, onde frecuentou un rancho folcl\u00f3rico e licenciouse en Lisboa, en Medicina. Traballou no Hospital de Distrito de \u00c9vora e, m\u00e1is tarde, regresou \u00e1 capital para se especializar en Oftalmolox\u00eda. Foi durante o curso cando descubriu a s\u00faa vea fadista, en convivencia con colegas e, de forma un pouco m\u00e1is seria, en concertos, ap\u00f3s o desaf\u00edo feito pola parella de guitarristas formada por Paulo Parreira e Jo\u00e3o Veiga.\nCoa mesma parella e o viola-baixo Armando Figueiredo, e apadri\u00f1ada polo fadista Jo\u00e3o Braga, estreouse en 2001 co disco \"Fado Maior\". O \u00e1lbum, editado por Ocarina, co\u00f1eceu un grande \u00e9xito internacional, sendo editado no Xap\u00f3n e Corea do Sur. Entre outros temas, incl\u00fae fados popularizados por Am\u00e1lia Rodrigues, a s\u00faa maior influencia, e poemas musicados de Fernando Pessoa, Sophia de Mello Breyner Andresen e Ant\u00f3nio Lobo Antunes.\nEn 2003, tam\u00e9n por Ocarina, lanzou o \u00e1lbum \"Nas M\u00e3os do Fado\". O t\u00edtulo \u00e9 unha referencia \u00e1 m\u00e1is caracter\u00edstica das s\u00faas poses en escena: as mans agarradas atr\u00e1s das costas. Volve a cantar a Ant\u00f3nio Lobo Antunes e, por primeira vez, visita outra das s\u00faas grandes referencias, Dulce Pontes.\nA presenza de Dulce Pontes acent\u00faase no \u00e1lbum seguinte, \"Tudo ou Nada\", de 2005, no que esta escribiu o tema \"Caravela\". Con edici\u00f3n da Som Livre, \u00e9 o m\u00e1is ousado dos discos de K\u00e1tia Guerreiro, contando cunha versi\u00f3n de \"Saudades do Brasil en Portugal\", de Ant\u00f3nio Carlos Jobim, e de \"Menina do Alto da Serra\", versi\u00f3n do tema con que Tonicha venceu o Festival RTP da Can\u00e7\u00e3o de 1971. O disco conta a\u00ednda coa participaci\u00f3n do pianista de jazz Bernardo Sassetti, no tema \"Minha Senhora das Dores\".\nUnha vez m\u00e1is canta a Ant\u00f3nio Lobo Antunes e homenaxea a poetisa Sophia de Mello Breyner Andresen. Nese mesmo ano, foi presentada como mandataria da xuventude da candidatura de An\u00edbal Cavaco Silva \u00e1 Presidencia da Rep\u00fablica portuguesa para as elecci\u00f3ns de 2006.\nEn 2006 foi editada unha caixa cos seus primeiros dous discos e o \u00e1lbum \"Tudo Ou Nada\" foi reeditado, destac\u00e1ndose a colaboraci\u00f3n do brasileiro Ney Matogrosso.\nKatia Guerreiro xa deu concertos por todo o mundo, en locais tan diversos como o Xap\u00f3n, Marrocos, a Turqu\u00eda, a Francia (a parte europea e a Nova Caledonia), os Pa\u00edses Baixos, a Suecia, o Brasil, a Bulgaria, Macau (China), a Rusia ou Espa\u00f1a."}
{"id": "52309", "revid": "839", "url": "https://gl.wikipedia.org/wiki?curid=52309", "title": "Asno andaluz", "text": "O asno andaluz, por veces tam\u00e9n chamado cordob\u00e9s por se-la s\u00faa principal \u00e1rea de dispersi\u00f3n, \u00e9 unha raza de burros introducida en Andaluc\u00eda desde o Norte de \u00c1frica hai uns 3.000 anos (\u00e9 un descendente do \"Equus asinus africanus\"). O censo de reprodutores con suficiente grao de pureza est\u00edmase en 73 exemplares (datos de 1999).\nDescrici\u00f3n.\n\u00c9 un animal de gran talle (145\u2013160\u00a0cm de alzada, nos machos, e 135\u2013150\u00a0cm, nas femias), peso duns 370\u00a0kg (os machos) e perfil subconvexo. Conformaci\u00f3n robusta, perfil subconvexo, fronte ampla e \u00f3rbitas dos ollos sa\u00edntes no seu bordo posterior, o que produce un ollo lixeiramente oblicuo. Orellas ergueitas e de proporci\u00f3ns medias, moi m\u00f3biles. Pescozo musculoso, co bordo superior lixeiramente convexo, con crinas finas e ca\u00eddas a un lado. Li\u00f1a dorsolumbar recta, tronco cil\u00edndrico e amplo e ventre recollido. Rabo con abundantes sedas no extremo.\nA capa t\u00edpica \u00e9 torda clara, rodada, con pelo fino.\nBurro majorero.\nNas illas Canarias existe outra variedade, da mesma orixe, denominada burro majorero. Foi introducido nas illas a trav\u00e9s de Fuerteventura, \u00f3 redor do ano 1450.\nPos\u00fae a capa torda, de gris escuro a parda, coas degradaci\u00f3ns caracter\u00edsticas no foci\u00f1o, ollos, ventre e bragada. Resulta caracter\u00edstico o list\u00f3n no espi\u00f1azo e esc\u00e1pulas.\nProtecci\u00f3n.\nDisp\u00f3n de \"Libro Xeneal\u00f3xico\" desde 1939.\nO Ministerio de Agricultura, Pesca e Alimentaci\u00f3n reco\u00f1ece como entidade de criadores de \u00e9quidos , concretamente do burro andaluz, a \"Uni\u00f3n de Ganaderos y Arrieros de la Gran Raza Asnal Andaluza\", domiciliada en \u00c9cija (Sevilla). No caso do asno majorero tr\u00e1tase da \"Asociaci\u00f3n SOO Grupo para la Conservaci\u00f3n y Fomento del Burro Majorero\", domiciliada en Fuerteventura (Las Palmas)."}
{"id": "52310", "revid": "12452", "url": "https://gl.wikipedia.org/wiki?curid=52310", "title": "Carvalho Calero", "text": ""}
{"id": "52311", "revid": "67681", "url": "https://gl.wikipedia.org/wiki?curid=52311", "title": "Alal\u00e1 (programa de televisi\u00f3n)", "text": "Alal\u00e1 \u00e9 un programa documental adicado \u00e1 m\u00fasica tradicional galega, emitido pola Televisi\u00f3n de Galicia. Este espazo semanal, que se emit\u00eda os martes a partir das 21:35 h., estivo dirixido por Sen\u00e9n Bern\u00e1rdez Ferr\u00e1n e presentado por Pilar Garc\u00eda Rego e emitiu sete temporadas.\nContidos.\nAcot\u00edo, paso a paso e grazas \u00e1s iniciativas de xente an\u00f3nima, moitas xoias do saber tradicional poden incorporarse \u00e1 vida coti\u00e1 moderna, impedindo que se esqueza para sempre este valor cultural. Unha das ideas esenciais de Alal\u00e1 \u00e9 a de relacionar a m\u00fasica tradicional galega e outras formas de patrimonio oral co contorno social e laboral de quen se dedica a ela, co fin de expandir a memoria do folclore galego.\nO que prop\u00f3n Alal\u00e1 \u00e9 unha revisi\u00f3n do xeito en que a televisi\u00f3n difunde esta tradici\u00f3n musical, e as\u00ed encadra a actuaci\u00f3n dun grupo dentro do seu marco social, laboral ou persoal. Amosarase como e por que v\u00edas (tradicional, familiar ou aprendizaxe) xorden agrupaci\u00f3ns nacidas en circunstancias ben diferentes. S\u00e9guese o proceso de recollida de pezas desde as s\u00faas fontes -testemu\u00f1os directos de xente maior- ata a posta en pr\u00e1ctica por unha agrupaci\u00f3n de xente nova e finalmente obs\u00e9rvanse as diferenzas, se as hai, dunha determinada expresi\u00f3n na Galicia interior, na mar\u00edtima ou mesmo no norte de Portugal.\nAs gravaci\u00f3ns real\u00edzanse sempre in situ, acheg\u00e1ndose aos membros dos grupos nos seus lugares de traballo, familiares ou de ocio, e personalizando a cada un dos seus compo\u00f1entes. Coa c\u00e1mara na man, Alal\u00e1 busca sempre a espontaneidade nas gravaci\u00f3ns e cada programa \u00e9 unha historia capaz de interesar e de ser percibida con emoci\u00f3n por unha gran parte do p\u00fablico.\nAudiencias, cr\u00edticas, premios.\nAlal\u00e1 acadou un grande \u00e9xito de audiencia e cr\u00edtica, superando en porcentaxes de audiencia \u00e1 media da cadea en prime time e con \u00edndices sempre crecentes entre o principio e o fin do programa.\nO feito de que un programa cultural se emitise en prime-time (horario de m\u00e1xima audiencia), constitu\u00edu un feito fundamental na traxectoria non s\u00f3 de Televisi\u00f3n de Galicia sen\u00f3n das emisoras p\u00fablicas en Espa\u00f1a. Alal\u00e1 representaba como poucos programas a conciliaci\u00f3n entre o necesario \u00e9xito de p\u00fablico e a funci\u00f3n de servizo p\u00fablico que necesariamente e, segundo a s\u00faa intenci\u00f3n e definici\u00f3n xur\u00eddica, deben ter as televisi\u00f3ns auton\u00f3micas e p\u00fablicas en xeral.\nComo reco\u00f1ecemento \u00f3 traballo de difusi\u00f3n e preservaci\u00f3n da cultura tradicional galega, Alal\u00e1 recibiu m\u00faltiples premios: Premio da Cr\u00edtica Galega no apartado musical, Premio Galicia de Comunicaci\u00f3n 2007 \u00f3 mellor programa de televisi\u00f3n, Premio da Academia da Televisi\u00f3n Espa\u00f1ola \u00f3 mellor programa musical, Premio do \u201cRecuncho da Palleta\u201d do programa Lume na Palleira, Premios polo seu traballo de difusi\u00f3n da m\u00fasica e cultura tradicional galega \u201cConstantino Bell\u00f3n\u201d, de O Ferrol, e \u201cGomes Mouro\u201d, de Ourense, o Gaita de Ouro Constantino Bell\u00f3n do Ateneo Ferrol\u00e1n.\nAs s\u00faas boas audiencias situ\u00e1rono tempada tras tempada entre os 8 primeiros da clasificaci\u00f3n dos programas galegos m\u00e1is vistos. Malia isto o programa foi eliminado da programaci\u00f3n da TVG no ano 2013."}
{"id": "52312", "revid": "839", "url": "https://gl.wikipedia.org/wiki?curid=52312", "title": "Burro zamorano-leon\u00e9s", "text": "A raza zamorano-leonesa \u00e9 unha raza aut\u00f3ctona de burros caracterizada pola abundante e longa pelaxe (que se utilizou na elaboraci\u00f3n de mantas) e a s\u00faa capa t\u00edpica escura, case negra (descrita tecnicamente como \u201cnegra mal tinxida\u201d), con degradaci\u00f3ns cara o gris prateado \u00f3 redor do foci\u00f1o e dos ollos e nas axilas, ventre e bragadas.\nProcede do \"Equus asinus somaliensis\", coma as outras razas de burros negros do norte de Espa\u00f1a, e estivo amplamente representada nas provincias de Zamora e Salamanca, quedando agora reducida a uns poucos lugares de Zamora nun centro de recuperaci\u00f3n de razas asnais en perigo de extinci\u00f3n en \u00c9cija (Sevilla).\nDescrici\u00f3n.\nO pescozo \u00e9 recto e musculoso, a cruz pouco desenvolvida e o recad\u00e9n elevado (o que lle d\u00e1 un aspecto menos ergueito c\u00f3 burro catal\u00e1n ou o andaluz, por exemplo), o dorso recto e o ventre prominente e ca\u00eddo (car\u00e1cter propio das razas r\u00fasticas). As patas son fortes e curtas, con pelo abundante.\nA cabeza \u00e9 grande e alargada. As orellas, de ancha base, separadas cara \u00f3s lados e inclinadas, con pelos longos no seu bordo interno que \u00e1s veces caen en forma de trenzas que al\u00ed denominan, comunmente, \"pinganillos\". Tam\u00e9n \u00e9 moi caracter\u00edstico o crecemento de pelo na rexi\u00f3n intermandibular, a modo dunha barba.\nO peso medio dos machos chega \u00f3s 350\u00a0kg, cunha alzada duns 150\u00a0cm, e o das femias, a 250\u2013300\u00a0kg.\nProtecci\u00f3n.\nO \"Libro Xeneal\u00f3xico\" desta raza foi creado nos anos corenta, nas provincias de Le\u00f3n e Zamora, pero isto non tivo ning\u00fan efecto significativo na conservaci\u00f3n da raza. En 1980, o Ministerio de Agricultura e Pesca catalogouna como de \"protecci\u00f3n especial\" e en 1997 estaba considerada como \"en perigo de extinci\u00f3n\". A partir de 1982 \u00e9 obxecto de medidas de protecci\u00f3n e reproduci\u00f3n controlada no \"Servizo de Cr\u00eda Cabalar e Remonta\" de \u00c9cija.\nO censo da raza, segundo a \"Asociaci\u00f3n de Criadores ASZAL\", \u00e9 duns 1.300 exemplares, dos que s\u00f3 35 son machos aptos para a reproduci\u00f3n.\nO Ministerio de Agricultura, Pesca e Alimentaci\u00f3n reco\u00f1ece como entidade de criadores de \u00e9quidos organ ofic reconoc.pdf, concretamente do burro de raza zamorano-leonesa a \"Asociaci\u00f3n Nacional de Criadores de Ganado Selecto de Raza Asnal Zamorano-Leonesa\" (ASZAL), domiciliada en Zamora."}
{"id": "52313", "revid": "839", "url": "https://gl.wikipedia.org/wiki?curid=52313", "title": "Burro de las Encartaciones", "text": "O burro de las Encartaciones, \u00e9 unha raza aut\u00f3ctona de burros propia do Pa\u00eds Vasco, cunha distribuci\u00f3n reducida \u00f3 val do mesmo nome, na parte occidental de Biscaia, e zonas lim\u00edtrofes, ata o noroeste de \u00c1raba.\nDescrici\u00f3n.\nSon animais de pequeno tama\u00f1o: como m\u00e1ximo 120\u00a0cm de alzada \u00e1 cruz, pero coa resistencia propia de calquera burro, de capa casta\u00f1a clara co list\u00f3n caracter\u00edstico nas paletas e li\u00f1a dorsal. Presenta tam\u00e9n as t\u00edpicas degradaci\u00f3ns de cor \u00f3 redor do foci\u00f1o e dos ollos, e nas axilas, ventre e bragada. As orellas son pequenas, en comparaci\u00f3n con outras razas.\nProtecci\u00f3n.\nO censo actual est\u00e1 \u00f3 redor dos cen reprodutores .\nO Ministerio de Agricultura, Pesca e Alimentaci\u00f3n reco\u00f1ece como entidade de criadores de \u00e9quidos , concretamente do asno de las Encartaciones, a \"Asociaci\u00f3n para la Defensa del Asno de las Encartaciones\" (ADEBUEN), creada en 1996 e domiciliada en Garai (Biscaia). Existe un proxecto de creaci\u00f3n dunha reserva desta especie en Gordexola (Biscaia)."}
{"id": "52314", "revid": "23204", "url": "https://gl.wikipedia.org/wiki?curid=52314", "title": "Horta-Guinard\u00f3", "text": "Horta-Guinard\u00f3 \u00e9 un distrito da cidade de Barcelona, en Catalu\u00f1a. \u00c9 o terceiro distrito m\u00e1is extenso, despois de Sants-Montju\u00efc e Sarri\u00e0-Sant Gervasi.\nLocalizaci\u00f3n e caracter\u00edsticas.\nTen unha superficie de 1.192 ha, representa o 11,9% da extensi\u00f3n total do municipio. A s\u00faa poboaci\u00f3n era de 169.739 habitantes o ano 2006.\nEst\u00e1 situado no sector nord\u00e9s da cidade, entre os distritos de Gr\u00e0cia e Nou Barris. Limita tam\u00e9n polo sur co Eixample, Sant Andreu e Sant Mart\u00ed, e polo norte, a trav\u00e9s da Serra de Collserola, cos municipios de Sant Cugat del Vall\u00e8s e Cerdanyola del Vall\u00e8s.\nA topografia variada e, nalg\u00fans lugares, dif\u00edcil condicionou o seu proceso de urbanizaci\u00f3n do ch\u00e1n e, polo tanto, da s\u00faa habitaci\u00f3n.\nBarrios.\nAs s\u00faas unidades territoriais b\u00e1sicas ou barrios son: "}
{"id": "52315", "revid": "98629", "url": "https://gl.wikipedia.org/wiki?curid=52315", "title": "Br\u00edxida de Suecia", "text": "Birgitta Birgersdotter, m\u00e1is co\u00f1ecida como Santa Br\u00edxida, Br\u00edxida de Suecia ou Br\u00edxida de Vadstena, nada en Finstad en 1303 e finada o 23 de xullo de 1373, foi unha m\u00edstica e santa, fundadora da Orde Brixidina.\nTraxectoria.\nEra filla de Birger Persson (\"lagman\" de Uppland e un dos persoeiros m\u00e1is ricos do pa\u00eds) e de Ingeborg Birgersdotter, que estaba emparentada coa familia real sueca pero que morreu cando Br\u00edxida ti\u00f1a doce anos quedando ao coidado dunha t\u00eda. Aos trece anos casou con Ulf Gudmarsson, deste matrimonio nacer\u00edan oito fillos, entre eles Santa Catarina de Suecia.\nMuller piadosa desde nena, Br\u00edxida ti\u00f1a unha fonda devoci\u00f3n pola Virxe Mar\u00eda, adoitaba dar de comer aos pobres, visitou co seu home varios lugares de culto, en 1336 estivo o santuario de Santo Olaf en N\u00eddaros (actual Trondheim) e en 1341 emprendeu co seu home o Cami\u00f1o de Santiago, pouco despois de volver de Santiago de Compostela morreu seu home no mosteiro de Alvastra, as visi\u00f3ns que ela denominaba revelaci\u00f3ns fix\u00e9ronse m\u00e1is frecuentes, repartiu as s\u00faas posesi\u00f3ns entre os pobres e os seus fillos e marchou vivir a unhas dependencias pr\u00f3ximas ao convento de Alvastra por consello do seu confesor, Mat\u00edas. Decidida a crear unha nova orde, conseguiu que o rei Magnus II de Suecia lle doase terras para constru\u00edr un convento en Vadstena en 1346. En 1349 dirixiuse a Roma para ga\u00f1ar o xubileu do ano santo de 1350 e para conseguir a aprobaci\u00f3n da s\u00faa orde, xa na cidade co papa ausente e residente en Avi\u00f1\u00f3n escribiulle para que volvese \u00e1 Roma e realizou diversas peregrinaci\u00f3ns a santuarios do sur de Italia. En 1370 conseguiu autorizaci\u00f3n de Urbano V para a s\u00faa nova orde de regra agosti\u00f1a. En 1371 realizou unha viaxe a Terra Santa acompa\u00f1ada por varios dos seus fillos e un numeroso s\u00e9quito. Despois da s\u00faa volta, xa coa sa\u00fade deteriorada, morreu en presenza dos seus fillos Biger e Catalina.\nEn 1377 publicouse en Roma a primeira edici\u00f3n das \"Revelaci\u00f3ns celestes\" en oito libros. O 7 de outubro de 1391 a Igrexa cat\u00f3lica canonizouna. En 1999 o papa Xo\u00e1n Paulo II elevouna a copatroa de Europa."}
{"id": "52316", "revid": "889", "url": "https://gl.wikipedia.org/wiki?curid=52316", "title": "Santa Br\u00edxida", "text": ""}
