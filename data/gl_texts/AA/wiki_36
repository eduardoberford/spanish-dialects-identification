{"id": "18177", "revid": "1131", "url": "https://gl.wikipedia.org/wiki?curid=18177", "title": "Retiarius", "text": "O retiarius (plural \"retiari\" ou \"retiarii\") era un gladiador romano lixeiro que loitaba coas armas dun pescador. unha rede (\"rete\", de onde lle v\u00e9n o nome), un tridente e unha daga.\nOs seus adversarios habituais eran o secutor e o mirmillon. Era o m\u00e1is vulner\u00e1bel dos gladiadores, xa que combat\u00eda espido, a excepci\u00f3n dunha protecci\u00f3n (\"galerus\") para a cara e o pescozo."}
{"id": "18180", "revid": "336", "url": "https://gl.wikipedia.org/wiki?curid=18180", "title": "Lago Victoria", "text": ""}
{"id": "18183", "revid": "1987", "url": "https://gl.wikipedia.org/wiki?curid=18183", "title": "Lago Vitoria", "text": "O lago Vitoria (\"Nam Lolwe\" en luo; \"Nalubaale\" en Luganda e \"Nyanza\" en ruanda e bant\u00fa) \u00e9 un dos Grandes lagos africanos, localizado nun planalto elevado na parte occidental do Gran Val do Rift, na \u00c1frica oriental. O nome foille dado en honor da ra\u00ed\u00f1a Vitoria polo explorador John Hanning Speke, o primeiro brit\u00e1nico en documentar a s\u00faa existencia en 1858, no transcurso dunha expedici\u00f3n con Richard Francis Burton para localizar as Fontes do Nilo.\nEn termos de superficie, con 68.870\u00a0km\u00b2 (aproximadamente o mesmo que a Irlanda), \u00e9 o maior lago do continente africano, o maior lago tropical no mundo e o segundo maior lago de auga doce do mundo, s\u00f3 superado pola superficie do lago Superior de Am\u00e9rica do Norte. En termos de volume, \u00e9 o s\u00e9timo maior lago de auga doce do mundo con 2.750\u00a0km\u00b3 de auga. \u00c9 unha das nacentes do r\u00edo Nilo, o Nilo Branco.\nO lago Vitoria recibe principalmente as s\u00faas augas das precipitaci\u00f3ns e de milleiros de pequenos regatos. O maior curso de auga que verte no lago \u00e9 o r\u00edo Kagera, cuxo delta est\u00e1 na costa oeste do lago; e s\u00f3 \u00e9 drenado polo r\u00edo Nilo preto de Jinja, na costa setentrional.\nO lago Vitoria ocupa unha depresi\u00f3n pouco profunda cunha profundidade m\u00e1xima de 84\u00a0m \u00e9 unha profundidade media de 40\u00a0m.\nA s\u00faa bac\u00eda ten unha extensi\u00f3n de 184.000\u00a0km\u00b2. A s\u00faa li\u00f1a de costa ten 4.828\u00a0km, dos que o 3,7% son dalgunha das 3.000 illas que cont\u00e9n. Moitas destas illas est\u00e1n habitadas, destacando as Illas Ssese, en Uganda, un grupo grande de illas no noroeste do lago que son un destino popular para turistas.\nO lago est\u00e1 dividido entre tres pa\u00edses: un 6% corresponde a Kenya, Uganda administra un 45% e o 49% restante pertence a Tanzania.\nTopografia.\nO lago Vitoria at\u00f3pase na \u00c1frica oriental, no coraz\u00f3n dos Grandes Lagos de \u00c1frica. Cara \u00e1 zona norte est\u00e1 atravesado polo paralelo do ecuador; xa que logo, ao longo do ano ten unha duraci\u00f3n do d\u00eda e a noite relativamente constante. Os estados ribeiregos son: o nordeste Kenya, ao norte e ao noroeste Uganda, e ao sur Tanzania. Ten pouca profundidade, cunha media de 40 metros, e con 83 metros na s\u00faa profundidade m\u00e1xima. Est\u00e1 situado a 1.133 metros de altura. O lago ocupa unha depresi\u00f3n formada por movementos tect\u00f3nicos e flanqueado polas d\u00faas ramas da Gran Val do Rift que se formaron fai catro mill\u00f3ns de anos.\nO lago Vitoria ocupa unha \u00e1rea de 122\u00a0km\u00b2, con 320 quil\u00f3metros de lonxitude (de norte a sur), e 275 quil\u00f3metros de ancho (leste-oeste), dato variable, e 2.200 quil\u00f3metros de per\u00edmetro. Ten unha forma aproximadamente rectangular. O lago ten unha costa cuxo bordo forma un gran n\u00famero de pen\u00ednsulas, ba\u00edas, cabos e m\u00e1is de 3.000 illas, a maior parte delas deshabitadas. O lago ten un litoral duns 4.828 quil\u00f3metros, con algunhas illas que constit\u00faen o 3,7% desta lonxitude, litoral que est\u00e1 repartido entre os tres pa\u00edses: Kenya (un 6% que corresponden a 4.100\u00a0km\u00b2 de costa), Uganda (45% con 31.000\u00a0km\u00b2) e Tanzania (49% con 33.700\u00a0km\u00b2).\nXeolox\u00eda.\nFai catro mill\u00f3ns de anos, na \u00c1frica Oriental, comezouse a desenvolver o Gran Val do Rift debido ao movemento normal das fallas que formaron o \"horsts \" e os correspondentes \"grabens\" que quedaron dispostos en dous eixes paralelos. Durante o Prec\u00e1mbrico , a lixeira elevaci\u00f3n dos bordos da greta causou a formaci\u00f3n dunha marcada depresi\u00f3n, con terreos erosionados. Fai entre uns 750.000 e 400.000 anos alg\u00fans r\u00edos apresados pola cunca comezaron a enchelo, e deron comezo ao que ser\u00eda o lago Vitoria. Polo tanto, xeoloxicamente, o lago \u00e9 relativamente novo -preto de 400.000 anos- e formouse cando os r\u00edos que fl\u00faen cara ao oeste foron retidos por un bloque da cortiza terrestre.\nA pouca profundidade do lago, xunto cunha chegada de auga de r\u00edo limitada e a s\u00faa alta relaci\u00f3n entre superficie e volume fano vulnerable ao cambio clim\u00e1tico. Durante a s\u00faa historia xeol\u00f3xica, o lago pasou por sucesivos cambios que van desde a s\u00faa actual situaci\u00f3n, a unha fase na que poder\u00edan existir unha serie de lagos moito m\u00e1is pequenos. A extracci\u00f3n de mostras de sedimentos xeol\u00f3xicos da parte inferior mostran que o lago Vitoria secou por completo polo menos en tres ocasiones desde que se formou. Estes ciclos de secado est\u00e1n relacionados probablemente coas glaciaci\u00f3ns pasadas, que son os per\u00edodos nos que as precipitaci\u00f3ns diminu\u00edron de xeito global. O final de secado do lago rem\u00f3ntase a uns 17.300 anos, e volveuse a encher hai uns 14.700 anos. Esta historia xeol\u00f3xica probablemente contribu\u00edu \u00e1 grande especiaci\u00f3n dos c\u00edclidos que caracteriza o ecolox\u00eda deste lago, as\u00ed como a dos outros Grandes Lagos de \u00c1frica. Hai investigadores que refutan estas afirmaci\u00f3ns, argumentando que cando o lago Vitoria atop\u00e1base no seu nivel m\u00e1is baixo, fai entre 18.000 e 14.000 anos, secouse polo menos unha vez durante este tempo, e non hai probas de estanques ou pantanos remanentes persistentes dentro da cunca desecada. Se existisen estas concentraci\u00f3ns de auga, ent\u00f3n ser\u00edan pequenas, superficiais, turbias e/ou demasiado salinas e, xa que logo, cunhas caracter\u00edsticas moi diferentes \u00e1s actuais, caracter\u00edsticas \u00e1s que as especies est\u00e1n adaptadas hoxe en d\u00eda.\nClima e hidroloxia.\nO lago Vitoria est\u00e1 situado nunha contorna de clima tropical con temperaturas que oscilan entre os 16\u00a0\u00b0C e os 27\u00a0\u00b0C. De maio a xullo, no sur, os ventos causan o desprazamento da auga cara ao norte. As precipitaci\u00f3ns distrib\u00faense ao longo do ano, pero destacan d\u00faas \u00e9pocas que son m\u00e1is h\u00famidas: a de abril e a de setembro e outubro. A precipitaci\u00f3n anual media \u00e9 duns 1.450\u00a0mm\u00b3/m\u00b2.\nA \u00e1rea de captaci\u00f3n de auga corresponde \u00e1 conca hidrogr\u00e1fica dunha ducia de r\u00edos que desembocan no lago, como o Kagera, a maior\u00eda procedentes de Tanzania, Burundi e Ruanda. No sector de Kenya, os principais r\u00edos afluentes son: Sio, Nzoia, Yala, Nyando, Sondu Miriu, Mogusi e Migori. Combinados, estes r\u00edos de auga contrib\u00faen moito m\u00e1is \u00e1 auga do lago que o fai o m\u00e1is grande, o r\u00edo Kagera, que entra no lago polo oeste.\nO \u00fanico r\u00edo que sae do lago \u00e9 o Nilo Branco (\"al-Nahr al-Abyad\"). Na desembocadura do lago Vitoria, este r\u00edo fl\u00fae cara ao norte ata mergullarse nos lagos Kyoga, e Alberte e no r\u00edo Nilo. O treito do Nilo Branco entre o lago Vitoria e o lago Kyoga tam\u00e9n se chama Nilo Vitoria e apareceu entre uns 12.000 e uns 14.000 anos a.C. O caudal da auga var\u00eda moito dunha tempada a outra, proporcionando menos do 20% das augas do lago; o resto prov\u00e9n das precipitaci\u00f3ns de choiva da que recibe case un 80% da s\u00faa auga en forma de precipitaci\u00f3n directa. As perdas van desde os 31 os 124 mil\u00edmetros por mes, en parte d\u00e9bense \u00e1 sa\u00edda de auga do Nilo Branco, e tam\u00e9n a evaporaci\u00f3n, que depende da tempada clim\u00e1tica e do vento. A evaporaci\u00f3n media no lago \u00e9 de entre 2000 a 2200 mil\u00edmetros por ano, case o dobre da precipitaci\u00f3n das zonas ribeiregas.\nAta a d\u00e9cada de 1960, o lago Vitoria mostrou uns niveis de auga bastante equilibrados, e non sufriu cambios significativos. En 1962, o nivel presentou un grande aumento como consecuencia de fortes choivas e mant\u00edvose posteriormente, a\u00ednda que cunha lixeira diminuci\u00f3n. En partir do 2004 un cambio significativo iniciouse cunha diminuci\u00f3n no nivel do lago de dous metros en dous anos. A causa desta diminuci\u00f3n \u00e9 a falta de choivas, que tam\u00e9n act\u00faa dereitamente sobre o lago e nas contribuci\u00f3ns do fluxo dos afluentes.\nPor mor das condici\u00f3ns eutr\u00f3ficas que presenta o lago, nos anos de 1990 a 1991 sufriu concentraci\u00f3ns de os\u00edxeno nos niveis de mestura moito maiores que a detectada no per\u00edodo de 1960 a 1961, con case unha sobresaturaci\u00f3n de os\u00edxeno continua das augas superficiais. As concentraci\u00f3ns de os\u00edxeno nas augas hipolimn\u00e9ticas (\u00e9 dicir, a capa de auga que se atopa debaixo da termoclina, sen circulaci\u00f3n, e que se mant\u00e9n sempre fr\u00eda) foron m\u00e1is baixos no per\u00edodo desde 1990 ata 1991, para un per\u00edodo m\u00e1is longo, que o 1960-1961, con valores de 1\u00a0mg por litro que ocorren en augas cunha profundidade de 40 m en comparaci\u00f3n cunha incidencia m\u00e1is superficial nas de m\u00e1is de 50 m en 1961 Os cambios na oxixenaci\u00f3n consid\u00e9ranse compatibles coas medici\u00f3ns da biomasa de algas superiores e da produtividade. Estes cambios xurdiron por varios motivos: a queima sucesiva dentro da s\u00faa conca; as borras e as cinzas foron depositados nunha ampla zona do lago por causa do aumento dos fluxos de nutrientes a trav\u00e9s dos r\u00edos, e o aumento da contaminaci\u00f3n debido aos asentamentos ao longo das s\u00faas costas.\nFauna.\nFai 14.000\u00a0 anos, cando se encheu o lago de auga, a fauna acu\u00e1tica dos r\u00edos colonizou o lago Victoria. De pronto, o feito de ter acceso a un h\u00e1bitat virxe provocou un incremento da diversidade das especies, que ocuparon todos os nichos ecol\u00f3xicos. As\u00ed xurdiu, de acordo coa teor\u00eda actual, as numerosas especies end\u00e9micas de \"Haplochromis\". Tras a introduci\u00f3n da perca do Nilo, a eutrofizaci\u00f3n da auga e a invasi\u00f3n polo xacinto de auga, esta biodiversidade diminu\u00edu. Parece que alg\u00fans \"Haplochromis\" te\u00f1en comezado a adaptarse a estas novas condici\u00f3ns, mesmo con cambios nos seus h\u00e1bitos alimenticios.\nVida salvaxe nativa.\nMam\u00edferos.\nNa rexi\u00f3n do lago Vitoria viven moitas especies de mam\u00edferos, e alg\u00fans deles est\u00e1n estreitamente relacionadas co propio lago e coas zonas h\u00famidas pr\u00f3ximas. Entre estes est\u00e1n o hipop\u00f3tamo, lontra sen garras, lontra de pescozo manchado, mangosta dos pantanos, sitatunga, corzo cabra redunca, ant\u00edlope acu\u00e1tico, rata das canas e musara\u00f1a lontra xigante.\nR\u00e9ptiles.\nO lago Vitoria e as s\u00faas zonas h\u00famidas te\u00f1en unha gran poboaci\u00f3n de crocodilos do Nilo, as\u00ed como tartarugas de casco africano, tartarugas de barro variable e tartarugas de barro de Williams. A tartaruga de barro de Williams est\u00e1 restrinxida ao lago Vitoria e a outros lagos, r\u00edos e pantanos da conca superior do Nilo.\nPeixes c\u00edclidos.\nO lago Vitoria era antigamente moi rico en peixes, inclu\u00edndo moitos end\u00e9micos, pero unha alta porcentaxe destes extinguiuse desde os anos corenta. O grupo principal do lago Vitoria son os c\u00edclidos haplocrominas (\"Haplochromis\" \"sensu lato\") con m\u00e1is de 500 especies, case todas end\u00e9micas, e incl\u00faen un estimado de 300 que a\u00ednda est\u00e1n sen describir. Isto sup\u00f3n que ten moitas m\u00e1is especies de peixes que calquera outro lago do mundo, excepto o lago Malawi. Estes son o resultado dunha r\u00e1pida radiaci\u00f3n adaptativa nos \u00faltimos 15.000 anos. A s\u00faa extraordinaria diversidade e velocidade de evoluci\u00f3n foron os temas de moitos cient\u00edficos que estudan as forzas que impulsan a riqueza da vida en todas partes. Os haplochromines do Vitoria forman parte dun grupo m\u00e1is antigo de m\u00e1is de 700 especies estreitamente emparentadas, entre as que se incl\u00faen tam\u00e9n as de varios lagos m\u00e1is pequenos da rexi\u00f3n, en particular as dos lagos Kyoga, Edward-George, Albert e Kivu.\nHistoria.\nOs elementos hist\u00f3ricos da \u00e9poca antes do descubrimento do lago polos europeos son dif\u00edciles de rastrexar debido \u00e1 falta de fontes escritas. Podemos contar, para o estudo da \"\u00e9poca escura\", na investigaci\u00f3n arqueol\u00f3xica, o estudo da xen\u00e9tica e a ling\u00fc\u00edstica dos ocupantes actuais da rexi\u00f3n con respecto ao per\u00edodo posterior ao s\u00e9culo XVI, rastrexando nas tradici\u00f3ns orais do pasado lacustre dos diferentes reinos que se desenvolveron a partir dese momento. A historiograf\u00eda da rexi\u00f3n, f\u00e1lanos sobre o punto de inflexi\u00f3n ideol\u00f3xico e \u00e9tnico que han ter na historia da rexi\u00f3n, cunha li\u00f1a de fondo bastante artificial, distinguindo entre dous tipos de persoas, gandeiros \u00abnilo-camitas\u00bb opostos aos agricultores bant\u00fa, con consecuencias absolutamente tr\u00e1xicas que sabemos en canto a Ruanda.\nPrehistoria.\nA palinolox\u00eda proba que entre o segundo e primeiro milenio antes de Cristo, as \u00e1rbores e as canas te\u00f1en unha superficie inferior \u00e1 da herba. Este feito expl\u00edcase pola acci\u00f3n combinada dun clima seco que se produce nese momento e pola acci\u00f3n humana. Ao principio da era cristi\u00e1, hai unha intensa presenza humana nas illas dos lagos e no val do Kagera. Esta poboaci\u00f3n est\u00e1 asociada \u00e1 Idade de Ferro e caracter\u00edzase pola produci\u00f3n dun tipo de cer\u00e1mica simple de figuras xeom\u00e9tricas b\u00e1sicas co\u00f1ocedidas como Urewe nome do lugar onde foi descuberto o lado keniano do lago.\nReinos interlacustres.\nA primeira informaci\u00f3n rexistrada sobre o lago Vitoria v\u00e9n de comerciantes \u00e1rabes que exploraban, no s\u00e9culo X, as rutas interiores da \u00c1frica Oriental \u00e1 procura de ouro, marfil, escravos e outros artigos preciosos. Un antigo mapa, datado no ano 1160, do cart\u00f3grafo \u00e1rabe Muhammad Al-Idrisi, describe claramente unha representaci\u00f3n precisa do Lago Vitoria, atribu\u00edndolle a el como a fonte da nacente do r\u00edo Nilo. Mais na verdade a orixe do r\u00edo enc\u00f3ntrase nos alt\u00edsimos cumes das cadeas monta\u00f1osas de Mufumbiro e Ruwenzori, moi ao sur deste inmenso lago.\nA comezos do s\u00e9culo XVI desenv\u00f3lvense na rexi\u00f3n dos Grandes Lagos un centro de reinos, varios at\u00f3panse na beira noroeste do lago. O reino de Buganda, encabezou unha longa li\u00f1a de gobernantes absolutos chamados \"kabakas\", destacando dos outros reinos co tempo polo seu poder e constitu\u00edron a columna vertebral da actual Uganda.\nDescubrimento e colonizaci\u00f3n europea.\nDescubrimento.\nO lago foi descuberto polos europeos en 1858 cando o explorador brit\u00e1nico John Hanning Speke chegou \u00e1 s\u00faa orla meridional con Richard Francis Burton para acharen a fonte do Nilo por raz\u00f3ns estrat\u00e9xicas da administraci\u00f3n colonial brit\u00e1nica. Acreditando que achara a fonte do Nilo ao ver esta expansi\u00f3n de auga por primeira vez, Speke nomeou o lago homenaxeando a ent\u00f3n ra\u00ed\u00f1a do Reino Unido, a Ra\u00ed\u00f1a Vitoria (1831-1901). Burton, que se estaba recuperando dunha enfermidade nese momento e proxectara descansar m\u00e1is adiante, ao sur, nas orlas do lago Tanganica, ficou enfurecido coa audacia de Speke de reivindicar soamente para el a descuberta.\nO co\u00f1ecido explorador e misioneiro brit\u00e1nico David Livingstone fallou na tentativa de verificar a descuberta de Speke, indo moi ao oeste. Outra tentativa foi feita polo explorador americano Henry Morton Stanley que confirmou a verdade da descuberta de Speke circunnavegando o lago e relatando a descuberta da catarata de Rippon na costa norte.\nColonizaci\u00f3n europea.\nO kabaka de Buganda, Muteesa, deu a benvida aos europeos e en 1890 asinou un acordo coa Compa\u00f1\u00eda Brit\u00e1nica da \u00c1frica Oriental para gardar dos alem\u00e1ns o seu reino. A partir dese momento comezou gradualmente un goberno indirecto Ingl\u00e9s na zona norte do lago Vitoria e os alem\u00e1ns liderado por Emin Pax\u00e1 colonizaron o territorio da \u00c1frica Oriental Alem\u00e1 inclu\u00edndo a parte sur do lago m\u00e1is tarde co\u00f1ecida o nome de Tanganica.\nO esta\u00f1o foi o escenario de enfrontamentos navais durante a primeira guerra mundial entre brit\u00e1nicos e alem\u00e1ns. O xeneral alem\u00e1n Vorbek Lettow -quen dirixiu unha guerrilla contra as forzas efectivas da Alianza (Alema\u00f1a, B\u00e9lxica, Portugal e Reino Unido) creou unha pequena forza naval que se despregou no lago. En resposta, os brit\u00e1nicos traen desde Inglaterra can\u00f3ns desmantelados e transportados por ferrocarril ata o lago para tomar o control deste. O 17 de xullo de 1916, captur\u00e1ronse dous barcos a vapor alem\u00e1ns en Nyanza. Dada a disparidade de forzas, os alem\u00e1ns tiveron que retirarse da zona.\nEcolox\u00eda.\nEutrofizaci\u00f3n.\nO lago som\u00e9tese ao fen\u00f3meno da eutrofizaci\u00f3n, de orixe humana. Por exemplo, o \u00edndice de f\u00f3sforo duplicouse durante o s\u00e9culo XX. Este aumento d\u00e9bese en gran parte \u00e1 liberaci\u00f3n de residuos da perca do Nilo, sobre os bordos do lago, e ao exceso de poboaci\u00f3n (tanto humana como de animais) e a deforestaci\u00f3n. Este fen\u00f3meno \u00e9, sen d\u00fabida, a fonte da explosi\u00f3n demogr\u00e1fica das bacterias do tipo das cianobacterias xa que a poboaci\u00f3n destas aumentou sete veces desde mediados do decenio de 1960. Estas bacterias comezaron a formar grandes extensi\u00f3ns na superficie do lago na d\u00e9cada de 1980 e poden causar a morte dos peixes polo consumo de os\u00edxeno e pola s\u00faa descomposici\u00f3n.\nImpactos Sociais.\nO Lago Vitoria ten un papel vital apoiando mill\u00f3ns de persoas que viven ao seu redor, nunha das rexi\u00f3ns m\u00e1is densamente poboadas da Terra, a \u00c1frica Oriental.\nTam\u00e9n \u00e9 un ecosistema extremadamente doente. Durante os anos cincuenta, un peixe chamado Perca do Nilo (\"Lates niloticus\"), un voraz predador, foi introducido no lago, nunha tentativa de mellorar os rendementos de pesca, mais acabou devastando o ecosistema local, decimando m\u00e1is de 200 especies nativas. M\u00e1is tarde, os bos lucros iniciais coas capturas da Perca do Nilo diminu\u00edron dramaticamente. Actualmente, a Perca do Nilo est\u00e1 sendo retirada, e \u00e9 sabido que algunhas das especies nativas aumentaron novamente.\nUn eco-problema cun resultado m\u00e1is feliz foi a loita contra o aumento enorme do Xacinto de auga (\"Eichhornia crassipes\"), nativa da Am\u00e9rica tropical, que forma un tapete espeso, causando dificultades para o transporte e a pesca. En 1995, o 90% do litoral do Uganda foi cuberto pola planta, mais consegu\u00edronse bos resultados na resoluci\u00f3n deste problema, a trav\u00e9s da introduci\u00f3n dun insecto que s\u00f3 se alimenta desta planta, que ten o nome cient\u00edfico de \"Neochetina eichhorniae\".\nA perda de os\u00edxeno no lago por causa da contaminaci\u00f3n tornou a auga turba e consecuentemente houbo un aumento de hibridaci\u00f3ns entre os Haplocrom\u00eddeos do lago.\nO encoro Nalubaale.\nA \u00fanica corrente fluvial de sa\u00edda do lago Vitoria est\u00e1 en Jinja, Uganda, onde se forma o Nilo Branco. Hai 12.000 anos a auga drenaba por riba dunha rocha natural que a embalsaba. En 1952, os enxe\u00f1eiros coloniais brit\u00e1nicos voaron a presa natural. Estableceuse un fluxo de sa\u00edda est\u00e1ndar, chamado a \"curva conforme\", que imitaba \u00e1 vella corrente, quedando o fluxo m\u00e1ximo nun rango entre 300 e 1.700 metros c\u00fabicos por segundo, dependendo do nivel da auga do lago.\nEn 2002, Uganda completou un segundo complexo hidroel\u00e9ctrico na zona, a central hidroel\u00e9ctrica de Kiira, coa axuda do Banco Mundial. En 2006, a auga no lago Vitoria acadara o nivel m\u00ednimo dos \u00faltimos oitenta anos e Daniel Kull, un hidr\u00f3logo que traballaba para a ONU en Nairobi, calculou que o nivel de auga do lago era case medio metro inferior do que deber\u00eda ser, afirmando que Uganda estaba liberando m\u00e1is auga da que lle permit\u00edan os tratados internacionais asinados hab\u00eda cincuenta anos.\nTransporte.\nDesde comezos do s\u00e9culo XX os transbordadores que atravesan o Lago Vitoria son o medio m\u00e1is importante de transporte entre Uganda, Tanzania e Kenya. Os portos principais no lago son Kisumu, Mwanza, Bukoba, Entebbe, Port Bell e Jinja. Canda a independencia de Kenya en 1963, o transbordador m\u00e1is r\u00e1pido e moderno era o RMS Victoria, que foi renomeado coma MV Victoria. En 1966 establec\u00e9ronse entre Kenya e Tanzania servizos de transbordadores ferroviarios a cargo do MV Uhuru e o MV Umoja. Un dos peores desastres mar\u00edtimos de \u00c1frica ocorreu o 21 de maio de 1966 no lago Vitoria, cando se afundiu o MV Bukoba provocando a morte de entre 800 e 1.000 persoas."}
{"id": "18184", "revid": "5863", "url": "https://gl.wikipedia.org/wiki?curid=18184", "title": "Lista de lagos por continente", "text": "Esta \u00e9 unha lista de lagos importantes, por continente."}
{"id": "18186", "revid": "23204", "url": "https://gl.wikipedia.org/wiki?curid=18186", "title": "Lingua italiana", "text": "O italiano ou lingua italiana \u00e9 unha lingua pertencente ao grupo das linguas romances, da familia das linguas indoeuropeas. Existe un gran n\u00famero de dialectos neorromances. O italiano \u00e9 a lingua oficial de Italia, de San Marino, de Su\u00edza e da Cidade do Vaticano. Tam\u00e9n se fala a distintos niveis en Somalia, Libia, M\u00f3naco, Malta, a illa de C\u00f3rsega e Albania.\nHistoria.\nO italiano moderno \u00e9 un dialecto que conseguiu imporse como lingua propia dunha rexi\u00f3n moito m\u00e1is vasta c\u00e1 s\u00faa rexi\u00f3n dialectal. Tr\u00e1tase do dialecto toscano de Florencia, Pisa e Siena, que se impuxo non por raz\u00f3ns pol\u00edticas, econ\u00f3micas ou militares como adoita ocorrer, sen\u00f3n debido ao prestixio cultural que levaba consigo ao ser o idioma no que se escribiu a \"Divina Comedia\", que se considera a primeira obra literaria escrita na \"lingua moderna\". O toscano \u00e9 en efecto a lingua na que escribiron Dante Alighieri, Francesco Petrarca e Giovanni Boccaccio, considerados os tres grandes escritores do Prerrenacemento italiano."}
{"id": "18189", "revid": "98629", "url": "https://gl.wikipedia.org/wiki?curid=18189", "title": "Nintendo 64", "text": "A Nintendo 64, comunmente chamada N64, \u00e9 a terceira videoconsola de \u00e1mbito dom\u00e9stico dese\u00f1ada por Nintendo. A N64 viu a luz o 23 de xu\u00f1o de 1996 no Xap\u00f3n, en 29 de setembro de 1996 aparece en Am\u00e9rica do Norte, e o 1 de marzo de 1997 sae a venda en Europa e Australia. O seu lanzamento no Xap\u00f3n e en Am\u00e9rica do Norte foi acompa\u00f1ado de s\u00f3 dous videoxogos, (\"Super Mario 64\" e \"PilotWings 64\") mentres que no seu lanzamento en Europa sa\u00edu tam\u00e9n outro videoxogo m\u00e1is, \"\" (o cal fora xa lanzado a venda nos pa\u00edses nos que xa se vend\u00eda a N64).\nA N64 foi presentada en p\u00fablico por primeira vez o 24 de novembro de 1995 como Nintendo Ultra 64 na 7.\u00aa edici\u00f3n do Festival Anual de Software Shoshinkai, no Xap\u00f3n. As primeiras fotos da presentaci\u00f3n foron publicadas no web por Game Zero magazine dous d\u00edas despois do evento. \u00c1s poucas semanas o recentemente inaugurado website \"Nintendo Power\" fac\u00eda un seguimento oficial da consola, que continuar\u00eda no n\u00famero 85 da s\u00faa versi\u00f3n impresa.\nDurante as primeiras fases de desenvolvemento a N64 foi co\u00f1ecida polo seu nome en clave, \"Project Reality\". O nome de \"Project Reality\" (\u00abProxecto Realidade\u00bb) provi\u00f1a da especulaci\u00f3n nacida no seo de Nintendo de que esta consola poder\u00eda producir CGI (\u00abGr\u00e1ficos xerados por computador\u00bb) \u00f3 mesmo nivel que os supercomputadores daquel ent\u00f3n. Cando o proxecto foi anunciado en p\u00fablico, o nome cambiouse por Nintendo Ultra 64, facendo referencia \u00f3 seu procesador de 64 bits; finalmente Nintendo eliminou o apelativo \"Ultra\" o 1 de febreiro de 1996, cando s\u00f3 quedaban 5 meses para o seu \"debut\" no Xap\u00f3n.\nIntroduci\u00f3n.\nXusto despois de anunciar o proxecto, d\u00faas compa\u00f1\u00edas, Rareware (Reino Unido) e Midway Games (EUA), crearon m\u00e1quinas recreativas (\"arcades\") que aseguraban facer uso do \"hardware\" de Ultra 64 (de feito, o \"hardware\" non ti\u00f1a nada que ver co que foi finalmente publicado, xa que os arcades utilizaban discos duros e procesadores \"TMS\"). Estes xogos foron \"Killer Instinct\" e \"Cruis'n USA\".\n\"Killer Instinct\" era o xogo m\u00e1is avanzado graficamente daquel tempo, e presentaba fondos con pel\u00edculas prerrederizadas que se cargaban dende disco duro e eran animadas mentres os personaxes mov\u00edanse horizontalmente pola pantalla. Isto creou moita expectaci\u00f3n (\"hype\") arredor do sistema que, finalmente, viuse insatisfeita \u00f3 comprobar que o produto final era capaz de renderizar a tempo real pero con moita menos calidade que os pre-renderizados que aparec\u00edan en \"Killer Instinct\". Non obstante, sen a expectaci\u00f3n xerada por estes \"falsos\" t\u00edtulos para Nintendo 64, a consola ter\u00eda vendido probablemente moito menos debido, principalmente, \u00f3 atraso que tivo Nintendo para sacar o seu produto de pr\u00f3xima xeraci\u00f3n.\nNintendo anunciou moitas das caracter\u00edsticas menos com\u00fans do sistema como rompedoras e innovadoras, pero de feito moitas destas caracter\u00edsticas xa foran implementadas antes. A Vectrex xa introducira de serie os \"joysticks\" anal\u00f3xicos, mentres que a primeira consola en contar con catro portos para mandos foi a Bally Astrocade. As\u00ed e todo, Nintendo 64 foi o primeiro sistema comunmente co\u00f1ecido en presentar conxuntamente todas estas caracter\u00edsticas.\nO sistema estaba dese\u00f1ado por Silicon Graphics, e conti\u00f1a o seu m\u00e9todo rexistrado para xerar gr\u00e1ficos en tempo real con 32 bits de color e \"dithering\". A versi\u00f3n de N64 para dese\u00f1adores era un equipo \"SGI Indy\" \u00f3 que lle engadiran unha placa co sistema N64 completamente embebido. Un dos logros gr\u00e1ficos da N64 foi ser a primeira consola en soportar mipmapping. Graficamente, a principal desvantaxe da N64 era a escasa memoria dispo\u00f1ible (na ROM do cartucho e na RAM do sistema) para almacenar mapas de memoria. Isto forzou \u00f3s dese\u00f1adores a utilizar mapas de textura a baixa resoluci\u00f3n \u00f3s que se lles aplicaba un esaxerado desenfoque mediante filtrado bilineal.\nA N64 tardou moito tempo en ter un amplo cat\u00e1logo debido a falta de apoio por parte de compa\u00f1\u00edas \"third party\". N64 tivo alg\u00fans xogos particularmente notables como:\nO \u00faltimo xogo de Nintendo 64 publicado nos Estados Unidos foi Tony Hawk's Pro Skater 3 o 20 de agosto do 2002, mentres que \"Mario Party 3\", publicado o 16 de novembro de 2001 ser\u00eda o \u00faltimo t\u00edtulo que ver\u00eda a luz en Europa.\nCartuchos fronte a discos.\nNintendo 64 foi a \u00faltima consola dom\u00e9stica en usar cartuchos como sistema de almacenamento dos seus xogos. Nintendo defend\u00eda esta elecci\u00f3n polas seguintes raz\u00f3ns:\nOutra vantaxe \u00e9 que moitos cartuchos almacenan perfiles individuais e partidas gardadas no propio cartucho, o que elimina a necesidade de usar por separado unha cara tarxeta de memoria. Graficamente, os beneficios do sistema de cartuchos non estaban tan claros. Mentres que os xogos de N64 ti\u00f1an unha maior cantidade de pol\u00edgonos, o que permit\u00eda presentar personaxes e escenarios mais complexos con alto detalle en 3D, o reducido espazo de almacenamento dos cartuchos ROM limitaba a cantidade de texturas posibles, dando lugar a xogos cun aspecto de sombreado plano. Posteriores cartuchos (como o de \"Resident Evil 2\") inclu\u00edron moito m\u00e1is espazo ROM, pero isto chegou demasiado tarde na guerra de consolas e a un prezo moi alto.\nDurante ese tempo, os sistemas da competencia Sony e Sega (o PlayStation e o Saturn) utilizaban discos CD-ROM para almacenar os seus xogos. Estes discos eran moito m\u00e1is baratos de fabricar e distribu\u00edr, o que se traduc\u00eda en menos custos para os editores \"third party\". Como resultado, moitos estudios que traballaran tradicionalmente para consolas de Nintendo estaban agora dese\u00f1ando xogos para a competencia polas altas marxes de beneficio das plataformas baseadas en CD. O debate \"cartucho fronte a disco\" chegou a un terrible cl\u00edmax cando se publicou Final Fantasy VII. A pesar do feito de que os seis primeiros t\u00edtulos de Final Fantasy t\u00ed\u00f1anse publicado en sistemas de Nintendo, o produtor da serie, Squaresoft, decidiu publicar Final Fantasy VII para a PlayStation de Sony. Este incidente converteuse en toda unha denuncia contra o sistema de cartuchos de Nintendo, o cal foi bastante vergonzoso para Nintendo.\nOutro problema era o custo. Fabricar un cartucho era moito m\u00e1is caro que fabricar un CD \u2014 unha revista de videoxogos daquel tempo cifrou esa cantidade nunha media de 10 centavos de d\u00f3lar por CD, e 25 $ por cartucho \u2014. Como resultado, os xogos de N64 tend\u00edan a venderse con prezos lixeiramente superiores \u00f3s da PlayStation. Mentres que a maior\u00eda de xogos de PlayStation rara vez pasaba dos 50 d\u00f3lares (nos EUA), os t\u00edtulos de N64 pod\u00edan alcanzar ata os 70 ou 75 d\u00f3lares.\nA pesar de toda a controversia a N64 tivo moitos xogos populares, conseguindo as\u00ed unha carreira bastante exitosa. N64 mant\u00edvose no 2\u00ba lugar dunha xeraci\u00f3n de consolas que ti\u00f1a \u00e1 PlayStation como a s\u00faa figura m\u00e1is representativa. Gran parte deste \u00e9xito foi debido o forte apoio de franqu\u00edas propias de Nintendo (\"first party\"), como Mario e Zelda, marcas cun enorme atractivo e que s\u00f3 se pod\u00edan gozar en plataformas Nintendo.\nNo 2001, a Nintendo 64 foi substitu\u00edda pola Nintendo Gamecube, baseada en discos, a\u00ednda que Nintendo resistiuse a usar a tecnolox\u00eda CD/DVD, optando por un sistema baseado en DVD pero incompatible con este, o \"GameCube Optical Disc\". A Wii ser\u00e1 a primeira m\u00e1quina de Nintendo en usar un medio de almacenamento est\u00e1ndar.\nHardware.\nVersi\u00f3ns especiais.\nA versi\u00f3n est\u00e1ndar de Nintendo 64 era dunha cor gris escura que, a mi\u00fado, confund\u00edase co negro. Oficialmente, era co\u00f1ecida como \"Charcoal Grey\".\nHoubo seis versi\u00f3ns deste tipo. A primeira ti\u00f1a a parte baixa transparente e a parte de enriba de cor lila. As outras cinco, que foron lanzadas un ano ou dous despois da lila, eran de cor azul, rosa, laranxa, verde e gris. Estas cores foron etiquetadas comercialmente como Grape (cereza), Ice (xeo), Watermelon (sand\u00eda), Fire (lume), Jungle (xungla) e Smoke (fume), respectivamente.\nVersi\u00f3n do mando e da consola en verde fluorescente.\nNintendo comercializou esta versi\u00f3n do mando para celebrar a sa\u00edda de Donkey Kong 64 nos Estados Unidos. O controlador era amarelo e o final de cada corno estaba pintado de marr\u00f3n para que parecera unha pi\u00f1oca de pl\u00e1tanos.\nNintendo comercializou esta versi\u00f3n do mando para celebrar a sa\u00edda de no Xap\u00f3n. M\u00e1is tarde, un \"pack\" co xogo, o mando e a consola dourada foi publicado nos Estados Unidos e Europa.\nLevaba un boneco grande de Pikachu modelado na parte de enriba. Comercializouse co fin de promover xogos de Pok\u00e9mon para N64 tales como Pok\u00e9mon Stadium. Ti\u00f1a unha forma lixeiramente diferente \u00e1 N64, con porto de expansi\u00f3n totalmente cuberto. No Xap\u00f3n tam\u00e9n se publicou unha versi\u00f3n en vermello.\n\u00abPirater\u00eda\u00bb e violaci\u00f3n dos dereitos de copia.\nCada cartucho de Nintendo 64 conti\u00f1a o denominado chip de protecci\u00f3n \"10NES\" para impedir a fabricaci\u00f3n de copias non autorizadas dos xogos. \u00d3 contrario que as versi\u00f3ns anteriores, o chip de bloqueo da N64 conti\u00f1a un valor de aleatorio que se usaba para calcular o \"checksum\" do c\u00f3digo de arranque do xogo. Para impedir que se usaran xogos copiados usando un cartucho real mediante \"piggybacking\", Nintendo produciu cinco versi\u00f3ns diferentes do chip. Se o chip non \"encaixaba\" co c\u00f3digo de arranque do xogo, este non funcionaba.\nUnidades de \"backup\":"}
{"id": "18190", "revid": "98629", "url": "https://gl.wikipedia.org/wiki?curid=18190", "title": "Master System", "text": "A Sega Master System (abreviado SMS) (Xapon\u00e9s: \u30de\u30b9\u30bf\u30fc\u30b7\u30b9\u30c6\u30e0), \u00e9 unha videoconsola de 8-bit creada por Sega.\nHistoria.\nO Mark III foi lanzado no Xap\u00f3n o 20 de outubro de 1985. Foi redese\u00f1ado e posto \u00e1 venda nos Estados Unidos baixo o nome Sega Master System en xu\u00f1o de 1986, un ano despois do lanzamento por parte de Nintendo da NES. O prezo inicial era duns 200 d\u00f3lares. A Master System foi lanzada despois noutros pa\u00edses, inclu\u00edndo un segundo lanzamento no Xap\u00f3n co seu novo nome en 1987, inclu\u00edndo integrado na m\u00e1quina unha unidade FM para mellorar o son dos xogos (e que era un perif\u00e9rico para o Mark III).\nA pesar de que a Master System era tecnicamente m\u00e1is avanzada nalg\u00fans aspectos que a NES, non conseguiu o mesmo nivel de popularidade entre os consumidores estadounidenses. Isto foi atribu\u00eddo a varias causas, entre elas a diferenza de t\u00edtulos dispo\u00f1ibles para cada plataforma, e o lixeiramente posterior lanzamento da Master System. O contrato de licenza que Nintendo ti\u00f1a coas compa\u00f1\u00edas programadoras de xogos tam\u00e9n tivo un grande impacto; este trato inclu\u00eda que unha compa\u00f1\u00eda que producira xogos para a NES ti\u00f1a que facelo de forma exclusiva para esta m\u00e1quina. A Master System vendeu 125.000 unidades nos seus primeiros catro meses neste pa\u00eds. No mesmo per\u00edodo, a NES vendeu 2\u00a0000\u00a0000.\nNintendo ti\u00f1a daquela o 90 % do mercado norteamericano. Hayao Nakayama, ent\u00f3n CEO de Sega, decidiu non usar demasiado esforzo en dar promoci\u00f3n \u00e1 consola nun mercado totalmente dominado pola NES. En 1988, os dereitos da Master System en Norte Am\u00e9rica foron vendidos a Tonka, pero a s\u00faa popularidade seguiu en declive. Este movemento foi considerado moi negativo, xa que Tonka nunca fixera promoci\u00f3n dun sistema de videoxogos antes, e non sab\u00eda realmente que facer con el.\nEn 1990, Sega estaba tendo \u00e9xito coa s\u00faa Mega Drive (chamada Genesis nos Estados Unidos), e volveu facerse c\u00f3s dereitos que ti\u00f1a Tonka sobre a SMS. Dese\u00f1aron a Sega Master System II, redese\u00f1ando a consola, pero que ti\u00f1a algunhas limitaci\u00f3ns para manter os custos de produci\u00f3n m\u00e1is baixos (eliminaci\u00f3n do bot\u00f3n de reset, o slot para tarxetas da m\u00e1quina orixinal etc). Sega fixo todo o posible para relanzar o sistema, pero non conseguiu o resultado que agardaba.\nPara 1992, as vendas da Master System en Norte Am\u00e9rica eran xa totalmente nulas, e a s\u00faa produci\u00f3n foi detida. As vendas foron pobres no Xap\u00f3n tam\u00e9n, polo dominio do principal competidor, Nintendo, e a s\u00faa NES (Famicom no Xap\u00f3n).\nEn Europa, Sega lanzou a Master System en varios pa\u00edses, inclu\u00edndo alg\u00fans nos que Nintendo non estaba vendendo as s\u00faas consolas. Tivo certo \u00e9xito en Alema\u00f1a, onde foi distribu\u00edda por \"Ariolasoft\" desde o inverno de 1987. En Europa moitas compa\u00f1\u00edas deron soporte \u00e1 SMS, e como resultado, superou en vendas \u00e1 NES neste continente. A Master System recibiu apoio ata 1996 en Europa. Neste ano interrompeuse porque Sega precisaba concentrarse na s\u00faa nova m\u00e1quina, a Sega Saturn.\nAs vendas da SMS en Australia non foron tan fortes coma as da NES, pero de todos xeitos foi capaz de ga\u00f1ar unha boa parte do mercado.\nBrasil foi un dos pa\u00edses onde a SMS tivo un maior \u00e9xito. Al\u00ed foi distribu\u00edda por Tec Toy, unha compa\u00f1\u00eda dese pa\u00eds, baixo licenza de Sega. Aqu\u00ed foron lanzados novos modelos da Sega Master System despois da Master System II (SMS III, Master System Super Compact...), e alg\u00fans xogos foron traducidos \u00f3 portugu\u00e9s. Os personaxes dalg\u00fans deses xogos traducidos foron modificados por outros famosos nese pa\u00eds (por exemplo, \"Wonder Boy in Monster Land\" foi cambiado por M\u00f4nica, o personaxe principal dun c\u00f3mic para nenos popular no Brasil, creado por Maur\u00edcio de Sousa).\nM\u00e1is tarde na s\u00faa vida no Brasil, varios xogos para a Game Gear tiveron conversi\u00f3n \u00e1 Master System, e varios xogos orixinais brasileiros foron programados. Tec Toy tam\u00e9n produciu unha versi\u00f3n baixo licenza do popular xogo de pelexas \"Street Fighter II\". A pesar das limitaci\u00f3ns da consola, foi unha conversi\u00f3n moi lograda. Durante os d\u00edas finais da Master System no Brasil, os xogos foron en xeral dirixidos cara os nenos.\nA Sega Master System a\u00ednda \u00e9 producida no Brasil. A \u00faltima versi\u00f3n \u00e9 a \"Master System III Collection\". Usa o mesmo dese\u00f1o externo da Master System II, pero en cor branca, e v\u00e9n en dous versi\u00f3ns: unha con 74 xogos e outra con 105, integrados nunha memoria ROM interna. Pero xa son dif\u00edciles de obter as lentes 3D, a pistola e incluso cartuchos de xogos, polo que os brasileiros te\u00f1en que conformarse cos xogos inclu\u00eddos.\nEn xeral, a SMS tivo un \u00e9xito importante a nivel mundial, pero non conseguiu capturar \u00f3 p\u00fablico xapon\u00e9s e \u00f3 estadounidense. Sega aprendeu dos seus erros conseguindo facer da Mega Drive un grande \u00e9xito en Europa e no Brasil, e o equivalente norteamericano, a Genesis, popular. O fracaso da Master System influ\u00edu no posterior \u00e9xito da Mega Drive."}
{"id": "18191", "revid": "98629", "url": "https://gl.wikipedia.org/wiki?curid=18191", "title": "Mega Drive", "text": "A Sega Mega Drive, co\u00f1ecida en diversos territorios de Am\u00e9rica como Sega Genesis, \u00e9 unha videoconsola de 16 bits producida por Sega. Forma parte da cuarta xeraci\u00f3n de videoconsolas e competiu no mercado contra a SNES de Nintendo. Foi comercializada en 1988 no Xap\u00f3n como Mega Drive e en 1989 en Norteam\u00e9rica como Genesis. En 1990, foi distribu\u00edda en Europa como Mega Drive por Virgin Mastertronic, Ozisoft en Australasia e Tec Toy no Brasil. En Corea do Sur foi distribu\u00edda por Samsung co nome Super Gam*Boy e posteriormente Super Aladdin Boy.\nDese\u00f1ada por un equipo de I+D supervisado por Hideki Sato e Masami Ishikawa, a Mega Drive foi adaptada da placa arcade Sega System 16, centrada nun procesador Motorola 68000 coma CPU, cunha controladora de son Zilog Z80 e un sistema de v\u00eddeo compatible con sprites, tiless e desprazamentos (\"scrolling\"). O sistema alberga unha biblioteca de m\u00e1is de 900 xogos en formato cartucho. Distribu\u00edronse diversos perif\u00e9ricos, como unha base convertidora para poder utilizar xogos de Master System. A consola sufriu m\u00faltiples variaci\u00f3ns, realizadas tanto por Sega coma por terceiros. Ademais, Sega creou dous servizos de rede para esta consola: Sega Meganet (o Xap\u00f3n e o Brasil) e Sega Channel (Norteam\u00e9rica).\nMoitos dos seus xogos foron relanzados anos m\u00e1is tarde en compilaci\u00f3ns ou mediante servizos en li\u00f1a como Nintendo Virtual Console, Xbox Live Arcade, PlayStation Network e Steam. A Mega Drive foi sucedida en 1994 pola Sega Saturn.\nHistoria.\nDesenvolvemento.\nMalia que a Sega Master System resultara ser un \u00e9xito en Suram\u00e9rica e Europa, non conseguiu chamar a atenci\u00f3n nos mercados norteamericanos ou xaponeses, que a finais dos oitenta estaban dominados por Nintendo, cunha porcentaxe de mercado do 95% e 92% respectivamente. Coa esperanza de incrementar drasticamente a s\u00faa cota, Sega prop\u00faxose crear unha nova m\u00e1quina que fose como m\u00ednimo tan poderosa coma o resto do hardwarse m\u00e1is impresionante do mercado, o Commodore de 16 bits de Amiga e os ordenadores dom\u00e9sticos da Atari ST.\nPosto que os xogos arcade de System 16 que Sega estaba fabricando eran moi populares, Hayao Nakayama, daquela xefe executivo de Sega, decidiu facer que o novo sistema empregase unha estrutura de 16 bits. O dese\u00f1o final resultou un \u00e9xito e encaixaba ben cos tres novos xogos arcade; o Mega-Tech, o Mega Play, e o System C. Calquera xogo arcade feito para estes sistemas poder\u00eda f\u00e1cil e rapidamente funcionar na nova videoconsola (un proceso co\u00f1ecido como porting).\nO primeiro nome que Sega pensou para a nova videoconsola foi MK-1601, mais decidiu utilizar o nome de \"Sega Mega Drive\". \"Mega\" ti\u00f1a a connotaci\u00f3n de superioridade, e \"Drive\" ti\u00f1a a de velocidade e poder. Recibiron ese nome as versi\u00f3ns da consola no Xap\u00f3n, Europa, Asia, Australia e o Brasil. O nome nos Estados Unidos trocouse polo de Genesis debido a unha disputa pola marca rexistrada, mentres que a versi\u00f3n de Corea do Sur foi chamada Super Gam*Boy (\uc0bc\uc131\uc218\ud37c\uac9c\ubcf4\uc774) e Super Aladdin Boy (transliteraci\u00f3n de \uc218\ud37c\uc54c\ub77c\ub518\ubcf4\uc774; esta foi a versi\u00f3n coreana da Mega Drive 2). Esas consolas foron autorizadas e distribu\u00eddas por Samsung.\nA posta \u00e1 venda no Xap\u00f3n.\nMega Drive foi posta \u00e1 venda no Xap\u00f3n o 29 de outubro, 1988 a un prezo de 21.000 iens, case un ano despois que a primeira consola clasificada popularmente como m\u00e1quina de 16 bits, a NEC PC Engine. A\u00ednda que isto causou nun primeiro momento poucas vendas, a Mega Drive axi\u00f1a eclipsou en popularidade a anterior consola.\nA posta \u00e1 venda en Europa.\nA posta \u00e1 venda foi o 30 de novembro de 1990 no Reino Unido, a un prezo de 189,99 libras. O primeiro env\u00edo do Reino Unido de 30.000 unidades foi vendido aos distribuidores Comet, Dixons, Rumbelows e Toys R Us (Foulger, 2000).\nA posta \u00e1 venda en Norteam\u00e9rica e desenvolvemento adicional.\nSega anunciou a data para a posta \u00e1 venda en Norteam\u00e9rica en 1987, po\u00f1endo \u00e9nfase en que era a primeira consola de 16 bits verdadeira. As vendas en EUA comezaron o 9 de xaneiro de 1989 en Nova York e Os \u00c1nxeles cun prezo estimado de 200 d\u00f3lares na s\u00faa sa\u00edda. Foi posta \u00e1 venda no resto de Norteam\u00e9rica o 15 de setembro co prezo rebaixado lixeiramente a 190$.\nInicialmente Genesis competiu contra a consola de 8 bits NES, \u00e1 que avantaxaba en gr\u00e1ficos e son. Por\u00e9n, era unha loita ardua contra a omnipresenza de Nintendo nas casas dos consumidores e o amplo cat\u00e1logo de xogos xa dispo\u00f1\u00edbeis. Nun esforzo por facerse cunha base de consumidores importante, Sega decidiu centrarse nos consumidores un pouco m\u00e1is vellos, en concreto mozos de tard\u00eda adolescencia e pouco m\u00e1is de vinte anos, que dispor\u00edan de maiores ingresos, e que estar\u00edan ansiosos por t\u00edtulos con maior contido adulto e/ou profundidade no xogo. As\u00ed pois, Sega publicou t\u00edtulos tales como \"Altered Beast\" e a serie \"Phantasy Star\". Malia que a NES e Nintendo segu\u00edan a ser unha ameaza importante para a cota de mercado de Sega, esta relegou o teoricamente competitivo sistema TurboGrafx 16 a un relativo segundo plano, grazas en parte \u00e1 pobre campa\u00f1a de mercadotecnia da NEC en Norteam\u00e9rica.\nA principal competencia da Genesis rematou por ser a consola de 16 bits de Nintendo, a SNES, \u00e1 que avantaxaba ao comezo en termos de n\u00famero de usuarios e de xogos, invertendo o problema que Sega experimentara fronte \u00e1 NES. Genesis seguiu mantendo unha boa base de afeccionados grazas principalmente a t\u00edtulos multixogador e de deportes. A posta \u00e1 venda de \"Sonic the Hedgehog\" en 1991 ameazou con esgolar dende aquela a posici\u00f3n n\u00famero un de Nintendo nos Estados Unidos. \"Sonic\" foi publicado para substitu\u00edr a mascota orixinal, Alex Kidd, e fornecer o \"compo\u00f1ente asasino\" que Sega precisaba. Isto fixo estourar a que poder\u00eda chamarse a maior guerra de consolas na historia dos videoxogos.\nEn 1992, Sega gozaba dunha posici\u00f3n forte no mercado, copando un 55% da cota de mercado en Norteam\u00e9rica. Enfrontada a unha lixeira recesi\u00f3n nas vendas e a unha pequena perda de cota de mercado fronte \u00e1 SNES, Sega volveu mirar para Sonic para renovar as vendas. A publicaci\u00f3n do enormemente agardado \"Sonic the Hedgehog 2\", xunto cunha agresiva campa\u00f1a de publicidade que atacaba a Nintendo, propulsou as vendas de Genesis durante un certo per\u00edodo, e deu un pulo \u00e1 cota de mercado de Sega, que chegou a acadar un sorprendente 65%.\nEn menos dun ano, en 1993, Sega puxo \u00e1 venda unha versi\u00f3n redese\u00f1ada da consola cun novo prezo m\u00e1is reducido. Compactando o sistema de chip interno nun m\u00e1is reducido, cunha placa nai unificada, Sega reduciu radicalmente o tama\u00f1o do sistema e baixou os custos de produci\u00f3n simplificando o proceso de montaxe e reducindo o n\u00famero de circu\u00edtos integrados que cada unidade precisaba.\n\u00c1 parte da posta \u00e1 venda dos extras Sega CD e 32X para a Genesis/Mega Drive, o \u00faltimo grande anuncio de Sega veu en forma dunha asociaci\u00f3n coa Time Warner nos EUA para ofrecer un servizo de subscrici\u00f3n chamado Sega Channel, o cal permit\u00eda aos subscritores descargar xogos de maneira mensual.\nA baixada na cota de mercado.\nOs fiascos do Sega CD e da 32X, unha falla de publicidade efectiva e as rifas entre Sega Am\u00e9rica e Sega Xap\u00f3n deixaron tocada \u00e1 compa\u00f1\u00eda. Cara \u00e1 metade de 1994, a cota de mercado de Sega caera do 65% ao 35%, e os anuncios de novas e m\u00e1is poderosas consolas tales coma a Saturn, a Playstation, e a N64 apuntaban a que a era dos 16 bits estaba chegando \u00e1 s\u00faa fin. O interese na Genesis sufriu profundamente como resultado, engad\u00edndose \u00e1s s\u00faas xa pobres vendas. En 1996, menos dun ano despois do debut da s\u00faa consola Saturn, Sega apresurouse a tomar parte no final da era dos 16 bits interrompendo a produci\u00f3n da Genesis e dos seus accesorios.\nRexurdimento da popularidade en Norteam\u00e9rica.\nNestes \u00faltimos anos, a Genesis experimentou unha especie de renacemento debido en gran parte ao mercado negro de cartuchos sen licenza (por exemplo, a sa\u00edda ao mercado da Wisdom Tree) e a descarga de ROMs, aos que se pode xogar por medio de emuladores tales coma o Gens. Tam\u00e9n existe unha tendencia cara \u00e1 programaci\u00f3n \"caseira\" sobre a Genesis empregando PCs persoais.\nNo 2000, xurdiu unha moda cara aos xogos de TV tipo \"plug-and-play\", e Radica lanzou versi\u00f3ns auto-contidas con licenza de xogos da Mega Drive para o mercado norteamericano (baixo o nome de Play TV Legends Sega Genesis) e europeo (baixo o nome de Sega Mega Drive 6-in-1 Plug 'n' Play), que conte\u00f1en seis populares xogos, unha pequena caixa e un mando. Non ten ra\u00f1ura para os cartuchos, e desta maneira \u00e9 unha consola espec\u00edfica. Por\u00e9n, Benjamin Heckendorn, famoso por ter convertido en port\u00e1til a Atari, probou que de feito \u00e9 pos\u00edbel engadir unha ra\u00f1ura para cartuchos cun pouco de soldadura.\nVariantes da Mega Drive e Genesis.\nSega Mega Drive (Asia).\nEsta consola \u00e9 unha variante da Mega Drive europea e a mi\u00fado \u00e9 confundida coa versi\u00f3n xaponesa.\nSega Genesis (Norteam\u00e9rica, segundo modelo).\nNota: Este modelo non foi chamado oficialmente \"Genesis 2\".\nOutras variantes da Mega Drive e da Genesis.\nA Wondermega/X'eye.\nWondermega (chamada X'eye en norteam\u00e9rica), \u00e9 unha combinaci\u00f3n da Mega Drive e Mega-CD vendida por Victor (co\u00f1ecido coma JVC f\u00f3ra do Xap\u00f3n) que nunca sa\u00edu \u00e1 venda en Europa.\nSega Multi-Mega/CDX.\nSega Multi-Mega (chamada CDX en Norteam\u00e9rica) \u00e9 unha Mega Drive/Genesis e Mega-CD/Sega integradas con m\u00e1is capacidades que tam\u00e9n funcionan como CD port\u00e1til, dirixida a un mercado m\u00e1is pudente. O prezo no Reino Unido foi de 350 libras esterlinas.\nA Mega-Tech e a Mega Play.\nA Mega-Tech era unha m\u00e1quina arcade que dispu\u00f1a de dez xogos da Mega Drive ou Master System troc\u00e1beis nun bastidor semellante ao PlayChoice-10 de Nintendo.\nA Mega Play foi outro sistema arcade como Mega-Tech, mais esta s\u00f3 ti\u00f1a capacidade para catro cartuchos e non pod\u00eda reproducir xogos de Master System. Os cartuchos ti\u00f1an forma semellante aos xaponeses para a Mega Drive, a\u00ednda que incompat\u00edbeis coa Mega Drive para consumidor ou os sistemas Mega-Tech.\nA Mega Jet e a Genesis Nomad.\nA tecnolox\u00eda orixinal detr\u00e1s da Genesis Nomad bas\u00e9ase na Mega Jet, que era unha versi\u00f3n semi-port\u00e1til da Mega Drive que empregaba Japan Airlines para o entretemento durante os voos. O aparato carec\u00eda de pantalla propia mais se pod\u00edan usar cartuchos da Mega Drive cando se encaixaban a un monitor pequeno que se usaba nos voos da Japan Airlines. A unidade dispu\u00f1a dun mando direccional \u00e1 esquerda e seis bot\u00f3ns \u00e1 dereita, semellante ao dese\u00f1o do controlador de xogo.\nUnha versi\u00f3n para o consumidor da Mega Jet foi posta \u00e1 venda por Sega Xap\u00f3n o 10 de marzo de 1994 a un prezo de 123 d\u00f3lares. Era esencialmente a mesma unidade que se empregaba nos voos da JAL, o que significaba que carec\u00eda de pantalla e non pod\u00eda ser acendida sen adaptador CA. Non se engadiron m\u00e1is extras ou melloras. Sega continuou en outubro de 1995 coa Genesis Nomad para o mercado norteamericano, esencialmente a Mega Jet cunha pantalla de cristal (LCD) de 3,25 polgadas e un compartimento para pilas situado na parte traseira do sistema, para seis pilas AA, o que a fac\u00eda completamente port\u00e1til e non s\u00f3 un sistema Genesis m\u00e1is reducido. Ademais dos outros avances da Mega Jet, engadiuse un conectador A/V na parte superior que permit\u00eda aos usuarios xogar nunha pantalla de televisi\u00f3n cun cable A/V diferente. Unha caracter\u00edstica interesante era a posibilidade de que un xogador usase a pantalla do televisor mentres o outro v\u00eda a trav\u00e9s da da Nomad. O mando direccional da unidade controlaba todos os xogos para un xogador e o porto localizado na parte baixa permit\u00eda a conexi\u00f3n dun segundo controlador para xogos de dous xogadores. Isto significaba que a Nomad pod\u00eda ser tanto un sistema completo para a casa coma un sistema port\u00e1til cunha colecci\u00f3n de xogos dispo\u00f1\u00edbeis previa.\nA\u00ednda que se gababan a resoluci\u00f3n de pantalla da Nomad e as s\u00faas caracter\u00edsticas, tam\u00e9n presentaba problemas. A 32X e o Sega CD non eran compat\u00edbeis coa unidade, ao igual que o Power Base Converter, empregado para xogar cos t\u00edtulos da Sega Master System na Genesis/Mega Drive. En teor\u00eda, a Nomad era a mellor port\u00e1til en cuesti\u00f3n de cores. Ti\u00f1a cor completo, retroiluminaci\u00f3n e dispu\u00f1a de ao redor de 600 t\u00edtulos na s\u00faa colecci\u00f3n, ademais de ser un sistema funcional para o fogar. A\u00ednda que o prezo descendera de $179 a $79.99, o cal amorteceu as queixas vertidas sobre o excesivo prezo, esta port\u00e1til non obtivo apoio abondo para seguir adiante.\nLaserActive de Pioneer con m\u00f3dulo de Mega Drive.\nLaserActive foi o nome que se lle deu ao reprodutor de LaserDisc CLD-A100 de Pioneer. O aparello era tanto un reprodutor de Laserdisc como de CD no mesmo produto, e a adici\u00f3n de m\u00f3dulos fabricados por Sega e NEC habilitaban a unidade como sistema de videoxogos tam\u00e9n. O m\u00f3dulo PAC-S1 de Sega, posto \u00e1 venda a un prezo de 39.000 iens, permit\u00eda aos usuarios xogar cos xogos de Mega Drive, Mega-CD e a xogos especificamente creados para Mega LD. Durante un curto per\u00edodo se pensou nos xogos da Mega LD como a seguinte evoluci\u00f3n dos videoxogos, principalmente porque a enorme capacidade de almacenaxe dos Laserdiscs nos que se gravaban implicaba que pod\u00edan ter un tama\u00f1o moitas veces maior que antes e inclu\u00edr v\u00eddeo en movemento con calidade de TV, son dixital e son envolvente, caracter\u00edsticas todas elas xa habituais nos sistemas modernos baseados en DVD-ROM.\nUn m\u00f3dulo de NEC, o PAC-N1, deulle \u00e1 unidade a capacidade de reproducir xogos de Turbografx 16. A adici\u00f3n dun dos dous m\u00f3dulos tam\u00e9n fac\u00eda a unidade compat\u00edbel cos controis da Sega e da NEC. Un m\u00f3dulo m\u00e1is tard\u00edo posto \u00e1 venda por Pioneer, permit\u00eda o seu funcionamento como unha completa m\u00e1quina de Karaoke.\nM\u00e1is tarde Pioneer dese\u00f1ou uns lentes 3D para o sistema (Kit GOL-1). Os lentes precisaban do acoplamento dun adaptador para poder funcionar co reprodutor, mais cada adaptador admit\u00eda un par dos lentes, permitindo a dous usuarios xogar simultaneamente en 3D.\nO LaserActive por desgraza non sobreviviu moito tempo. O seu alto prezo e o desinterese xeral do mercado cara ao Laserdisc fixeron este sistema dif\u00edcil de vender.\nO Teradrive.\nO Teradrive era un PC 80286 fabricado por IBM cunha Mega Drive integrada. S\u00f3 foi posto \u00e1 venda no Xap\u00f3n. Hab\u00eda tres modelos dispo\u00f1\u00edbeis desde os 148.000 iens at\u00e9 os 248.000. S\u00f3 o modelo m\u00e1is alto da gama levaba un disco duro incorporado. Hab\u00eda tam\u00e9n un monitor especial vendido por separado, que pod\u00eda reproducir sinais de video RGB de 15\u00a0kHz desde o hardware da Mega Drive e desde a sa\u00edda de VGA 31\u00a0kHz do hardware do PC, ambos a trav\u00e9s do conectador VGA. O sistema conti\u00f1a tam\u00e9n tomas de video composto NTSC e tomas de son est\u00e9reo RCA para a conexi\u00f3n \u00e1 televisi\u00f3n. Amais, pod\u00edase xogar coa Mega Drive ao mesmo tempo que se usaba o PC, e a Mega Drive e o PC pod\u00edan interactuar entre si, como ficou patente co programa \"Puzzle Construction\". Tam\u00e9n se pod\u00edan reproducir os xogos de Mega Drive desde a RAM do PC.\nO Mega PC de Amstrad.\nO Mega PC foi un sistema producido por Amstrad con licenza de Sega, con funcionamento de PC compat\u00edbel con IBM e Mega Drive nun. Era semellante en concepto ao Teradrive, pero foi un proxecto sen parentesco alg\u00fan con el.\nEspecificaci\u00f3ns t\u00e9cnicas.\nCPU.\nProcesador principal: Motorola 68000 de 16 bits (ou equivalente)\nProcesador secundario: Zilog Z80 de 8 bits (ou equivalente)\nContrariamente ao que se pensa, o Modelo MK-1631 (Mega Drive/Genesis 2) \"si\" ten unha CPU Z80. Dependendo da revisi\u00f3n da placa, o sistema ten, ou ben unha Zilog Z84C00 ou unha Custom Sega 315-5676, ou similar. Posto que a Z80 se usa para a produci\u00f3n de son en moitos xogos, \u00e9 un compo\u00f1ente necesario.\nA idea de que a m\u00e1quina redese\u00f1ada non ten Z80 prov\u00e9n dos informes de incompatibilidade entre eses modelos e o Power Base Converter, que permite a compatibilidade coa Sega Master System, pero o verdadeiro factor impeditivo \u00e9 a forma do dispositivo. O redese\u00f1ado porto de cartucho est\u00e1 situado adiante de m\u00e1is no sistema para se poder conectar un Power Base Converter sen retirar antes a carcasa de pl\u00e1stico.\nMemoria.\nROM de inicializaci\u00f3n: 2 KB\nRAM principal: 64 KB\nRAM de v\u00eddeo: 64 KB\nRAM secundaria: 8 KB\n\u00c1rea de memoria de cartucho: at\u00e9 4 MB (32 Megabits)\nGr\u00e1ficos.\nA Mega Drive ten un VDP (Video Display Processor) dedicado para o control de campo de xogo e sprites. Tr\u00e1tase dunha versi\u00f3n mellorada do VDP da Sega Master System, que, \u00e1 s\u00faa vez, deriva do Texas Instruments TMS9918.\nPlanos: 4 (2 campos de xogo de desprazamento, 1 plano de sprites, 1 plano de 'vent\u00e1')\nSprites: At\u00e9 80 en pantalla, dependendo do modo de visualizaci\u00f3n\nPaleta: 512 cores\nCores en pantalla: 64 palabras de 9 bits de RAM de cor, o que permite 61 cores en pantalla (at\u00e9 1536 usando efectos de rastrexo e modo Sombra/Realce)\nResoluci\u00f3n de p\u00edxeles: At\u00e9 320\u00d7240 (40\u00d730 celas) para PAL, e at\u00e9 320\u00d7224 (40\u00d728 celas) para NTSC\nSon.\nChip de son principal: Yamaha YM2612\nChip de son secundario: Texas Instruments SN76489\nEntradas e sa\u00eddas.\nSa\u00edda RF: con\u00e9ctase \u00e1 entrada de antena de TV\nSa\u00edda A/V: conector DIN con v\u00eddeo composto, RGB e sa\u00eddas de son\nEntrada de corrente: require 9-10 voltios de CD, 0,85-1,2 A, dependendo do modelo\nSa\u00edda para auriculares: toma est\u00e9reo amplificada de 3,5-mm na fronte da consola, con control de volume\nPorto \"EXT\": toma D de 9 pins para conexi\u00f3n con m\u00f3dem Meganet\nEntradas de mando de control: 2 \u00d7 conectores D de 9 pins na fronte da consola\nPorto de expansi\u00f3n: Conector de bordo na parte baixa dereita da consola, para conexi\u00f3n ao Sega Mega-CD\nMiscel\u00e1nea.\nProporci\u00f3n Sinal/Ru\u00eddo: 14\u00a0dB\nO porto EXT da consola Genesis/Mega Drive orixinal \u00fasase co m\u00f3dem perif\u00e9rico que s\u00f3 se comercializou no mercado xapon\u00e9s. O porto funciona do mesmo xeito que os portos dos mandos, mais ten un conector DB9 femia no canto do DB9 macho.\nO porto de Auriculares Est\u00e9reo situado na fronte do primeiro modelo us\u00e1base para auriculares est\u00e9reo ou altofalantes e/ou a mestura de son est\u00e9reo do Sega CD.\nO porto de expansi\u00f3n, usado case sempre co Sega CD, tam\u00e9n era usado para a Sega Genesis 7 Cart Demo Unit (unidade de demostraci\u00f3n da consola) nas tendas.\nAlg\u00fans programas de emulaci\u00f3n poden gardar m\u00fasica nun formato co\u00f1ecido como GYM. Funciona gravando dende o sistema de son a un arquivo de destino (o arquivo .gym). O estado interno do c\u00f3digo de chip de son do emulador \u00e9 sampleado 60 veces por segundo e envorcado no arquivo. A\u00ednda que nun principio gozou de popularidade por mor da falla de competencia seria, o formato non ofrece unha reproduci\u00f3n de alta fidelidade da sa\u00edda de son orixinal, tende a producir arquivos moi grandes e resultaba dif\u00edcil de producir para os t\u00edtulos PAL, dadas as simplificaci\u00f3ns necesarias para os emuladores da \u00e9poca. O formato VGM, m\u00e1is completo e que veu a reemprazalo, pode rexistrar cambios a at\u00e9 44100\u00a0Hz, co cal a maior\u00eda do son pode reproducirse con precisi\u00f3n."}
{"id": "18192", "revid": "89787", "url": "https://gl.wikipedia.org/wiki?curid=18192", "title": "Super Nintendo Entertainment System", "text": "A Super Nintendo Entertainment System, tam\u00e9n co\u00f1ecida como Super NES ou SNES, \u00e9 unha videoconsola de 16 bits lanzada por Nintendo en norteam\u00e9rica, Europa e Australia. No Xap\u00f3n \u00e9 co\u00f1ecida como Super Famicom (\u30b9\u30fc\u30d1\u30fc\u30d5\u30a1\u30df\u30b3\u30f3), e en Corea do Sur como Super Comboy (\ud604\ub300\uc288\ud37c\ucef4\ubcf4\uc774), licenciada e distribu\u00edda por Hyundai Electronics.\nA Super Nintendo Entertainment System foi a segunda consola de sobremesa de Nintendo e a sucesora da exitosa Nintendo Entertainment System (NES, tam\u00e9n co\u00f1ecida como Famicom no Xap\u00f3n). A SNES non acadou tanta popularidade coma a s\u00faa predecesora, en parte pola crecente competencia de Sega coa s\u00faa consola Mega Drive (co\u00f1ecida en Norteam\u00e9rica como Sega Genesis). Malia o seu relativamente tard\u00edo lanzamento, rematando a s\u00faa \"vida\" a mediados dos 90, as s\u00faas vendas superaron \u00e1s da competencia, convert\u00e9ndose as\u00ed na consola m\u00e1is vendida da xeraci\u00f3n dos 16 bits.\nHistoria.\nEstando a NES orixinal a\u00ednda nunha etapa de enorme popularidade, moitas compa\u00f1\u00edas empezaron a lanzar as s\u00faas propias videoconsolas. En 1988, Sega e Nec xa lanzaran as s\u00faas consolas, Mega Drive e PC Engine, os primeiros sistemas de 16 bits dispo\u00f1\u00edbeis para o p\u00fablico. Malia que a NES seguiu dominando a industria do videoxogo, o hardware de Nintendo estaba a ficar obsoleto, e a\u00ednda que os executivos de Nintendo non estaban inicialmente moi interesados en desenvolver unha nova m\u00e1quina, o mercado crecente de Nec e Sega axi\u00f1a fixo que Nintendo mudase de opini\u00f3n.\nMasayuki Uemura, respons\u00e1bel do dese\u00f1o da NES anos atr\u00e1s, recibiu a encomenda de dese\u00f1ar unha nova consola, a Super Famicom, lanzada no Xap\u00f3n o 21 de novembro do 1990, por \u00a525,000. Cun inmediato \u00e9xito, Nintendo esgotou rapidamente o carregamento inicial de 300.000 unidades. O sistema foi tan popular que se di que atraeu a atenci\u00f3n da Yakuza, o que levou \u00e1 decisi\u00f3n de distribu\u00edr as m\u00e1quinas \u00e1 noite para evitar atracos. No Xap\u00f3n, a Super Famicon non tivo problemas para superar en vendas \u00e1 s\u00faa principal rival, a Mega Drive, e Nintendo obtivo o control de case que o 80% do mercado do videoxogo, grazas en parte a que Nintendo conservou moitos dos seus desenvolvedores externos claves, que inclu\u00edan a Capcom, Konami, Tecmo, Square Co., Ltd., Koei e Enix.\nDez meses despois, en agosto de 1991, Nintendo lanzou a Super Famicom, cunha nova carcasa e co nome de Super Nintendo Entertainment System, en Norteam\u00e9rica. Vendida inicialmente por un prezo de 200 $, o paquete norteamericano inclu\u00eda o xogo \"Super Mario World\" (a edici\u00f3n xaponesa vend\u00edase sen xogo inclu\u00eddo). A SNES foi lanzada no Reino Unido e Irlanda en abril de 1992 por 150 \u00a3, ao que seguiu o lanzamento na Alema\u00f1a unhas semanas despois. As versi\u00f3ns PAL da consola ti\u00f1an un dese\u00f1o id\u00e9ntico ao da Super Famicom xaponesa, ag\u00e1s polas etiquetas.\nPor\u00e9n, varios factores xogaban na contra dos lanzamentos americano e europeo do sistema. En primeiro lugar, moitos xogadores estadounidenses agardaban unha compatibilidade retroactiva por parte dos desenvolvedores da consola (como ocorrera coa Atari 2600 e a 7800), mais a SNES non estaba dese\u00f1ada para se poder xogar cos cartuchos da NES. En segundo lugar, cara finais de 1991 a Sega Mega Drive/Genesis xa se afianzara nos mercados dos E.U.A. e de Europa, e Nintendo xa carrexaba un consider\u00e1bel atraso a respecto do seu principal competidor dende o comezo, o cal se viu agravado polo feito de que a consola Mega Drive/Genesis e os seus xogos se vend\u00edan a un prezo menor que os de SNES.\nEn comparanza co Xap\u00f3n, a SNES tivo dificultades para estabelecer o seu dominio no mercado norteamericano, principalmente por mor da Sega Genesis e as s\u00faas t\u00e1cticas de mercadeo. Sega usaba t\u00e1cticas como a do \"Sega Scream\" para atraer un p\u00fablico m\u00e1is vello. Por\u00e9n, a Genesis produc\u00edrase dous anos antes do que a SNES e, como resultado, empezou a semellar anticuada en 1994. Para ent\u00f3n, as superiores cualidades t\u00e9cnicas da SNES, combinadas coa gran cantidade de erros que cometeu Sega, como o Sega CD, permitiron que a SNES ga\u00f1ase a vantaxe, vencendo \u00e1 Genesis por unha moderada, mais a\u00ednda relativamente pr\u00f3xima, marxe.\nEn 1996, a era dos videoxogos de 16 bits xa rematara, e a nova xeraci\u00f3n de consolas, inclu\u00edda a propia Nintendo 64 de Nintendo, significou unha ca\u00edda da popularidade da SNES. En outubro de 1997, Nintendo lanzou unha SNES con cuberta redese\u00f1ada para Norteam\u00e9rica por 99$ (que inclu\u00eda o xogo \"\"). Coma a anterior NES 2, o novo modelo estaba dese\u00f1ado para ser m\u00e1is delgado e lixeiro do que a s\u00faa predecesora, mais carec\u00eda de sa\u00edda S-V\u00eddeo e RGB, e de feito resultou ser un dos \u00faltimos grandes lanzamentos relacionados coa SNES en Am\u00e9rica. Unha \"Super Famicom Jr.\" similar e redese\u00f1ada viu a luz no Xap\u00f3n ao redor do mesmo per\u00edodo.\nNintendo America cesou a produci\u00f3n da SNES en 1999. No Xap\u00f3n, a Super Famicom seguiu a producirse at\u00e9 setembro de 2003. En anos recentes, moitos dos t\u00edtulos de SNES pasaron \u00e1 port\u00e1til Game Boy Advance, de capacidades t\u00e9cnicas semellantes. Certos cr\u00edticos de videoxogos consideran a era da SNES \"a era dourada dos videoxogos\", e citan os moitos xogos pioneiros e cl\u00e1sicos feitos para o sistema mentres que outros cuestionan este romantismo . Vexa tam\u00e9n xogador de videoxogos.\nExclusi\u00f3n rexional.\nOs cartuchos dos xogos, segundo o mercado no que se lanzaban, ti\u00f1an formas diferentes para restrinxir o uso dos xogos pensados para un \u00fanico mercado, e para controlar os prezos neses mercados. O modelo norteamericano ti\u00f1a a parte inferior rectangular con ra\u00f1uras intercaladas que continuaban a forma da consola cando estaban inseridos, mentres que os cartuchos xaponeses e europeos contaban cunha suave curva na fronte, sen ra\u00f1uras intercaladas. Posto que a consola norteamericana ti\u00f1a arestas sa\u00edntes, os cartuchos xaponeses e europeos non se pod\u00edan inserir sen eliminalas, e o feito de seren os cartuchos americanos completamente rectangulares imped\u00eda o seu inserimento na abertura lixeiramente curva da versi\u00f3n xaponesa da consola.\nAl\u00e9n disto, o chip de exclusi\u00f3n rexional instalado dentro da consola e mais en cada cartucho imped\u00eda que se puidese xogar cos cartuchos europeos nas consolas xaponesas e norteamericanas, e viceversa (malia que os cartuchos das consolas europeas e xaponesas encaixaban entre si). Os aparellos xapon\u00e9s e norteamericano ti\u00f1an o mesmo chip rexional, co cal unha vez superada a diferenza da forma dos cartuchos, estes eran troc\u00e1beis. A maneira m\u00e1is sinxela de permitir o xogo cos cartuchos xaponeses e europeos no sistema norteamericano \u00e9 usar un dispositivo de trampas Game Genie para retirar a pequena peza rectangular de pl\u00e1stico da parte superior. As\u00ed, o dispositivo pode ser usado a xeito de filtro e permitir o acoplamento dos cartuchos europeos e xaponeses. Logo o usuario poder usar os xogos desas versi\u00f3ns no seu sitema norteamericano. A raz\u00f3n pola cal a versi\u00f3n europea segue a funcionar \u00e9 sinxelamente que, a\u00ednda tendo un chip rexional diferente, cando o usuario usa o Game Genie como filtro, o chip deixa de funcionar.\nA modificaci\u00f3n das consolas e os adaptadores axudaron os xogadores a superar estas barreiras.\nO sistema de exclusi\u00f3n funcionaba facendo que o chip instalado na consola actuase de fecho, e facendo que o chip instalado no cartucho actuase como chave. Ao desconectar o pin 4 do fecho do chip de exclusi\u00f3n da consola, produc\u00edase unha situaci\u00f3n na que hab\u00eda d\u00faas chaves e ning\u00fan fecho. Isto significaba que os chips de exclusi\u00f3n non funcionaban e non pod\u00edan deter a consola. Cara ao final do ciclo vital da consola, xogos como o Super Mario RPG pod\u00edan detectar esta situaci\u00f3n de bloqueo e impedir o seu propio funcionamento, o que fixo que m\u00e1is adiante se adoitase instalar un interruptor que desconectase ou conectase o chip de exclusi\u00f3n segundo convi\u00f1ese.\nAs consolas PAL adoitaban ser obxecto doutras modificaci\u00f3ns. No canto de seren recodificados, os xogos PAL eran decelerados, de 60\u00a0Hz a 50\u00a0Hz, o que se traduc\u00eda nun 17% de descenso na velocidade de xogo e dos efectos de son. Amais, non se aproveitaba a resoluci\u00f3n m\u00e1is alta do sistema PAL, e as li\u00f1as de varredura adicionais ficaban en branco, co que se creaban amplas barras brancas que provocaban un achatamento vertical da imaxe. Isto daba lugar a unha imaxe esmagada e desproporcionada. Xa que moitos televisores PAL modernos admit\u00edan NTSC, era relativamente sinxelo engadir un interruptor para elixir entre o funcionamnto a 50 ou a 60\u00a0Hz.\nEste inconveniente non se limitaba s\u00f3 \u00e1 SNES\u2014os sistemas NES, Master System e Genesis/Mega Drive ti\u00f1an todos problemas co PAL, e modificaci\u00f3ns semellantes. A seguinte xeraci\u00f3n de consolas, a Playstation, a Sega Saturn, e a Nintendo 64 ti\u00f1an a capacidade necesaria para, ao menos, mellorar a imaxe e evitar o seu achatamento, e alg\u00fans xogos estaban modificados para funcionar correctamente a 50\u00a0Hz. A Dreamcast e a Xbox converteron a selecci\u00f3n entre 50/60\u00a0Hz no est\u00e1ndar para os xogos PAL. Mais a\u00ednda hoxe en d\u00eda, alg\u00fans xogos seguen sen estar recodificados para 50\u00a0Hz, en concreto xogos de PS2 como o Final Fantasy X, que presenta a mesma deceleraci\u00f3n e o mesmo achatamento da era da SNES.\nComo xeito adicional de exclusi\u00f3n rexional, os xogos posteriores comprobaban se a SNES estaba a funcionar \u00e1 velocidade para \u00e1 que fora configurada. Os xogos PAL rexeitaban funcionar en m\u00e1quinas de 60\u00a0Hz e viceversa. A soluci\u00f3n era iniciar o xogo na velocidade orixinal e logo conmutar o interruptor, unha vez que a comprobaci\u00f3n da rexi\u00f3n rematara con \u00e9xito.\nEsta segunda t\u00e9cnica tam\u00e9n se usou na Genesis/Mega Drive, que comprobaba se a velocidade era de 50 ou 60\u00a0Hz e se a configuraci\u00f3n era a das rexi\u00f3ns inglesa ou xaponesa, pero non contaba con sistema de exclusi\u00f3n rexional baseado nun chip.\nPerif\u00e9ricos.\nAo longo da s\u00faa vida comercial, lanz\u00e1ronse varios perif\u00e9ricos que contribu\u00edron \u00e1 funcionalidade da SNES. Moitos destes dispositivos foron dese\u00f1ados a partir de engadidos creados antes para a NES: o Super Scope era unha pistola de luz semellante \u00e1 NES Zapper (a\u00ednda que o Super Scope presentaba funci\u00f3ns sen f\u00edos) e o Super Advantage era un joystick estilo arcade con configuraci\u00f3n turbo axust\u00e1bel similar ao NES Advantage. Amais, a propia Nintendo lanzou o SNES Mouse xunto co seu t\u00edtulo \"Mario Paint\", e Hudson Soft, con licenza de Nintendo, lanzou o Super Multitap, un adaptador para multi-xogador que permit\u00eda participar a at\u00e9 oito xogadores nalg\u00fans xogos.\nUn dos perif\u00e9ricos m\u00e1is interesantes e de m\u00e1is \u00e9xito, producido internamente e lanzado para a SNES foi o Super Game Boy. O Super Game Boy era un cartucho adaptador que permit\u00eda xogar na SNES aos xogos dese\u00f1ados para o sistema port\u00e1til Game Boy de Nintendo. O Super Game Boy presum\u00eda dunha serie de melloras nas caracter\u00edsticas da Game Boy, inclu\u00edda a adici\u00f3n de cor (en realidade, era soamente a habilidade de substitu\u00edr a paleta de cor por unha diferente: os xogos en si mesmos segu\u00edanse a limitar a catro cores), e bordos de pantalla personalizados.\nAo igual que acontecera coa NES, a SNES tam\u00e9n asistiu \u00e1 aparici\u00f3n dunha certa cantidade de perif\u00e9ricos dese\u00f1ados por desenvolvedores externos sen licenza, inclu\u00edda a nova versi\u00f3n do cartucho de trampas Game Genie de Galoob, dese\u00f1ado para o seu uso con xogos de SNES, e diversos dispositivos copiadores de xogos. En xeral, Nintento mostrouse algo m\u00e1is tolerante no tocante aos perif\u00e9ricos sen licenza para SNES que no tocante aos perif\u00e9ricos anteriores para NES.\nO Xap\u00f3n viu o lanzamento do Satellaview, un m\u00f3dem que se inser\u00eda no porto de expansi\u00f3n da Super Famicom e se conectaba coa emisora de radio sat\u00e9lite St. GIGA. Os usuarios do Satellaview pod\u00edan descargar novas sobre os videoxogos e xogos dese\u00f1ados especialmente, que adoitaban ser ou ben versi\u00f3ns anovadas ou secuelas de antigos t\u00edtulos da Famicom, editados por entregas. O Satellaview emitiuse dende o 23 de abril de 1995 at\u00e9 o 30 de xu\u00f1o de 2000.\nCara \u00e1 fin da vida comercial da SNES, Nintendo mantivo conversas con d\u00faas compa\u00f1\u00edas diferentes para desenvolver un perif\u00e9rico baseado nun CD-ROM para a consola. Finalmente as negociaci\u00f3ns tanto con Sony como con Philips ficaron en nada, e as d\u00faas compa\u00f1\u00edas desenvolveron as s\u00faas propias consolas baseadas nos seus tratos iniciais con Nintendo, a PlayStation e a CD-i).\nEmulaci\u00f3n.\nComo xa ocorrera coa NES, a SNES mantivo o interese dos seus seguidores mesmo ap\u00f3s o seu declive no mercado. Continuou a prosperar no mercado de segunda man e m\u00e1is adiante a trav\u00e9s dos emuladores de consolas. Moitos xogadores descubriron a SNES despois do seu declive. A SNES seguiu en grande medida o mesmo cami\u00f1o de \"revival\" que a NES.\nOs proxectos de emulaci\u00f3n comezaron en 1996 co \"VSMC\" e co \"Super Pasofami,\" que, malia algunhas importantes vitorias iniciais, non duraron al\u00e9n de 1998. Durante ese per\u00edodo fusion\u00e1ronse dous proxectos de emulaci\u00f3n que compet\u00edan entre si\u2014Snes96 e Snes97\u2014formando unha nova iniciativa chamada Snes9x. A comezos de 1998, alg\u00fans seguidores da SNES comezaron a programaci\u00f3n dun emulador de consola denominado ZSNES. A partir de ent\u00f3n, este dous emuladores continuaron a ofrecer a emulaci\u00f3n m\u00e1is completa do sistema e dos seus diversos chips engadidos, como o Chip Super FX.\nNintendo adoptou a mesma postura contra a distribuci\u00f3n de arquivos de imaxe e emuladores ROM de SNES que adoptara no caso da NES, insistindo en que constitu\u00eda un caso flagrante de piratar\u00eda de software. Os defensores da emulaci\u00f3n de SNES esgrimen os seguintes argumentos para a s\u00faa continuada distribuci\u00f3n: a interrupci\u00f3n na produci\u00f3n de SNES, o dereito de propietario do xogo respectivo de facer unha copia de seguranza persoal, a fraxilidade dos cartuchos da SNES (a\u00ednda que os cartuchos sexan moito m\u00e1is duradeiros que os discos \u00f3pticos), e a falla de certas importaci\u00f3ns estranxeiras. A partir do inicio da era dos 128 bits, tanto Nintendo como os defensores da emulaci\u00f3n asumiron unha posici\u00f3n menos activa no tocante a esta cuesti\u00f3n.\nMalia as tentativas de Nintendo de deter a proliferaci\u00f3n destes proxectos, os arquivos ROM seguen estando dispo\u00f1\u00edbeis en Internet. Dende a interrupci\u00f3n da produci\u00f3n da consola, o declive do mercado de segunda man e o r\u00e1pido crecemento de Internet, atopar os arquivos converteuse en algo m\u00e1is doado do que fora no caso da NES. As p\u00e1xinas web de ROM m\u00e1is xerais ofrecen arquivos para a SNES.\nAmais, a SNES foi un dos primeiros sistemas en atraer a atenci\u00f3n de tradutores afeccionados: \"Final Fantasy V\" foi o primeiro grande traballo da traduci\u00f3n de afeccionados en ser realizado, en 1997.\nO servizo Virtual Console para a Wii supuxo o primeiro caso de emulaci\u00f3n de SNES aprobada oficialmente por Nintendo.\nEspecificaci\u00f3ns t\u00e9cnicas.\nO dese\u00f1o da Super Nintendo/Super Famicom non era o habitual para a \u00e9poca. Presentaba o que semellaba ser unha CPU, de baixo rendemento, pero que pod\u00eda procesar instruci\u00f3ns d\u00faas veces m\u00e1is r\u00e1pido que a Sega Megadrive, axudada de chips feitos a medida moi potentes para o procesamento de son e imaxe. Esta estratexia volveuse moi habitual no hardware para videoxogos posterior, mais naquel momento era algo novo para os desenvolvedores de xogos. Como resultado, os primeiros xogos producidos por desenvolvedores externos ti\u00f1an unha calidade baixa. M\u00e1is adiante estes afix\u00e9ronse ao sistema, e foron quen de aproveitar todo o seu potencial. Foi a primeira consola que pod\u00eda utilizar ac\u00fastica aplicada ao son de videoxogos que se comercializou en Norteam\u00e9rica, Europa, e o Xap\u00f3n."}
{"id": "18193", "revid": "89787", "url": "https://gl.wikipedia.org/wiki?curid=18193", "title": "Nintendo Entertainment System", "text": "A Nintendo Entertainment System, ou NES, \u00e9 unha videoconsola de 8-bit de Nintendo que sa\u00edu \u00e1 venda en Norte Am\u00e9rica, Brasil, Europa, Asia, e Australia. O equivalente no Xap\u00f3n \u00e9 co\u00f1ecido como Nintendo Family Computer (\u4efb\u5929\u5802\u30d5\u30a1\u30df\u30ea\u30fc\u30b3\u30f3\u30d4\u30e5\u30fc\u30bf), ou Famicom (\u30d5\u30a1\u30df\u30b3\u30f3). A NES foi a videoconsola de m\u00e1is \u00e9xito do seu tempo, tanto en Asia coma en Norte Am\u00e9rica, e axudou a revitalizar a industria dos videoxogos seguindo o v\u00eddeo game crash of 1983, e estableceu os est\u00e1ndards para as seguintes consolas tanto no dese\u00f1o de videoxogos (tivo o primeiro xogo de plataformas xogo de plataformas, \"Super Mario Bros\". Foi o primeiro grande \u00e9xito da consola. A NES foi a primeira consola na que o fabricante optou por permitir o desenvolvemento de xogos por terceiros.\nHistoria.\nAproveitando o \u00e9xito das series de xogos arcade no comezo dos 80, Nintendo fixo plans para producir a s\u00faa propia videoconsola con cartuchos renovables, unha caracter\u00edstica que non estaba inclu\u00edda nos primeiros produtos da compa\u00f1\u00eda.\nA NES foi dese\u00f1ada por Masayuki Uemura e foi posta \u00e1 venda no Xap\u00f3n o 15 de xullo de 1983. A Nintendo Family Computer (Famicom) non tivo moito \u00e9xito nun primeiro momento: Durante o seu primeiro ano, foi amplamente criticada alegando que a consola era pouco fiable e moi propensa aos erros de programaci\u00f3n e constantes avar\u00edas. Non obstante, tras un cambio na placa base, a popularidade da Famicon disparouse convert\u00e9ndose na consola mellor vendida no Xap\u00f3n cara a finais do 1984. Animados polo seu \u00e9xito, Nintendo axi\u00f1a comezou a mirar cara ao mercado norteamericano.\nNintendo comezou a negociar con Atari para sacar \u00e1 venda a Famicom baixo a marca de Atari. Esta chamar\u00edase \"Nintendo Enhanced Video System.\" Este acordo rematou finalmente, e Atari decidiu centrarse na s\u00faa propia consola de nova xeraci\u00f3n de 8 bits, a Atari 7800.\nA resto da d\u00e9cada, Nintendo foi o incontestable l\u00edder no mercado de xogo American e Xapon\u00e9s, e os seus t\u00edtulos de xogo romperon r\u00e9cords de vendas. Mais, a consola non acadou o mesmo nivel de \u00e9xito no resto do mundo occidental. En Europa e Australia, o sistema foi dividido en d\u00faas rexi\u00f3ns separadas de mercado (A e B). Mattel tomou a distribuci\u00f3n na rexi\u00f3n A, a que consist\u00eda no Reino Unido, Australia, e Italia. A distribuci\u00f3n na rexi\u00f3n B, consist\u00eda no resto do continente Europeo, foi tomado por varias diferentes compa\u00f1\u00edas, con Nintendo responsable da distribuci\u00f3n da maior\u00eda dos cartuchos."}
{"id": "18195", "revid": "56817", "url": "https://gl.wikipedia.org/wiki?curid=18195", "title": "Home superfluo", "text": "Home superfluo (\"lishni chelovek\" en ruso) \u00e9 o nome que se lle d\u00e1 a un personaxe t\u00edpico da literatura rusa do s\u00e9culo XIX. Tr\u00e1tase dun heroe idealista mais inactivo, que \u00e9 consciente e sens\u00edbel cara os problemas morais e sociais, mais que nunca emprende acci\u00f3ns, debido en parte \u00e1 s\u00faa debilidade e lasitude e en parte porque vive nunha sociedade que limita as liberdades.\nPushkin foi o primeiro en empregar a palabra \"lishni\" neste sentido ao describir ao personaxe de Onegin en \"Euxenio Onegin\" (1823-1831). Onegin \u00e9, precisamente, o prototipo de \"home superfluo\", seguido de Chatski, que aparece na novela de Griboyedov \"A desgraza de ter esp\u00edrito\" (1825); o m\u00e1is famoso \u00e9, talvez, o Oblomov da novela hom\u00f3nima de Iv\u00e1n Goncharov. Outro exemplo \u00e9 o Pechorin d' \"Un heroe do noso tempo\" de L\u00e9rmontov (1840).\nO tipo do home superfluo foi perfeccionado por Iv\u00e1n Turgenev: Rudin (\"Rudin\", 1856), Rakitin (\"Un mes no campo\") e o personaxe do conto \"O Hamlet do Distrito Shchigrovsky\" (en \"Apuntamentos do \u00e1lbum dun cazador\"). Para Turgenev, o \"home superfluo\", unha mestura traxic\u00f3mica, de Hamlet e don Quixote, era caracter\u00edstico da sociedade rusa decimon\u00f3nica que pecaba de non poder conciliar os impulsos do coraz\u00f3n e da cabeza e se daba a demasiada introspecci\u00f3n, \"intelectualizaci\u00f3n\" e indecisi\u00f3n.\nAt\u00f3panse tam\u00e9n \"homes superfluos\" en Tolstoi (o Conde Vronski en \"Ana Karenina\" (1875-6) e son frecuentes en Chekhov. As mulleres que se relacionan con estes personaxes son, pola contra, fortes, determinadas e decisivas, como a Tatiana de \"Euxenio Onegin\" e a Natalia de \"Rudin\"."}
{"id": "18198", "revid": "98629", "url": "https://gl.wikipedia.org/wiki?curid=18198", "title": "Edfu", "text": "Edfu ou Idfu \u00e9 unha cidade de Exipto, antiga capital dun nomo do Alto Exipto. Os gregos co\u00f1ec\u00edana como \"Apollin\u00f3polis Magna\" e \u00e9 famosa sobre todo polo templo de Horus. Era un lugar sagrado de grande importancia pois dic\u00edase que al\u00ed o deus falc\u00f3n Horus librara un feroz combate co seu t\u00edo Seth, quen tam\u00e9n asasinara ao seu pai Osiris.\nO templo de Horus permaneceu enterrado baixo a area durante case 2000 anos, o que permitiu que chegase at\u00e9 hoxe nun bo estado de conservaci\u00f3n. Tr\u00e1tase do templo arquet\u00edpico exipcio, cunha sucesi\u00f3n de recintos cada vez m\u00e1is pequenos e escuros en progresi\u00f3n gradual e simb\u00f3lica cara a escuridade do santuario. \u00c9 o templo tolemaico m\u00e1is grande e mellor conservado e unha boa r\u00e9plica de templos m\u00e1is antigos. En tama\u00f1o \u00e9 o segundo despois do de Karnak. A decoraci\u00f3n \u00e9 exclusivamente relixiosa e mitol\u00f3xica.\nA construci\u00f3n comezou en 237 a.C. sobre un santuario anterior moi antigo, existente a\u00ednda en tempos de Thutmose III. O naos, parte do pronao e toda a parte norte constru\u00edronse en tempos de Tolomeo IV Filop\u00e1tor; as obras duraron 180 anos e remataron o 5 de decembro de 57 a.C..\nO templo ori\u00e9ntase cara o sur e ten 137 metros de longo. O muro que o arrodea \u00fanese a el \u00e1 altura da entrada, deixando un paso reducido. O primeiro pilono, de 36 metros de altura, est\u00e1 decorado con escenas que mostran a Tolomeo XII Neo Dioniso derrotando aos seus inimigos en presenza de Hathor e de Horus. As d\u00faas torres do pilono est\u00e1n divididas en catro andares con c\u00e1maras iluminadas por aberturas estreitas. Van precedidas de dous falc\u00f3ns de granito negro.\nO patio est\u00e1 rodeado por unha columnata en tres dos lados. Os capiteis son diferentes en cada columna mais corresp\u00f3ndense cos do lado oposto. Xusto antes da entrada ao pronao ou primeira sala hip\u00f3stila at\u00f3pase unha famosa estatua do falc\u00f3n Horus, coa cabeza cuberta por unha dobre coroa. As d\u00faas pequenas c\u00e1maras laterais serv\u00edan para a purificaci\u00f3n dos sacerdotes antes dos ritos e como biblioteca, co cat\u00e1logo de libros lit\u00farxicos inscrito nas paredes.\nA segunda sala hip\u00f3stila, m\u00e1is pequena, ten un teito sustentado por doce columnas. Nas c\u00e1maras dos lados gard\u00e1banse as ofrendas dos deuses antes de seren levadas \u00e1 sala das ofrendas; unha era para \"ofrendas secas\" e outra para \"ofrendas l\u00edquidas\"; outra c\u00e1mara era un laboratorio e as f\u00f3rmulas utilizadas tam\u00e9n est\u00e1n nas paredes. Desde a sala das ofrendas, a continuaci\u00f3n desta segunda sala hip\u00f3stila, unha escalinata leva \u00e1s terrazas. Os muros da escalinata est\u00e1n decorados con escenas da festa de Aninovo, cando a estatua dos deuses tutelares dos templos se sacaban para que o sol as revitalizase.\nA sala central conta con dez c\u00e1maras que se abren en torno ao santuario e cada unha ten un nome gravado no exterior do templo. Tres delas constit\u00faen o templo dedicado a Osiris, outra estaba dedicada a Osiris morto (Sokar ou Khentamendi), outra a Hathor, outras d\u00faas a Khonsu, e outra a Ra e \u00e1 tr\u00edade vingadora de Menhyt, Nekhbet e Neftis. Nunha destas capelas at\u00f3pase unha r\u00e9plica da barca sagrada de Horus.\nO santuario de Horus ten un altar de granito negro, un mon\u00f3lito de catro metros de altura. No muro externo aparece a lista dos nomos do Alto e Baixo Exipto.\nAo sur at\u00f3panse os restos da casa do nacemento de Horus ou \"mamisi\", o lugar no que se celebraba a festa da Coroaci\u00f3n, ritual que celebraba o nacemento de Horus e a s\u00faa encarnaci\u00f3n como fara\u00f3n reinante. A construci\u00f3n consta dun vest\u00edbulo flanqueado por dous pequenos recintos e un santuario, arrodeado todo por un per\u00edstilo. Os capitais dos piares do p\u00f3rtico son todos diferentes e rematan en dados decorados con cabezas de Bes, divindade ligada ao parto. No interior as escenas mostran o nacemento de Horus, aleitado por Hathor e Dandara."}
{"id": "18199", "revid": "56817", "url": "https://gl.wikipedia.org/wiki?curid=18199", "title": "Pol\u00edtica de Francia", "text": "Francia \u00e9 unha rep\u00fablica democr\u00e1tica semipresidencialista. O presidente el\u00edxese por sufraxio directo e universal. Existen d\u00faas c\u00e1maras electas, o Senado e a Asemblea Nacional."}
{"id": "18200", "revid": "5863", "url": "https://gl.wikipedia.org/wiki?curid=18200", "title": "Mar Morto", "text": "O Mar Morto, en hebreo \u05d9\u05dd \u05d4\u05de\u05dc\u05d7, \u00e1rabe \u0627\u0644\u0628\u062d\u0631 \u0627\u0644\u0645\u064a\u062a, \u00e9 un lago de auga salgada do Oriente Medio.\nCaracter\u00edsticas.\nCunha superficie de aproximadamente 1.050\u00a0km\u00b2, \u00e9 alimentado polo r\u00edo Xord\u00e1n e ba\u00f1a a Xordania, Israel e a Cisxordania. En 50 anos, o Mar Morto perdeu un terzo da s\u00faa superficie, en gran parte por causa da explotaci\u00f3n excesiva do seu afluente, \u00fanica fonte de auga doce da rexi\u00f3n.\nO Mar Morto ten ese nome debido ao feito de que a cantidade de sal das s\u00faas augas, que \u00e9 dez veces maior que a dos oc\u00e9anos, impide calquera forma de vida. A \"auga\" \u00e9 un c\u00f3ctel de sales moi diferente do sal dun oc\u00e9ano normal. Os peixes tra\u00eddos polo r\u00edo Xord\u00e1n, ao caeren no mar, morren instantaneamente. Apenas algunhas bacterias e plantas que fican nas marxes conseguen sobrevivir al\u00ed. A t\u00edtulo de comparaci\u00f3n, nos oc\u00e9anos, o n\u00famero de gramos de sal por cen mililitros de auga non pasa de tres, mentres que no Mar Morto esa taxa \u00e9 de 30 a 35 gramos de sal por 100 ml de auga.\nO Mar Morto \u00e9 o punto m\u00e1is baixo do globo: 417 metros baixo o nivel do mar."}
{"id": "18201", "revid": "72012", "url": "https://gl.wikipedia.org/wiki?curid=18201", "title": "Fran\u00e7ois Mitterrand", "text": "Fran\u00e7ois Maurice Adrien Marie Mitterrand, nado o 26 de outubro de 1916 en Jarnac (Charente) e finado o 8 de xaneiro de 1996 en Par\u00eds, foi un estadista e presidente franc\u00e9s.\nDurante a Cuarta Rep\u00fablica Francesa tivo once cargos de ministro.\nPresidente da Rep\u00fablica Francesa.\nTen actualmente o r\u00e9cord de lonxevidade (14 anos) na presidencia da Rep\u00fablica Francesa. Foi o primeiro presidente da rep\u00fablica pertencente ao Partido Socialista franc\u00e9s. Durante a s\u00faa presidencia aboliuse a pena de morte en Francia, en 1981.\nO seu mandato presidencial rematou en maio de 1995. Foi sucedido por Jacques Chirac, e morreu a causa dun cancro de pr\u00f3stata seis meses despois."}
{"id": "18203", "revid": "23204", "url": "https://gl.wikipedia.org/wiki?curid=18203", "title": "Lago Como", "text": "O Lago Como (italiano \"Lago di Como\", tam\u00e9n co\u00f1ecido como Lario) \u00e9 un lago de orixe glacial na Lombard\u00eda, Italia. Cunha \u00e1rea de 146\u00a0km\u00b2, \u00e9 o terceiro maior lago da Italia, despois do lago Garda e do lago Maggiore. Con 400 metros de profundidade, tam\u00e9n \u00e9 un dos m\u00e1is profundos da Europa.\nO lago ten a forma caracter\u00edstica dun \"Y\" de cabeza para baixo. A parte norte comeza na cidade de Colico, e as cidades de Como e Lecco situanse nas partes suroeste e sueste, respectivamente. O lago Como \u00e9 alimentado en gran parte polo r\u00edo Adda, que entra no lago pr\u00f3ximo a Colico e sae do lago en Lecco. Esta situaci\u00f3n xeogr\u00e1fica torna o lado suroeste do lago unha r\u00faa sen sa\u00edda, o que fai que Como, contrariamente a Lecco, sufra frecuentemente con enchentes.\nHistoria.\nDurante a Roma antiga, o lago estendiase at\u00e9 Samolaco. Os romanos cham\u00e1banlle \"lacus larius\"."}
{"id": "18208", "revid": "5863", "url": "https://gl.wikipedia.org/wiki?curid=18208", "title": "John P. Marquand", "text": "John Phillips Marquand, nado en 1893 e finado en 1960, foi un novelista americano.\nTraxectoria.\nMarquand naceu en Wilmington, Delaware e medrou nos suburbios de Nova York. Tras un empeoramento da situaci\u00f3n econ\u00f3mica da s\u00faa familia, os pais envi\u00e1rono a vivir cos seus t\u00edos en Newbutyport, Massachusetts, onde cursou os estudos elementais.\nGraduouse en Harvard en 1915, traballou como xornalista durante alg\u00fan tempo e serviu como voluntario na primeira guerra mundial. \u00c1 s\u00faa volta aos Estados Unidos traballou como xornalista e m\u00e1is tarde como publicista. En 1922 casou con Christina Sedgwick, filla do editor de \"The Atlantic Monthly\", un dos xornais m\u00e1is prestixiosos do pa\u00eds. En 1925 publicou o seu primeiro libro, unha exploraci\u00f3n da vida e da lenda de Timothy Dexter (1763-1806), un exc\u00e9ntrico personaxe do s\u00e9culo XVIII.\nConverteuse nun escritor prol\u00edfico e exitoso en revistas populares como \"Saturday Evenint Post\". A mediados dos anos 30, Marquand comeza a publicar unha serie de novelas sat\u00edricas sobre a vida norteamericana, centradas en Nova Inglaterra, a primeira foi \"The Late George Apley\" (1937) unha s\u00e1tira da clase alta bostoniana que ga\u00f1ou o premio Pulitzer (1938), outras novelas foron \"Wickford Point\" (1939), \"H.M. Pulham, Esquire\" (1941), \"So Little Time\" (1941) e \"Point of No Return\" (1949), retrato sat\u00edrico do antrop\u00f3logo de Harvard W. Lloyd Warner. Entre 1937 ata 1960 foi un dos novelistas m\u00e1is populares dos Estados Unidos, hoxe est\u00e1 case esquecido, e tan s\u00f3 se lembra por unha serie de novelas de detectives centradas no personaxe ficticio de Mr. Moto, a primeira foi \"Your Turn, Mr. Moto\"(1935) e que protagonizou Peter Lorre.\nCasou por segunda vez con Adelaide Ferry Hooker, irm\u00e1 da muller de John D. Rockefeller."}
{"id": "18209", "revid": "23204", "url": "https://gl.wikipedia.org/wiki?curid=18209", "title": "Pere Bess\u00f3", "text": "Pere Bess\u00f3 i Gonz\u00e1lez, nado en Valencia en 1951, \u00e9 un escritor valenciano e lingua catal\u00e1 e castel\u00e1.\nTraxectoria.\nProfesor de ensino secundario e concelleiro de Esquerra Unida del Pa\u00eds Valenciano en Mislata, os seus primeiros poemarios foron en castel\u00e1n: \"Cen\u00e1culo de Sombras\" (1975) e \"Im\u00e1genes\" (1976). A partir de 1978 s\u00f3 escribe en catal\u00e1n, ata agora publicou 20 poemarios entre eles: \"Herborlari de silencis\" (1978), \"Mediterr\u00e0nia\" (1979), \"L'Alter ego\" (1980), \"Una estan\u00e7a a Alessandria\" (1983), \"Prims hommenatges\" (1984), \"Les llimes de la vosgiana\" (1987), \"Pagar\u00e0s els ouls de cugul\" (1988) e \"La Terra promesa\" (1988), \"Narc\u00eds de la mem\u00f2ria\" (2000), \"El pou de la set que no assacia\" (2005). Tam\u00e9n dirixiu a revista literaria \"M\u00farice\".\nNo ano 2000 obtivo o Premio Vicent Andr\u00e9s Estell\u00e9s de poes\u00eda."}
{"id": "18211", "revid": "98629", "url": "https://gl.wikipedia.org/wiki?curid=18211", "title": "Divisi\u00f3ns administrativas de Francia", "text": "Por divisi\u00f3ns administrativas de Francia entendese principalmente a divisi\u00f3n do territorio. \ufeffA administraci\u00f3n territorial de Francia \u00e9 a organizaci\u00f3n institucional e administrativa do territorio franc\u00e9s. C\u00f3ntanse numerosas divisi\u00f3ns territoriais, que poden ter un obxectivo pol\u00edtico (colectividades territoriais), electoral (circunscrici\u00f3ns) ou administrativo (servizos desconcentrados do Estado).\nAs principais divisi\u00f3ns administrativas francesas son as rexi\u00f3ns, os departamentos e os municipios. O territorio franc\u00e9s at\u00f3pase dividido en 26 rexi\u00f3ns, das cales 22 son metropolitanas, \u00e9 dicir, at\u00f3panse en Europa. \u00c1 s\u00faa vez as rexi\u00f3ns div\u00eddense en 100 departamentos, dos cales 4 at\u00f3panse en territorio de ultramar. Estes \u00e1 s\u00faa vez div\u00eddense nos chamados \"arrondissements\" ou distritos. O 1 de marzo de 2008, exist\u00edan 36.783 municipios en Francia (212 en ultramar) que abrangu\u00edan a integridade do territorio franc\u00e9s \u2014coa excepci\u00f3n de Saint-Barth\u00e9lemy, Saint-Martin, Wallis e Futuna e os territorios sen poboaci\u00f3n permanente (terras austrais e ant\u00e1rticas francesas, Clipperton).\nOs departamentos div\u00eddense en distritos que \u00e1 s\u00faa vez se dividen en cant\u00f3ns (para os colexios electorais) sen ser entidades pol\u00edticas. Os concellos son a administraci\u00f3n territorial local, con papel semellante ao dos concellos en Galicia.\nAs tres comunas, Par\u00eds, Li\u00f3n e Marsella, div\u00eddense \u00e1 s\u00faa vez en distritos (\"arrondissements\") para a s\u00faa axeitada administraci\u00f3n territorial, tendo os distritos locais (\"mairies d'arrondissement\") algunha autonom\u00eda financeira e administrativa dentro do consello municipal (A palabra \"arrondissement\" utilizase tanto para os distritos, colexios electorais dentro dos departamentos, como para os distritos municipais das tres grandes cidades).\nAs 4 rexi\u00f3ns francesas de ultramar (Guadalupe, Martinica, G\u00fciana e Reuni\u00f3n) te\u00f1en cadanseu departamento. Estas rexi\u00f3ns, por\u00e9n, forman parte da UE.\nDivisi\u00f3ns.\nFrancia est\u00e1 dividida administrativamente como segue : \nA descentralizaci\u00f3n sendo dividida sobre todo entre descentralizaci\u00f3n territorial (rexi\u00f3ns, departamentos, concellos esencialmente) e funcional (establecementos p\u00fablicos), os servizos desconcentrados do Estado que acompa\u00f1an a descentralizaci\u00f3n sofren reformas dende o ano 1983 no cadro dunha reforma xeral de modernizaci\u00f3n do estado franc\u00e9s. \ufeffO exercicio das competencias estatais \u00e9 repartido entre catro chanzos xeogr\u00e1ficos:\nTralas leis de Defferre de 1982-1983 e Raffarin de 2003-2004, Francia \u00e9 un estado descentralizado. A reforma constitucional de febreiro do 2003 establece que a organizaci\u00f3n da Rep\u00fablica \u00e9 descentralizada. A descentralizaci\u00f3n (entidades aut\u00f3nomas da potencia p\u00fablica), acompa\u00f1ada nun primeiro momento da chamada desconcentraci\u00f3n (entidades locais da administraci\u00f3n estatal), favorece actualmente a emerxencia dos poderes locais, a\u00ednda que os avances neste eido sexan materia de debate.\nXunto cos tres colectivos territoriais que son entidades pol\u00edticas: o concello, o departamento e a rexi\u00f3n, existe tam\u00e9n un chanzo intercomunal que de facto exerce cada vez m\u00e1is competencias (desenvolvemento econ\u00f3mico, organizaci\u00f3n do espazo, o h\u00e1bitat, os transportes p\u00fablicos, o saneamento). O 90% dos concellos e 85% da poboaci\u00f3n est\u00e1n reagrupados para xestionar as actividades. \ufeffEstes reagrupamentos poden recobrar varias formas xur\u00eddicas segundo a natureza das actividades reagrupadas e o grao de cooperaci\u00f3n desexado. Por exemplo poden ser establecementos p\u00fablicos de cooperaci\u00f3n mancomunal (\"EPCI\" = \"\u00e9tablissement public de coop\u00e9ration intercommunale\"), comunidades de municipios etc. Nas zonas fronteirizas, as mancomunidades existen tam\u00e9n con colectividades locais dos pa\u00edses veci\u00f1os, o que facilita a xesti\u00f3n de equipos com\u00fans, particularmente no tocante ao transporte.\nUn novo chanzo foi creado coa elaboraci\u00f3n de \"pa\u00edses\" (\"pays\", ordeaci\u00f3n do territorio), que reagrupan municipios e intercomunalidades (\"intercommunalit\u00e9s\") en conxuntos m\u00e1is grandes que son as intercomunalidades, co fin de reunir o conxunto dos municipios dun territorio, ata os exclu\u00eddos das intercomunalidades existentes.\nFrancia \u00e9 \"unha e indivisible\", pero esta f\u00f3rmula crea certas tensi\u00f3ns en varios \"pa\u00edses\" que pos\u00faen certo grao de entimento nacional, cuxas especificidades, particularmente ling\u00fc\u00edsticas, ser\u00edan reco\u00f1ecidas insuficientemente segundo certos movementos rexionalistas e nacionalistas (Alsacia, Breta\u00f1a, Catalu\u00f1a Norte, C\u00f3rsega, Flandres franc\u00e9s, Pa\u00eds Vasco franc\u00e9s, Occitania etc.).\nFrancia de ultramar.\nAs outras colectividades francesas de ultramar te\u00f1en senlleiros estatutos vencellados a unha forte autonom\u00eda. As colectividades de Mayotte e de Saint-Pierre-et-Miquelon te\u00f1en unha administraci\u00f3n local \u00fanica que combina as funci\u00f3ns xeralmente conferidas nas rexi\u00f3ns e nos departamentos metropolitanos. No entanto, Mayotte evolucionou dende o 2001 cara a un estatuto de departamento de ultramar, para unha integraci\u00f3n m\u00e1is forte. Estas d\u00faas colectividades, a\u00ednda que situadas f\u00f3ra da Uni\u00f3n Europea, empregan o euro como moeda.\nOutras colectividades de ultramar no Pac\u00edfico te\u00f1en estatutos de autonom\u00eda m\u00e1is extensa onde cohabitan a administraci\u00f3n territorial de regal\u00eda e a administraci\u00f3n baseada nas tradici\u00f3ns e costumes aut\u00f3ctonas (Polinesia Francesa, Nova Caledonia, Wallis e Futuna). A\u00ednda que estas colectividades pos\u00faen sempre unha divisi\u00f3n e unha administraci\u00f3n municipal (ag\u00e1s Wallis e Futuna onde seguen os pobos costumbreiros desenvolvendo este papel no seo dos tres reinos aut\u00f3ctonos), estas colectividades non est\u00e1n divididas en departamentos, sen\u00f3n en provincias (ou reinos) e en pobos (sobre as bases tradicionais) tendo funci\u00f3ns normalmente destinadas aos departamentos e os municipios na metr\u00f3pole e nas rexi\u00f3ns de ultramar, particularmente en asuntos de xustiza, educaci\u00f3n ou en materia de cidadan\u00eda.\nAdemais, a funci\u00f3n de rexi\u00f3n trasladouse a un goberno local onde est\u00e1n representadas as autoridades tanto aut\u00f3ctonas e as de regal\u00eda, as\u00ed como un administrador da Rep\u00fablica. Estas colectividades, f\u00f3ra da Uni\u00f3n Europea, utilizan o \"franc pacifique\" (\"franco pac\u00edfico\" = franco do Oc\u00e9ano Pac\u00edfico) como moeda com\u00fan vencellada ao euro desde o 1999, en lugar do franco franc\u00e9s. Hai que anotar que Nova Caledonia disp\u00f3n dun estatuto particular pasaxeiro espec\u00edfico antes dun futuro referendo no cal deber\u00e1 determinarse se o territorio quedar\u00e1 na Rep\u00fablica francesa cunha autonom\u00eda ampla, ou se se volver\u00e1 independente (cunha asociaci\u00f3n eventual).\nOutras terras francesas en ultramar pouco ou non habitadas est\u00e1n administradas a distancia desde outro territorio habitado, por un administrador designado polo estado franc\u00e9s en nome da rep\u00fablica: as illas dispersas (no oc\u00e9ano \u00cdndico, dispersadas ao redor de Madagascar, ou preto de Mayotte ou da Illa Mauricio) e Terras Austrais e Ant\u00e1rticas Francesas (TAAF, no sur do oc\u00e9ano \u00cdndico) est\u00e1n administradas desde a Reuni\u00f3n, e Clipperton (ao leste do oc\u00e9ano Pac\u00edfico, \u00e1 altura de M\u00e9xico) est\u00e1 administrada desde Polinesia Francesa. Estas terras non te\u00f1en administraci\u00f3n local propia.\nDepartamentos do Ultramar.\nFrancia ten varias posesi\u00f3ns espalladas polo mundo, a que chama departamentos do ultramar (DOM: \"d\u00e9partement d'outre-mer\") ou territorios ultramarinos (TOM: \"territoire d'outre-mer\"):"}
{"id": "18212", "revid": "1987", "url": "https://gl.wikipedia.org/wiki?curid=18212", "title": "Charles de Gaulle", "text": "Charles Andr\u00e9 Joseph Marie de Gaulle (; ; comunmente abreviado como CDG e co\u00f1ecido en Francia simplemente como \"le g\u00e9n\u00e9ral\" (\"o xeneral\"), nado o 22 de novembro de 1890 en Lille e finado o 9 de novembro de 1970 en Colombey-les-Deux-\u00c9glises, foi un militar, resistente e home de estado franc\u00e9s.\nFoi o l\u00edder do goberno da Francia Libre contra a Alema\u00f1a nazi na segunda guerra mundial e presidiu o Goberno Provisional da Rep\u00fablica Francesa de 1944 a 1946 para restaurar a democracia en Francia. En 1958, sa\u00edu do seu retiro ao ser nomeado Presidente do Consello de Ministros (Primeiro Ministro) polo Presidente Ren\u00e9 Coty. Reescribiu a Constituci\u00f3n de Francia e fundou a Quinta Rep\u00fablica tras a s\u00faa aprobaci\u00f3n por referendo. Foi elixido Presidente de Francia ese mesmo ano, cargo para o que foi reelixido en 1965 e que ocupou ata a s\u00faa dimisi\u00f3n o 28 de abril de 1969.\nNado en Lille, graduouse na Escola Especial Militar de Saint-Cyr ou ESM (en franc\u00e9s : \u00c9cole Sp\u00e9ciale Militaire de Saint-Cyr ) en 1912. Foi un oficial condecorado da primeira guerra mundial, ferido varias veces e posteriormente feito prisioneiro na batalla de Verd\u00fan. Durante o per\u00edodo de entreguerras, avogou polas divisi\u00f3ns blindadas m\u00f3biles. Durante a invasi\u00f3n alem\u00e1 de maio de 1940, dirixiu unha divisi\u00f3n acoirazada que contraatacou aos invasores; a continuaci\u00f3n foi nomeado subsecretario de guerra. Ao negarse a aceptar o armisticio con Alema\u00f1a do seu goberno, de Gaulle fuxiu a Inglaterra e exhortou aos franceses na s\u00faa alocuci\u00f3n do 18 de xu\u00f1o transmitida pola BBC para resistir a ocupaci\u00f3n e a continuar a loita contra o invasor. Dirixiu as Forzas Francesas Libres e m\u00e1is tarde encabezou o Comit\u00e9 Franc\u00e9s de Liberaci\u00f3n Nacional contra as Axis. A pesar das s\u00faas fr\u00edas relaci\u00f3ns cos Estados Unidos, contou en xeral co apoio de Winston Churchill e converteuse no l\u00edder indiscutible da Francia Libre. Converteuse en xu\u00f1o de 1944 no xefe do Goberno Provisional da Rep\u00fablica Francesa, o goberno provisional de Francia tras a a s\u00faa liberaci\u00f3n. Xa en 1944, de Gaulle introduciu unha pol\u00edtica econ\u00f3mica dirixista, que inclu\u00eda un importante control dirixido polo Estado sobre unha econom\u00eda capitalista \u00e1 que seguiron 30 anos de crecemento sen precedentes, co\u00f1ecidos como os \"Trente Glorieuses\". Frustrado polo regreso do pequeno partidismo na nova Cuarta Rep\u00fablica, dimitiu a principios de 1946, pero continuou a s\u00faa actividade pol\u00edtica como fundador da Rassemblement du Peuple Fran\u00e7ais (RPF; \"Agrupaci\u00f3n do Pobo Franc\u00e9s\"). Retirouse a principios da d\u00e9cada de 1950 e escribiu as s\u00faas \"Memorias de guerra\", que se converteron rapidamente nun elemento b\u00e1sico da literatura francesa moderna.\nCando a guerra de Alxeria estaba a esnaquizar a inestable Cuarta Rep\u00fablica, a Asemblea Nacional devolveulle o poder durante a crise de maio de 1958. Fundou a V Rep\u00fablica cunha presidencia forte, e foi elixido para continuar nese papel. Conseguiu manter unida a Francia \u00e1 vez que tomaba medidas para po\u00f1er fin \u00e1 guerra, para gran enfado dos \"Pieds-Noirs\" (franceses \u00e9tnicos nados en Alxeria) e as forzas armadas; ambos apoiaran previamente o seu regreso ao poder para manter o dominio colonial. Concedeu a independencia a Alxeria e actuou progresivamente cara a outras colonias francesas. No contexto da guerra fr\u00eda, de Gaulle iniciou a s\u00faa \"pol\u00edtica de grandeza\", afirmando que Francia, como gran potencia, non deb\u00eda depender doutros pa\u00edses, como Estados Unidos, para a s\u00faa seguridade nacional e prosperidade. Para iso, aplicou unha pol\u00edtica de \"independencia nacional\" que o levou a retirarse do mando militar integrado da OTAN e a desenvolver unha forza de ataque nuclear independente que converteu a Francia na cuarta potencia nuclear do mundo. Restableceu as cordiais relaci\u00f3ns franco-alem\u00e1s para crear un contrapeso europeo entre as esferas de influencia angloamericana e sovi\u00e9tica mediante a firma do Tratado do Elisio o 22 de xaneiro de 1963.\nDe Gaulle op\u00faxose \u00e1 creaci\u00f3n dunha Europa supranacional e defendeu Europa como un continente de naci\u00f3ns soberanas. De Gaulle criticou abertamente a Intervenci\u00f3n dos Estados Unidos en Vietnam e o \"privilexio exorbitante\" do d\u00f3lar estadounidense. Nos seus \u00faltimos anos, o seu apoio ao lema \"Vive lle Qu\u00e9bec libre\" e os seus dous vetos \u00e1 entrada de Gran Breta\u00f1a na Comunidade Econ\u00f3mica Europea xeraron unha considerable controversia tanto en Am\u00e9rica do Norte como en Europa. A\u00ednda que foi reelixido para a presidencia nas elecci\u00f3ns presidenciais francesas de 1965, enfrontouse a protestas xeneralizadas de estudantes e traballadores en maio de 1968, pero contou co apoio do ex\u00e9rcito e ga\u00f1ou as elecci\u00f3ns cunha maior\u00eda crecente na Asemblea Nacional. De Gaulle dimitiu en 1969 tras perder un referendo no que propo\u00f1\u00eda unha maior descentralizaci\u00f3n. Morreu un ano despois na s\u00faa residencia de Colombey les Deux \u00c9glises, deixando inconclusas as s\u00faas memorias presidenciais.\nMoitos partidos e l\u00edderes pol\u00edticos franceses reivindican un legado gaullista; tras a s\u00faa morte dedic\u00e1ronse \u00e1 s\u00faa memoria numerosas r\u00faas e monumentos en Francia.\nEn Francia, e co\u00f1ecido polos seus detractores como \"Grande Zora\".\nTraxectoria.\nInfancia e orixes.\nCharles Andr\u00e9 Joseph Marie de Gaulle naceu o 22 de novembro de 1890 en Lille, no departamento do Norte, sendo o terceiro de cinco irm\u00e1ns. Creceu no seo dunha familia cat\u00f3lica e tradicional. O seu pai, Henri de Gaulle, foi profesor de historia e literatura nun colexio xesu\u00edta e acabou fundando o seu propio colexio.\nHenri de Gaulle proced\u00eda dunha longa estirpe da nobreza parlamentaria de Normand\u00eda e Borgo\u00f1a. Crese que o nome \u00e9 de orixe holand\u00e9s e que pode derivar de \"van der Walle\", \"de Walle\" (\"da muralla, muro defensivo\") ou \"de Waal\" (\"o muro\"). A nai de De Gaulle, Jeanne (de solteira Maillot), descend\u00eda dunha familia de ricos empresarios de Lille. Ti\u00f1a ascendencia francesa, irlandesa, escocesa e alem\u00e1.\nO pai de De Gaulle fomentaba o debate hist\u00f3rico e filos\u00f3fico entre os seus fillos \u00e1 hora para comer, e grazas ao seu est\u00edmulo, De Gaulle familiarizouse coa historia de Francia desde unha idade temper\u00e1. Impresionado polos relatos da s\u00faa nai, que lle contaba como chorou de nena ao decatarse da capitulaci\u00f3n francesa ante os alem\u00e1ns na batalla de Sed\u00e1n en 1870, desenvolvendo un gran interese pola estratexia militar. Tam\u00e9n lle influ\u00edu o seu t\u00edo, chamado o igual ca el Charles de Gaulle, historiador e apaixonado celticista que escribiu libros e panfletos avogando pola uni\u00f3n de galeses, escoceses, irlandeses e bret\u00f3ns nun s\u00f3 pobo. O seu av\u00f3 Julien-Philippe tam\u00e9n foi historiador, e a s\u00faa avoa Josephine-Marie escribiu poemas que apaixonaron a s\u00faa fe cristi\u00e1.\nEducaci\u00f3n e influencias intelectuais (1900-1909).\nCando De Gaulle ti\u00f1a dez anos xa era lector de historia medieval. Durante a s\u00faa adolescencia temper\u00e1 comezou a escribir poes\u00eda, e m\u00e1is tarde a s\u00faa familia pagou unha composici\u00f3n, un xogo dun acto en verso sobre un viaxeiro, para ser publicado en privado. Era un lector voraz, polo que por mor diso, leu tomos filos\u00f3ficos de escritores como Henri Bergson, Charles P\u00e9guy e Maurice Barr\u00e8s. Ademais dos fil\u00f3sofos alem\u00e1ns Nietzsche, Kant e Goethe, leu as obras dos antigos gregos (especialmente Plat\u00f3n) e a prosa do poeta rom\u00e1ntico Chateaubriand.\nDe Gaulle educouse no Coll\u00e8ge Stanislas de Par\u00eds e estudou brevemente en B\u00e9lxica, onde continuou mostrando o seu interese por ler e estudar historia, compartindo \u00e1 s\u00faa vez o gran orgullo que moitos dos seus compatriotas sent\u00edan polos logros da s\u00faa naci\u00f3n. \u00c1 idade de quince anos escribiu un ensaio que imaxinaba ao \u00abXeneral de Gaulle\u00bb levando ao ex\u00e9rcito franc\u00e9s \u00e1 vitoria sobre Alema\u00f1a en 1930; m\u00e1is tarde escribiu que na s\u00faa mocidade esperara con certa anticipaci\u00f3n inxenua a inevitable guerra futura con Alema\u00f1a para vingar a derrota francesa de 1870.\nA Francia na que de Gaulle creceu durante a s\u00faa adolescencia, era unha sociedade dividida, que tra\u00eda consigo acontecementos e procesos que non eran benvidos na familia de Gaulle: o crecemento do socialismo e o sindicalismo, a separaci\u00f3n legal da Igrexa e o Estado en 1905 e a reduci\u00f3n do per\u00edodo do servizo militar a dous anos (tam\u00e9n en 1905). Igualmente desagradables para os de Gaulle foi a \"Acordo Cordiale\" con Gran Breta\u00f1a, a primeira crise marroqu\u00ed e, sobre todo, o caso Dreyfus. Henri de Gaulle chegou a ser un partidario de Alfred Dreyfus, o xeneral franco-xudeu en cuesti\u00f3n. Con todo, o apoio do pai de de Gaulle era condicional, posto que estaba m\u00e1is preocupado pola reputaci\u00f3n do ex\u00e9rcito que pola s\u00faa inocencia \"per se\". O mesmo per\u00edodo tam\u00e9n viu o rexurdimento do catolicismo evanx\u00e9lico, a culminaci\u00f3n da Bas\u00edlica Sacr\u00e9-C\u0153ur e o xurdimento do culto a Xoana de Arco.\nDe Gaulle non foi un alumno sobresa\u00ednte ata a metade da s\u00faa adolescencia, pero a partir de xullo de 1906 foi m\u00e1is tenaz na escola a medida que se concentraba en reunir os requisitos para entrar na Escola Especial Militar de Saint-Cyr. De Gaulle uniuse ao ex\u00e9rcito, a pesar de estar m\u00e1is inclinado a unha carreira como historiador, a\u00ednda que ditas raz\u00f3ns poder\u00edan atoparse en buscar compracer ao seu pai. Con todo, posteriormente escribiu: \u00abcando entrei no ex\u00e9rcito, era unha das mellores cousas do mundo\u00bb, comentario que o xornalista e bi\u00f3grafo de de Gaulle, Jean Lacouture, suxire que debe ser tratado con cautela, pois a reputaci\u00f3n do ex\u00e9rcito franc\u00e9s estaba nun punto baixo a principios do s\u00e9culo XX logo do caso Dreyfus. Proba da reputaci\u00f3n do Ex\u00e9rcito \u00e9 que hab\u00eda menos de 700 postulantes para entrar a St. Cyr en 1908, en lugar dos m\u00e1is de 2000 que hab\u00eda antes do cambio de s\u00e9culo. Inicialmente, de Gaulle foi utilizado para romper folgas.\nCarreira temper\u00e1: 1909-1918.\nInicios na Escola Especial Militar de Saint Cyr (1909-1913).\nFinalmente, De Gaulle tivo \u00e9xito na s\u00faa postulaci\u00f3n para entrar en Saint Cyr en 1909. A s\u00faa clasificaci\u00f3n dentro dos postulantes foi mediocre (119 de 221 participantes), con todo era relativamente novo e aquel fora o seu primeiro intento nun exame. De acordo cunha lei do 21 de marzo de 1905, os aspirantes a oficiais do ex\u00e9rcito deb\u00edan permanecer polo menos un ano nas filas, inclu\u00eddo o tempo como soldado e suboficial, antes de asistir \u00e1 academia. En consecuencia, en outubro de 1909, de Gaulle alistouse no 33.\u00ba Rexemento de Infanter\u00eda do Ex\u00e9rcito de Terra Franc\u00e9s, con base en Arras. Este foi un rexemento hist\u00f3rico nas batallas de Austerlitz, Wagram e Borodin\u00f3. En abril de 1910 foi ascendido a cabo. O comandante da s\u00faa compa\u00f1\u00eda negouse a promocionalo a sarxento, o rango habitual para un posible oficial. Esta raz\u00f3n debeuse a que de acordo co seu superior o mozo sent\u00eda claramente que nada menos que como condestable de Francia ser\u00eda suficiente para el. Finalmente foi ascendido a sarxento en setembro de 1910.\nDe Gaulle ocupou o seu posto de sarxento en St Cyr en outubro de 1910. Ao final do seu primeiro ano ascendera ao posto 45. En St Cyr, de Gaulle adquiriu o sobrenome de \u00abo gran esp\u00e1rrago\u00bb pola s\u00faa altura extremadamente elevada (1,96 m), a s\u00faa fronte alta e a s\u00faa nariz. A s\u00faa traxectoria na academia foi de menos a m\u00e1is, polo que recibiu eloxios pola s\u00faa conduta, modos, intelixencia, car\u00e1cter, esp\u00edrito militar e resistencia \u00e1 fatiga. En 1912, graduouse 13\u00ba da s\u00faa clase e no seu informe de fin de curso sin\u00e1lase que \u00e9 un cadete dotado que, sen d\u00fabida, ser\u00e1 un excelente oficial. O futuro mariscal Alphonse Juin foi o primeiro da s\u00faa promoci\u00f3n, a\u00ednda que non parece que ambos fosen amigos \u00edntimos naquela \u00e9poca.\nPreferindo servir en Francia que en ultramar, en outubro de 1912, reincorporouse ao 33.\u00ba Rexemento de Infanter\u00eda como subtenente (segundo tenente). O rexemento agora estaba comandado polo coronel (e futuro mariscal) Philippe P\u00e9tain, a quen de Gaulle seguir\u00eda durante o seguintes quince anos. M\u00e1is tarde escribiu nas s\u00faas memorias: \u00abO meu primeiro coronel, P\u00e9tain, ensinoume a arte do mando\u00bb.\nNo per\u00edodo previo \u00e1 primeira guerra mundial, de Gaulle estar\u00eda de acordo con P\u00e9tain en canto \u00e1 obsolescencia da cabalar\u00eda e das t\u00e1cticas tradicionais na era das metralladoras e o arame de p\u00faas. A mi\u00fado debat\u00eda co seu superior acerca de eventuais grandes batallas e o posible resultado de calquera guerra. Lacouture \u00e9 esc\u00e9ptico, sinalando que a\u00ednda que P\u00e9tain escribiu avaliaci\u00f3ns entusiastas de de Gaulle nos primeiros dous trimestres de 1913, \u00e9 pouco probable que se destacase entre os 19 capit\u00e1ns e 32 tenentes baixo o seu mando. De Gaulle estar\u00eda presente nas manobras de Arras de 1913, nas que P\u00e9tain criticou ao xeneral Le Gallet na cara, pero non hai evidencia nos seus cadernos que aceptase as ideas pasadas de moda de P\u00e9tain sobre a importancia do poder do fogo fronte \u00e1 doutrina dominante que enfatizaba o \"esp\u00edrito ofensivo\". De Gaulle subli\u00f1ou como Maur\u00edcio da Saxonia prohibira o fogo de salvas, como os ex\u00e9rcitos franceses do per\u00edodo napole\u00f3nico base\u00e1ronse no ataque de columnas de infanter\u00eda e como o poder militar franc\u00e9s decaera no s\u00e9culo XIX debido a -supostamente- unha excesiva concentraci\u00f3n na potencia do fogo (por exemplo, o rifle Chassepot) en lugar do de \"impulso\". Tam\u00e9n parece aceptar a lecci\u00f3n ent\u00f3n de moda extra\u00edda da recente guerra ruso-xaponesa, de como as cargas a baioneta da infanter\u00eda xaponesa con alta moral tiveran \u00e9xito fronte \u00e1 potencia do fogo inimigo.\nDe Gaulle foi ascendido a primeiro tenente en outubro de 1913.\nPrimeira guerra mundial.\nCombateu na primeira guerra mundial, sendo ferido no seu primeiro combate, Dinant, o 15 de agosto de 1914 reincorporase ao 33\u00ba Rexemento de Infanter\u00eda da fronte de Champagne, dirixindo a 7\u00aa compa\u00f1\u00eda. O 10 de marzo do ano seguinte \u00e9 ferido de novo na Batalla do Somme.\nO 2 de marzo de 1916 e capturado xunto aos restos da s\u00faa compa\u00f1\u00eda preto de Verd\u00fan, tras un intento de fuga \u00e9 trasladado ao Forte de Ingolstadt, en Baviera, de onde tenta fugarse varias veces e onde traba amizade con Mikha\u00edl Tujachevsky, o que ser\u00eda un dos xenerais sovi\u00e9ticos m\u00e1is importantes.\nFinalmente \u00e9 liberado despois do armisticio que puxo fin \u00e1 contenda.\nEn 1921 casou con Yvonne Vendroux, e tivo tres fillos: Philippe (Par\u00eds, 1921), Elizabeth (Par\u00eds, 1924 - 2013) e Anne (1928 - 1948). \nSegunda guerra mundial.\nAntes da segunda guerra mundial, era co\u00f1ecido como un gran t\u00e1ctico de batallas de tanques e defensor do uso concentrado das forzas blindadas e da aviaci\u00f3n.\nNo per\u00edodo de entreguerras mostrouse moi cr\u00edtico ca pol\u00edtica militar francesa, que se basaba nas fortificaci\u00f3ns como a Li\u00f1a Maginot e desprezaba os corpos motorizados, coma tanques, aviaci\u00f3n... Estas discrepancias materializounas en 1935 no libro \"L'arm\u00e9e de metier\", o que lle granxeou moitos detractores.\nCo comezo da segunda guerra mundial e a invasi\u00f3n de Francia en 1940, parte das s\u00faas predici\u00f3ns cumpr\u00edronse ao demostrarse a inutilidade da Li\u00f1a Maginot. De Gaulle era partidario de que o Goberno abandonase Francia e se refuxiase na colonia de Alxeria, por\u00e9n ao caer o goberno e establecerse o goberno monicreque do mariscal Philippe P\u00e9tain abandona o pa\u00eds o 16 de xu\u00f1o de 1940 con destino a Reino Unido. Dende al\u00ed asumiu a direcci\u00f3n da \"Francia Combatente\" ata o fin da segunda guerra mundial.\nDurante os anos da contenda escribiu o libro \"L'Appel\", onde destaca o labor que na s\u00faa opini\u00f3n realizaron as forzas da Francia Libre durante a contenda en contraste co esp\u00edrito derrotista e entreguista do goberno franc\u00e9s, o que lle permitir\u00eda a Francia ocupar un lugar de honra entre os vencedores.\nO referencialidade militar da Francia Liberada fixo que fora chamado a presidir o Goberno Provisional da Rep\u00fablica Francesa ata 1946.\nInestabilidade e V Rep\u00fablica.\nUnha vez restablecido o goberno franc\u00e9s este atopouse cunha situaci\u00f3n inest\u00e1bel, por unha parte as miserias produto da guerra mundial e a reconstruci\u00f3n necesaria, e por outro o movemento independentista alxerino de Ahmed Ben Bella e a formaci\u00f3n dun grupo de ultradereita pro-Colonos chamada \"Organisation de l'Arm\u00e9e Secr\u00e8te\" (OAS), o que desembocou en constantes tensi\u00f3ns e conflitos. Chegouse as\u00ed ata o golpe de Estado contra o \u00faltimo Primeiro Ministro da IV Rep\u00fablica, Pierre Pflimlin, De Gaulle asumiu ent\u00f3n o cargo (1 de xu\u00f1o de 1958) e logrou da Asemblea Xeral plenos poderes e a creaci\u00f3n da V Rep\u00fablica, aprobada en referendo.\nAo ano seguinte realizar\u00edanse elecci\u00f3ns, acadando De Gaulle o 78% dos votos por encima do comunista Georges Marrane (13%) e o independente Andr\u00e9 Ch\u00e2telet (9%). Con este impulso creou un movemento pol\u00edtico arredor da s\u00faa figura, \"Uni\u00f3n pola Nova Rep\u00fablica\", nacendo as\u00ed a ideolox\u00eda conservadora \"Gaullismo\".\nDurante o seu mandato finalmente Alxeria acada a independencia en 1962 tras unha longa guerra de guerrillas. Outro fito importante foi a sinatura do Tratado do El\u00edseo o 22 de xaneiro de 1963 entre De Gaulle e o Chanceler da Alema\u00f1a Federal, Konrad Adenauer, o que simbolizaba a reconciliaci\u00f3n franco-xermana.\nO seu mandato desgastara moito a s\u00faa popularidade chegando en m\u00ednimos \u00e1s elecci\u00f3ns presidenciais de 1965, nestas non conseguiu ga\u00f1ar na primeira volta \u00e1 Federaci\u00f3n de Esquerdas de Fran\u00e7ois Mitterrand, por\u00e9n ga\u00f1ar\u00eda na segunda cun axustado 54 a 46% dos votos.\nAo final da s\u00faa segunda lexislatura a conflitividade social desembocou no chamado Maio do 68, unha revolta estudantil e obreira que forza a ca\u00edda do Primeiro Ministro, Georges Pompidou. Para ga\u00f1ar lexitimidade convoca un referendo, que perde, tras o cal dimite e retirase da pol\u00edtica.\nV\u00e9xase tam\u00e9n.\nLigaz\u00f3ns externas.\nBiograf\u00eda na p\u00e1xina da Fundaci\u00f3n Charles de Gaulle "}
{"id": "18213", "revid": "23204", "url": "https://gl.wikipedia.org/wiki?curid=18213", "title": "Roger Salengro", "text": "Roger Salengro, nado en Lille en 1890 e finado na mesma cidade en 1936, foi un pol\u00edtico de esquerda franc\u00e9s.\nFoi deputado socialista de 1928 ata 1936 e presidente da c\u00e1mara (maire) de Lille. En 1936 foi ministro do interior do goberno da Fronte Popular de L\u00e9on Blum.\nXornais de extrema dereita lanzaran unha campa\u00f1a (no ver\u00e1n de 1936) invocando contra el unha condena por deserci\u00f3n (1916).\nA pesar de ser reco\u00f1ecido como non culp\u00e1bel, Roger Salengro suicidouse."}
{"id": "18214", "revid": "98629", "url": "https://gl.wikipedia.org/wiki?curid=18214", "title": "Kom Ombo", "text": "Kom Ombo \u00e9 unha vila agr\u00edcola de Exipto duns 60.000 habitantes no r\u00edo Nilo, situada a 40 quil\u00f3metros ao norte de Asu\u00e1n e a 165 quil\u00f3metros ao sur de Luxor. Existe unha poboaci\u00f3n nubia numerosa procedente de desprazados pola construci\u00f3n do lago Nasser.\nA localizaci\u00f3n \u00e9 co\u00f1ecida na actualidade polo seu templo de \u00e9poca greco-romana, m\u00e1is concretamente tolemaico.\nNa s\u00faa orixe, foi un asentamento chamado Ombos, do exipcio \"nubt\", que significa Cidade de Ouro (que non se debe confundir coa cidade ao norte de Naqada do mesmo nome). Pola s\u00faa situaci\u00f3n, gozaba do control sobre as rutas comerciais que se dirix\u00edan dende Nubia ata o Val do Nilo, se ben a s\u00faa importancia medrou coa construci\u00f3n do templo no s\u00e9culo II a.C..\nNa antig\u00fcidade, a cidade estaba na Tebaida, a capital do nomo Ombites, na ribeira leste do Nilo. Ombos foi unha fortificaci\u00f3n militar baixo todas as dinast\u00edas exipcias, cos fara\u00f3ns, os ptolomeos e os romanos e gozaba de moita sona pola grandiosidade dos seus templos e a s\u00faa inimizade tradicional cos habitantes de Tentira.\nOs templos.\nSubsisten dous templos, constru\u00eddos coa pedra obtida das canteiras veci\u00f1as de Hadjar-selseleh. O m\u00e1is notorio dos dous \u00e9rguese sobre un outeiro areoso e parece ter sido unha especie de Pante\u00f3n dado que, de acordo coas inscrici\u00f3ns co\u00f1ecidas, f\u00f3ralle dedicado a Aroeres (Apolo) e as demais deidades do nomo de Ombites polos soldados acuartelados al\u00ed. O templo m\u00e1is pequeno, no noroeste, estaba dedicado a Isis. \u00c1mbolos dous son dunha arquitectura impo\u00f1ente e a\u00ednda conservan as brillantes cores coas que os adornaron os seus construtores. \n Datan da \u00e9poca tolemaica, coa excepci\u00f3n dunha entrada de calcaria, constru\u00edda dentro dunha parede de ladrillo. Formaba parte dun templo constru\u00eddo por Thutmose III na honra do deus con cabeza de crocodilo, Sobek.\nO templo de Kom Ombo, co\u00f1ecido tam\u00e9n como templo de Sobek e Haroris est\u00e1 en ru\u00ednas, mais resulta impo\u00f1ente, especialmente pola s\u00faa situaci\u00f3n, que o fai destacar \u00e1 beira do Nilo. Foi escavado por Jacques de Morgan cara a 1893. \u00c9 un edificio infrecuente, completamente sim\u00e9trico, con d\u00faas entradas, d\u00faas salas hip\u00f3stilas e dous santuarios. Isto d\u00e9bese a que est\u00e1 dedicado a dous deuses: o lado esquerdo ao deus falc\u00f3n Haroris (Horus o vello ou o grande) e ao dereito a Sobek, divindade local coa cabeza de crocodilo. Comezouno a constru\u00edr Tolomeo VI no s\u00e9culo II a.C., sendo Kom Ombo capital dun nomo do Alto Exipto, e rematouno Tolomeo XII no s\u00e9culo I a.C.. O emperador romano Augusto acrecentoulle o pilono da entrada cara o ano 30 a.c.. No local houber un santuario m\u00e1is pequenos da \u00e9poca de Thutmose II atop\u00e1ndose vestixios que datan da dinast\u00eda XVIII (1550 a 1063 a.C.).\nDescrici\u00f3n.\nA planta, parecida \u00e1 do templo de Edfu, consta dun patio, d\u00faas salas (unha delas, o \"pronao\") e tres vest\u00edbulos (en vez dos dous de Edfu); ten, por\u00e9n, dous \"ambulacros\" misteriosos (s\u00f3 hai un en Edfu), dispostos en tres lados arredor das c\u00e1maras.\nA fachada conta con d\u00faas entradas, e a cada unha delas corresp\u00f3ndelle unha teor\u00eda de portas paralelas entre si. A pesar desta bipartici\u00f3n arquitect\u00f3nica estrita, as d\u00faas partes est\u00e1n unidas, moitos recintos son com\u00fans e mesmo en ambas as d\u00faas se tributaban honores \u00e1s d\u00faas divindades. O pilono est\u00e1 decorado con figuras do emperador romano Domiciano fac\u00e9ndolle ofrendas \u00e1 tr\u00edade de Sobek.\nO patio est\u00e1 en ru\u00ednas, cos muros laterias e o p\u00f3rtico destru\u00eddos. Nas d\u00faas portas que conducen ao interior hai inscrici\u00f3ns e figuras co nome de Tiberio. A \u00e1mbolos lados da dobre porta hai representaci\u00f3ns de Tolomeo XII \"Neo Dionisio\" sendo purificado por Horus e Thoth en presenza de Sobek (\u00e1 dereita) e de Haroris (\u00e1 esquerda).\nDesde el, d\u00faas portas levan \u00e1 primeira sala hip\u00f3stila, o \"pronao\". Nela, hai gravadas escenas protagonizadas por Haroris no muro esquerdo e por Sobek no dereito. As columnas est\u00e1n talladas co loto do Alto Exipto e o papiro do delta do Nilo. Nas paredes, representaci\u00f3ns rituais relacionadas coa purificaci\u00f3n do rei, a consagraci\u00f3n do templo e as d\u00faas tr\u00edades, cos nomes de Tolomeo VIII \"Everxetes II\", Cleopatra II e Tolomeo XII \"Neo Dioniso\".\nNa segunda sala hip\u00f3stila, as paredes mostran escenas de ofrendas co nome de Tolomeo VI \"Filom\u00e9tor\" e Tolomeo VIII \"Everxetes II\". A continuaci\u00f3n sit\u00faanse tres vest\u00edbulos.\nNos santuarios vense decoraci\u00f3ns semellantes \u00e1s da fachada. No corredor interno da esquerda est\u00e1n representadas as divindades do Nilo. Hai tam\u00e9n figuras aleg\u00f3ricas dos distintos territorios agr\u00edcolas. Na parte norte hai cartuchos de Ner\u00f3n e de Vespasiano. Vense representadas tam\u00e9n todas as fases da construci\u00f3n do templo e as t\u00e9cnicas usadas, as\u00ed como un grupo de instrumentos cir\u00farxicos, xa que o templo acoll\u00eda doentes. No chan, no exterior do santuario, ficaron gravados taboleiros de xogos para matar o tempo.\nDiante do templo at\u00f3pase o Mammisi, ou templo do nacemento de Horus, constru\u00eddo por Tolomeo VIII \"Everxetes II\", moi deteriorado polo Nilo. A capela de Hathor est\u00e1 tam\u00e9n ao sur do templo e nela hai varias momias de crocodilo que prove\u00f1en da necr\u00f3pole de crocodilos pr\u00f3xima ao templo. No ano VII de Domiciano foi decorada na honra da deusa romana Afrodita.\nAo norte do templo de Kom Ombo hai unhas ru\u00ednas coptas e outro templo dedicado a Sobek constru\u00eddo polo emperador Caracalla."}
{"id": "18217", "revid": "98629", "url": "https://gl.wikipedia.org/wiki?curid=18217", "title": "Jean-Claude Van Damme", "text": "Jean-Claude Camille Fran\u00e7ois Van Varenberg, nado o 18 de outubro de 1960 en Berchem-Sainte-Agathe, Bruxelas, \u00e9 un artista marcial e actor belga m\u00e1is co\u00f1ecido profesionalmente como Jean-Claude Van Damme famoso polos seus filmes de acci\u00f3n. Entre os seus filmes m\u00e1is exitosos figuran \"Bloodsport\" (1988), \"Kickboxer\" (1989), \"Universal Soldier\" (1992), \"Hard Target\" (1993), \"Timecop\" (1994), \"Sudden Death\" (1995), \"JCVD\" (2008) e \"The Expendables 2\" (2012).\nBiograf\u00eda.\nVan Damme obtivo a s\u00faa primeira fama ga\u00f1ando unha serie de campionatos europeos de karate. A s\u00faa primeira aparici\u00f3n na pantalla e na pel\u00edcula de 1984 \"Monaco Forever\". Por\u00e9n, o seu primeiro papel importante e na pel\u00edcula de 1985 \"No Retreat, No Surrender\", na que interpretaba a Ivan Krushensk, protagonizada tam\u00e9n por Kurt McKinney. Foi contratado para interpretar o monstro en \"Predator\". Vestir un traxe moi pesado na xungla era moi duro e Van Damme estaba descontento co seu papel. Non esta claro como deixou a pel\u00edcula, alg\u00fans din que marchou, outros din que foi substitu\u00eddo cando foi revisado o personaxe. Van Damme di que se despediu intencionadamente para poder facer outras pel\u00edculas. O papel de Van Damme en \"Bloodsport\" valeulle un nomeamento como \"Peor Nova Estrela\" nos Golden Raspberry Awards de 1988 nos que perdeu.\nVan Damme fixo o seu cami\u00f1o primeira li\u00f1a de Hollywood nos anos 90, acot\u00edo traballando con afamados directores estranxeiros. Filmes memorables incl\u00faen \"Double Impact\" (1991), \"Universal Soldier\" (1992), \"Nowhere to Run\" (1993), \"Hard Target\" (1993), e o seu filme m\u00e1is prezado pola cr\u00edtica, \"Timecop\" (1994). Na maior\u00eda dos seus filmes, interpreta a un loitador, polic\u00eda ou soldado.\nA finais dos anos 90, a s\u00faa carreira comezou a decaer, con todo continuou facendo pel\u00edculas menores, a mi\u00fado estreadas directamente en v\u00eddeo. As s\u00faas pel\u00edculas recadaron \u00f3 redor de 650 mill\u00f3ns de d\u00f3lares en todo o mundo, d\u00e1ndolle un lugar no cinema de acci\u00f3n con outros coma Steven Seagal e Chuck Norris.\nTivo problemas coa coca\u00edna e tam\u00e9n se lle asume un trastorno bipolar. Casou cinco veces inclu\u00edndo d\u00faas veces coa s\u00faa esposa actual Gladys Portugues.\nNo 1998, Van Damme e o seu antigo gardacostas Chuck Zito v\u00edronse envoltos nunha loita a pu\u00f1adas nun bar de striptease de Nova York chamado \"Scores\". Ao parecer, Van Damme dixo algo negativo sobre Zito mentres estaba borracho, e Zito enfront\u00f3uselle e empezou a golpear ao seu xefe. Este suceso volveuse notorio nas noticias e resultou un esc\u00e1ndalo para o actor."}
{"id": "18220", "revid": "408", "url": "https://gl.wikipedia.org/wiki?curid=18220", "title": "Linguaxe Interior", "text": ""}
{"id": "18221", "revid": "1131", "url": "https://gl.wikipedia.org/wiki?curid=18221", "title": "Pir\u00e1mide de Zoser", "text": "A pir\u00e1mide de Zoser \u00e9 a tumba do fara\u00f3n Zoser de Exipto (III Dinast\u00eda, s\u00e9culo XXVII a.C.). Co\u00f1\u00e9cese tam\u00e9n como pir\u00e1mide de chanzos e foi edificada por Imhotep, o primeiro arquitecto de nome co\u00f1ecido. \u00c9 a construci\u00f3n m\u00e1is not\u00e1bel da necr\u00f3pole de Saqqara e foi o prototipo das pir\u00e1mides de Gizeh e das restantes pir\u00e1mides exipcias.\nAt\u00e9 a construci\u00f3n da pir\u00e1mide de Zoser, as tumbas reais consist\u00edan en c\u00e1maras subterr\u00e1neas cubertas por unha estrutura de barro en forma de pir\u00e1mide truncada, chamadas mastabas. A pir\u00e1mide de Zoser est\u00e1 feita en pedra e consiste en seis mastabas enormes, unha sobre a outra. Ademais, a pir\u00e1mide enc\u00e1drase nun recinto que constit\u00fae un complexo funerario.\nA pir\u00e1mide de chanzos sit\u00faase no centro deste recinto rectangular de 554 m de norte a sur e 277 m de leste a oeste. A muralla \u00e9 de calcaria, med\u00eda orixinalmente 10,5 m de altura e ti\u00f1a catorce portas falsas e s\u00f3 unha verdadeira, que tam\u00e9n imita unha porta falsa. As construci\u00f3ns te\u00f1en fachadas exteriores coidadas mais os interiores son bastos.\nEsta entrada na porta falsa leva a un patio pequeno e logo a un corredor de 40 columnas, divididas en d\u00faas fileiras, sobre as que se apoiaba unha cuberta de bloques escuadrados e arredondados na parte interior, como imitando troncos de palmeira. O corredor div\u00eddese en d\u00faas partes de tama\u00f1o desigual e remata unha sala rectangular con oito columnas unidas de par en par por pilastras. Estas columnas son as \u00fanicas fasciculadas da arte exipcia.\nA continuaci\u00f3n, e tras outra porta falsa, hai un patio amplo con d\u00faas construci\u00f3ns enigm\u00e1ticas que talvez representan as fronteiras norte e sur do treito entre as que o fara\u00f3n deb\u00eda realizar a carreira simb\u00f3lica durante a cerimonia Sed.\nPir\u00e1mide de chanzos.\nA pir\u00e1mide de Zoser ten base rectangular (121x109 m), est\u00e1 orientada de leste a oeste e consiste en seis troncos de pir\u00e1mide superpostos, sen v\u00e9rtice, at\u00e9 unha altura orixinal de 60 m. A inclinaci\u00f3n dos corpos da pir\u00e1mide \u00e9 de 16\u00b0 respecto \u00e1 vertical e de 22\u00b0 respecto \u00e1 horizontal no \u00faltimo n\u00edvel.\nParece que o dese\u00f1o da pir\u00e1mide sufriu unhas seis modificaci\u00f3ns, as tres primeiras a\u00ednda baixo a idea de mastaba e as outras tres xa como pir\u00e1mide de chanzos. Utiliz\u00e1ronse bloques de calcaria sil\u00edcea extra\u00edda dos arredores unidos con argamasa e o exterior revestiuse con pedra calcaria fina dun espesor medio de dous metros.\nA tumba de Zoser est\u00e1 no centro da pir\u00e1mide, no fondo dun pozo de 28 m de fondo e 7 de anchura. A c\u00e1mara funeraria f\u00edxose en granito e revocouse con xeso. O arque\u00f3logo franc\u00e9s Jean-Philipe Lauer atopou restos da momia de Zoser. Arredor desta c\u00e1mara \u00e1brense catro galer\u00edas labir\u00ednticas unidas entre si mediante pasadizos. O terceiro proxecto da pir\u00e1mide consistiu nunha extensi\u00f3n da mastaba orixinal para incorporar as tumbas da familia real. Hai once pozos de 32 m de fondo polos que se chega a outros tantos corredores horizontais nos que se atoparon dous sarc\u00f3fagos de alabastro (un deles con restos dun neno de oito anos) e unha vaixela feita en pedra moi variada con m\u00e1is de 40.000 pezas."}
{"id": "18224", "revid": "23204", "url": "https://gl.wikipedia.org/wiki?curid=18224", "title": "Pereira, Colombia", "text": "A cidade de Pereira \u00e9 a capital mundial do bambuco e do departamento de Risaralda.\nNela organ\u00edzase anualmente o \"Festival Nacional do Bambuco\" en homenaxe ao poeta desa terra, Luis Carlos Gonz\u00e1lez, quen \u00e9 considerado como o m\u00e1is importante autor de poemas folcl\u00f3ricos que coa m\u00fasica dos m\u00e1is destacados compositores colombianos se volveron bambucos."}
{"id": "18226", "revid": "98629", "url": "https://gl.wikipedia.org/wiki?curid=18226", "title": "Conurbaci\u00f3n do centro de Inglaterra", "text": "Co\u00f1\u00e9cese como conurbaci\u00f3n do centro de Inglaterra \u00e1 gran rexi\u00f3n urbanizada de forma anular en torno aos Peninos. Este macizo fai \u00e1s veces de pulm\u00f3n verde do conglomerado. Polo sur o continuo urbanizado \u00fanese, a trav\u00e9s da \u00e1rea de Northampton, coa megal\u00f3pole da rexi\u00f3n de Londres.\nCaracter\u00edsticas.\nA x\u00e9nese da conurbaci\u00f3n do centro de Inglaterra \u00e9 o resultado do desenvolvemento dunha sociedade eminentemente urbana como a brit\u00e1nica. O Reino Unido \u00e9 un dos m\u00e1is urbanizados do mundo e o primeiro que naceu \u00e1 calor da revoluci\u00f3n industrial, na segunda metade do s\u00e9culo XVIII e perante todo o XIX. A rexi\u00f3n onde todo este fen\u00f3meno comezou \u00e9 xustamente a que conforma esta conurbaci\u00f3n:\nO desenvolvemento industrial temper\u00e1n desta rexi\u00f3n provocou pronto moitos problemas que leva asociada a industrializaci\u00f3n, polo que o s\u00e9culo XX foi \u00e9poca dunha decadencia e unha dura reconversi\u00f3n que a\u00ednda non terminou para toda a \u00e1rea."}
{"id": "18234", "revid": "98629", "url": "https://gl.wikipedia.org/wiki?curid=18234", "title": "Mastaba", "text": "Unha mastaba era un edificio rectangular de muros inclinados que marcaba a tumba de altos dignatarios do Imperio Antigo da civilizaci\u00f3n exipcia.\nA palabra \"mastaba\" prov\u00e9n do \u00e1rabe \u0645\u064e\u0635\u0652\u0637\u064e\u0628\u064e\u0629 (\"ma\u1e63\u1e6daba\u02b0\" ou \"ma\u1e63\u1e6dabat\"), denominaci\u00f3n dun \"banco de pedra\" ou \"parladoiro\". A denominaci\u00f3n, escoitada aos operarios exipcios, foi adoptada polo exipt\u00f3logo Auguste Mariette. A palabra \u00e1rabe pode ser un empr\u00e9stimo do arameo \"mi\u1e63\u1e6dubb\u0101\", \u00e1 s\u00faa vez un emp\u0155estimo do grego antigo \"\u03c3\u03c4\u03b9\u03d0\u03ac\u03c2\" \"stib\u00e1s\", \"leito de herba\" ou \"\u03c3\u03c4\u03cd\u03c0\u03bf\u03c2\" \"st\u00fapos\", \"tronco\".\nOrixe.\nAs tumbas anteriores, recobertas cun t\u00famulo de area, non conservaban os corpos durante moitos tempo. Desde as primeiras dinast\u00edas, os fara\u00f3ns e os nobres recobr\u00edronnas con t\u00famulos de adobe. O edificio resultante med\u00eda entre 3 e 50 metros de longo e at\u00e9 seis de alto e orient\u00e1base aproximadamente en sentido norte-sul.\nNas menos importantes utiliz\u00e1banse o ladrillo e a pedra e nas m\u00e1is a calcaria sil\u00edcea, recoberta de cal. Nas construci\u00f3ns m\u00e1is primitivas os ladrillos elabor\u00e1banse con arxila, area e pedras e eran amarelos; no Imperio Antigo a arxila substitu\u00eduse por limo do r\u00edo Nilo, polo que eran de cor negra. A calcaria normal era tam\u00e9n amarela e extra\u00edase das primeiras camadas do subsolo, en canto que a calcaria sil\u00edcea provi\u00f1a de maior profundidade.\nAs mastabas continuaron a erguerse cando os fara\u00f3ns se decantaron polo enterramento en pir\u00e1mides.\nEstrutura.\nAs mastabas consisten dun pozo que desemboca nunha c\u00e1mara funeraria e nas estruturas da superficie.\nA capela.\nNa capela celebr\u00e1banse os ritos funerarios. Contaba con outras salas acaroadas. A entrada mira para o leste e \u00e9 a evoluci\u00f3n dunha porta falsa en forma de nicho. Este nicho foise convertendo nunha sala independente en forma de L ou T invertidos ou nun conxunto de salas. As paredes decor\u00e1banse con escenas de sacrificio ou da vida coti\u00e1 do defunto.\nO \"serdab\" era unha c\u00e1mara aberta no muro da mastaba na que se colocaba unha estatua de pedra ou madeira do finado. Non ti\u00f1a m\u00e1is aberturas que un furado que daba \u00e1 capela.\nO pozo.\nO pozo abr\u00edase no teito da mastaba e fur\u00e1base verticalmente na rocha cun ancho de entre 2,5 e 3 metros at\u00e9 unha profundidade de entre 18 e 20 metros. No fondo constru\u00edase un corredor horizontal que conduc\u00eda \u00e1 c\u00e1mara funeraria. Outro tipo non era vertical sen\u00f3n que ti\u00f1a certa inclinaci\u00f3n e nac\u00eda baixo o enlousado do patio oriental da mastaba ou baixo o patio.\nUnha vez enterrado o finado, tapi\u00e1base o corredor horizontal e ceg\u00e1base o pozo con entullos.\nA c\u00e1mara funeraria.\nA c\u00e1mara funeraria escav\u00e1base na rocha e era ampla. O sarc\u00f3fago, que se colocaba nun recuncho, era rectangular e estaba traballado nun bloque de pedra calcaria, granito rosado ou mesmo basalto; \u00e1s veces escav\u00e1base na rocha. Nesta \u00e9poca non sempre se momificaban os cad\u00e1veres e, de fac\u00e9renno, non se retiraban os \u00f3rganos internos: submerx\u00edanse simplemente en natr\u00f3n,\nDa mastaba \u00e1 pir\u00e1mide.\nAs mastabas foron medrando en tama\u00f1o e altura e nalg\u00fans casos creouse un segundo andar. A comezos da III dinast\u00eda (arredor do 2650 a.C.) introduciuse a pedra tallada na arquitectura e as tumbas dos fara\u00f3ns aumentaron notoriamente de tama\u00f1o. Atrib\u00faese a Imhotep, arquitecto, m\u00e9dico e visir de Zoser, a idea de amorear varias mastabas unha por riba doutra na que ser\u00eda a pir\u00e1mide en chanzos de Zoser, en Saqqara. Un s\u00e9culo m\u00e1is tarde, na pir\u00e1mide de Maidum, do fara\u00f3n Snofru, as fiadas de pedras ench\u00e9ronse de pedra pu\u00edda, no que se designa como \"pir\u00e1mide romboidal\", xa que a inclinaci\u00f3n da pendente variaba. A comezos da IV dinast\u00eda apareceron as pir\u00e1mides propiamente ditas."}
{"id": "18236", "revid": "98629", "url": "https://gl.wikipedia.org/wiki?curid=18236", "title": "Watchmen", "text": "Watchmen (Vixilantes) \u00e9 un c\u00f3mic de superheroes da editorial DC Comics, escrito por Alan Moore e debuxado por Dave Gibbons.\nFoi publicado inicialmente coma serie limitada de 12 n\u00fameros entre 1986 e 1987 e posteriormente recompilado como novela gr\u00e1fica e est\u00e1 considerado como un dos c\u00f3mics m\u00e1is revolucionarios da historia.\nA obra ga\u00f1ou numerosos premios Kirby e Eisner, ademais de ser a \u00fanica novela gr\u00e1fica en ga\u00f1ar un premio Hugo. En 2005, a Revista Time inclu\u00eduna na lista das 100 mellores novelas de entre 1923 e a actualidade.\nOrixe e personaxes.\nOrixinalmente, a serie xurdiu coma unha forma de presentar de novo \u00f3 p\u00fablico os personaxes da desaparecida editorial Charlton Comics que DC Comics mercara recentemente, pero o proxecto dunha nova Liga da Xustiza de Am\u00e9rica de Keith Giffen inclu\u00eda a alg\u00fans deles cun enfoque radicalmente distinto. Os autores decidiron ent\u00f3n crearen novos personaxes, pero inspir\u00e1ndose nas antigas.\nA continuaci\u00f3n am\u00f3sase unha lista dos personaxes principais:\nIntroduci\u00f3n.\nA obra \u00e9 apocal\u00edptica e terribelmente fatalista, dando unha visi\u00f3n escura e decadente do ano 1985 nun hipot\u00e9tico mundo en plena guerra fr\u00eda e no que Richard Nixon a\u00ednda \u00e9 presidente dos Estados Unidos grazas a que os americanos ga\u00f1aron a guerra de Vietnam e a que o esc\u00e1ndalo do Watergate nunca ocorreu.\nA historia xira en torno a unha conspiraci\u00f3n que xorde a partir do asasinato dun superheroe. Arredor disto mest\u00faranse unha chea de detalles autorreferenciais e historias aparentemente inconexas que exploran a natureza humana e os distintos puntos de vista sobre a loita entre o ben e o mal a trav\u00e9s das historias e relaci\u00f3ns entre os principais personaxes, que contrib\u00faen a crear unha tensi\u00f3n en aumento, que estoura no derradeiro cap\u00edtulo.\nA responsabilidade moral \u00e9 tam\u00e9n un tema principal, como o demostra que a obra faga referencia \u00e1 frase latina \"Quis custodiet ipsos custodes\" (\"Quen vix\u00eda o vixilante?\") da S\u00e1tira VI de Iuvenalis.\n\"Watchmen\" mestura sen complexos violaci\u00f3ns, golpes de estado en Suram\u00e9rica, a guerra de Vietnam, a homosexualidade e outros temas anteriormente tab\u00fa no x\u00e9nero superheroico.\nAntecedentes hist\u00f3ricos.\nNa realidade alternativa de \"Watchmen\", os c\u00f3mics de superheroes foron moi populares durante a d\u00e9cada de 1930, o que animou a algunhas persoas a convert\u00e9rense en aut\u00e9nticos heroes disfrazados. Isto fixo que os c\u00f3mics de superheroes fosen substitu\u00eddos polos de piratas, dado que, xa que exist\u00edan heroes de verdade, o tema xa non atra\u00eda tanto \u00e1 xente. No ano 1939 un grupo de heroes decide traballar xuntos, nacendo as\u00ed os Minutemen (\"Os homes do minuto\"). Os seus integrantes eran: \"Silueta\", \"Silk Spectre ou Espectro de Seda\", \"O Comediante\", \"Xustiza Encarapuchada\", \"Capit\u00e1n Metr\u00f3pole\", \"Moucho Nocturno I\", \"Traza\" e \"D\u00f3lar Bill\".\nPouco despois da creaci\u00f3n do grupo este comeza a desfacerse: En 1940 O Comediante tenta violar a Silk Spectre e abandona o grupo; en 1946 a prensa revela que Silueta vive con outra muller como amante, \u00e9 expulsada do grupo e seis semanas despois asasinada por un antigo inimigo; D\u00f3lar Bill morre mentres tenta deter un atraco; en 1947 Silk Spectre abandona o grupo para casar co seu axente; e Traza \u00e9 ingresado nun sanatorio mental debido \u00f3 seu alcoholismo e unha crise nerviosa. Finalmente en 1949 o grupo dis\u00f3lvese, a\u00ednda que por todo Estados Unidos comeza a aparecer unha nova xeraci\u00f3n de heroes.\nAnos despois, en agosto de 1959 \"Jon Osterman\" morre aparentemente nun accidente no centro de investigaci\u00f3n no que traballa. Meses despois, o 22 de novembro dese ano, reaparece como un home alto, calvo e de pel azul. Trala s\u00faa reaparici\u00f3n Jon descobre que pode crear campos de forza, transmutar e crear materia, teleportarse e mover obxectos telecineticamente. Jon toma ent\u00f3n o nome de \"Doutor Manhattan\" (como referencia \u00f3 Proxecto Manhattan) e comeza a traballar para o goberno estadounidense.\nAs capacidades de Osterman permitir\u00edanlle facer importantes descubertas tecnol\u00f3xicas que cambiar\u00e1n o seu mundo, creando as\u00ed a maior\u00eda das diferenzas entre o mundo de \"Watchmen\" e o noso. As\u00ed mesmo, a existencia do Doutor Manhattan desestabiliza a guerra fr\u00eda e os Estados Unidos v\u00f3lvense m\u00e1is agresivos. O Presidente Nixon pide a Osterman que interve\u00f1a na guerra de Vietnam, tres meses despois, a guerra remata e Vietmam conv\u00e9rtese nun novo estado dos \"Estados Unidos\", o que proporcionou a Nixon unha popularidade sen precedentes (o esc\u00e1ndalo do Watergate nunca ocorreu), obtendo un terceiro e cuarto mandato presidencial.\nEn 1977, tras multitudinarias manifestaci\u00f3ns en contra dos heroes enmascarados baixo o lema \"Quen vix\u00eda o vixilante?\", apr\u00f3base a \"Acta Keene\", que prohibe a actuaci\u00f3n de t\u00f3dolos heroes enmascarados ag\u00e1s aqueles que traballan para o goberno (Doutor Manhattan e o Comediante). A maior\u00eda dos enmascarados ret\u00edranse, excepto \"Rorschach\", que se converte nun \"f\u00f3ra da lei\".\nSinopse.\nEn outubro de 1985, Walter Kovacs (Rorschach) investiga o asasinato de Edward Blake e descobre que Blake era en realidade O Comediante, un antigo heroe enmascarado e axente do goberno. Formulando a teor\u00eda de que o asasinato de Blake \u00e9 parte dunha conspiraci\u00f3n para elimina-los aventureiros enmascarados, Kovacs comeza a avisar a alg\u00fans dos outros heroes: Jon Osterman (Doutor Manhattan), Laurel Jane Juspeczyk (Silk Spectre II), Dan Dreiberg (B\u00faho Nocturno II) e Adrian Veidt (Ozymandias). Juspeczyk e Dreiberg retir\u00e1ronse tempo atr\u00e1s debido \u00e1 Acta Keene aprobada en 1977. Osterman est\u00e1 exento, por ser (xunto a Blake) un axente do goberno dos EEUU. Veidt retirouse voluntariamente, en 1975 revelou publicamente a s\u00faa identidade e empregou a s\u00faa reputaci\u00f3n e intelixencia para constru\u00edr unha enorme fortuna persoal.\nO mundo de \"Watchmen\" \u00e9 escuro e violento, cos Estados Unidos e a Uni\u00f3n Sovi\u00e9tica \u00f3 bordo dun enfrontamento nuclear. Pero dende o accidente que en 1959 transformou a Osterman no superpoderoso Doutor Manhattan (o \u00fanico personaxe de \"Watchmen\" con superpoderes), os EEUU gozan dunha consider\u00e1bel vantaxe estrat\u00e9xica, permit\u00edndolles forzar \u00e1 Uni\u00f3n Sovi\u00e9tica a unha serie de derrotas, a m\u00e1is not\u00e1bel das cales foi a de Vietnam. Este desequilibrio incrementou dramaticamente a tensi\u00f3n global. Anticip\u00e1ndose a unha aparentemente inevit\u00e1bel guerra global, a sociedade americana ten un xeral sentimento fatalista sobre o futuro.\nEn 1966, Veidt, observando a indiferenza de Osterman con respecto \u00e1 humanidade, forma a hip\u00f3tese de que os gastos militares e o dano medioambiental levar\u00e1n a unha cat\u00e1strofe global antes dos anos noventa. Como parte dun elaborado plan para evitar isto, Veidt act\u00faa para acelera-lo illamento de Osterman expo\u00f1endo a \"m\u00e1is de d\u00faas ducias\" de antigos asociados e inimigos de Osterman a radiaci\u00f3n nociva, produc\u00edndolles varios cancros, \u00f3 mesmo tempo que manipula \u00e1 prensa para que especule que o mesmo Osterman \u00e9 a causa.\nCoa revelaci\u00f3n p\u00fablica desas sospeitas, Osterman telep\u00f3rtase a Marte para reflexionar verbo da s\u00faa vida. A s\u00faa ruptura co goberno estadounidense incita o oportunismo sovi\u00e9tico coa invasi\u00f3n de Afganist\u00e1n, agravando enormemente a crise global. A s\u00f3 d\u00edas da guerra nuclear, e tras ser convencido para volver \u00e1 Terra, Osterman canda Kovacs, Juspeczyk e Dreiberg enfr\u00f3ntase a Veidt na base Ant\u00e1rtica deste, pero demasiado tarde como para evita-la fase final do seu plan: empregando un aparato de teleportaci\u00f3n, transporta unha criatura psi\u00f3nica xeneticamente dese\u00f1ada ata o coraz\u00f3n de Nova York, sabendo que a explosi\u00f3n resultante e a onda ps\u00edquica matar\u00e1 a metade dos habitantes. O flash ps\u00edquico est\u00e1 dese\u00f1ado para convence-los surperviventes de que a criatura era a primeira dunha potencial forza invasora alien\u00edxena. Ante esta ameaza externa, os Estados Unidos e a Uni\u00f3n Sovi\u00e9tica cesan as hostilidades e asinan un acordo para afrontaren xuntos esta aparente ameaza.\nO asasino de Blake foi o propio Veidt, debido a que Blake descubrira detalles do seu plan. Veidt tam\u00e9n eliminou a numerosos empregados e esbirros (uns poucos deles co\u00f1ec\u00edan todo o plan) para mante-la conspiraci\u00f3n en segredo. \u00d3 final, a \u00fanica xente co\u00f1ecedora da verdade son Veidt, Dreiberg, Juspeczyk, Kovacs e Osterman. Dreiberg, Juspeczyk e Osterman acordan mante-lo en segredo, conscientes de que revela-la conspiraci\u00f3n poder\u00eda reinicia-las tensi\u00f3ns entre EEUU e a URSS, pero Kovacs rexeita o compromiso e \u00e9 asasinado por Osterman, que abandona a Terra permanentemente.\nPero, antes de enfrontarse a Veidt na Ant\u00e1rtida, Kovacs enviou o seu diario detallando as s\u00faas sospeitas \u00f3 \"The New Frontiersman\" (\"O Novo Colono\"), un xornal de extrema dereita que l\u00eda adoito. A derradeira imaxe da serie mostra un editor do \"Frontiersman\" pensando en qu\u00e9 carta da \"morea dos chalados\" (no que est\u00e1 o diario de Kovacs) empregar\u00e1 para encher d\u00faas p\u00e1xinas do seguinte n\u00famero.\nDetalles da publicaci\u00f3n.\nEdici\u00f3ns.\nOixinalmente publicado como miniserie de doce episodios (o \u00faltimo foi publicado case un ano despois dos anteriores), Watchmen foi despois impresa como novela gr\u00e1fica (ISBN 0-930289-23-4).\nUnha edici\u00f3n especial de tapa dura foi producida por Graphitti Designs en 1987, contendo 48 p\u00e1xinas de material extra, inclu\u00edndo a proposta orixinal e os bosquexos preliminares.\nO 5 de outubro de 2005, DC publicou \"Absolute Watchmen\" (ISBN 1-4012-0713-8), unha edici\u00f3n en tapa dura para celebra-lo 20\u00ba aniversario da obra. O libro volveuse corar en Wildstorm FX so a direcci\u00f3n de Dave Gibbons. O novo libro tam\u00e9n incl\u00fae o material extra da edici\u00f3n de Graphitti.\nProdutos relacionados.\nEn 1987, Mayfair Games produciu dous m\u00f3dulos de aventuras baseados en \"Watchmen\" para o seu xogo de rol \"DC Heroes\". Eses m\u00f3dulos, titulados \"Who Watches the Watchmen?\" (\"Quen Vix\u00eda o Vixilante?\") e \"Taking out the Trash\" (\"Sacando o Lixo\"), inclu\u00edan informaci\u00f3n de fondo sobre o universo ficticio de \"Watchmen\", aprobada por Alan Moore. A s\u00faa aprobaci\u00f3n fixo desas publicaci\u00f3ns valiosas para os fans como a \u00fanica fonte externa de informaci\u00f3n suplementaria sobre os personaxes da historia (especialmente dos personaxes menores, como os Minutemen e Moloch).\nDC Comics tam\u00e9n lanzou unha edici\u00f3n limitada de insignias cos personaxes e mailas imaxes da serie. Estas insignias causaron fricci\u00f3ns entre Moore e DC, pois DC afirmaba que eran \"obxectos promocionais\" e non \"merchandising\", polo que non ti\u00f1a que pagar \"royalties\" por eles a Moore e a Gibbons.\nFalouse dunha pos\u00edbel secuela, pero Alan Moore enfrontouse a DC Comics sobre asuntos de censura, e rapidamente detivo calquera potencial novo traballo que planeaba facer para DC. Isto tam\u00e9n detivo a creaci\u00f3n dunha serie de figuras de acci\u00f3n sobre \"Watchmen\" que \u00eda ser lanzada por DC Direct, a li\u00f1a de xoguetes da compa\u00f1\u00eda, a\u00ednda que xa foran creados prototipos dalg\u00fans personaxes, como o Dr. Manhattan e Silk Spectre II.\nParodia.\n\"Watchmen\" (xunto a Crises en Terras Infindas, As Guerras Segredas, O Regreso do Se\u00f1or da Noite e outros crossovers e \"eventos\" dos c\u00f3mics da \u00e9poca) foi parodiada pola serie do Home Radioactivo de Simpsons Comics no n\u00famero 679 (setembro de 1994), titulado \"Who Washes The Washmen's Infinite Secrets Of Legendary Crossover Knight Wars?\" ( \"Quen Lava os Infindos Segredos dos Lavadores do Lendario Crossover das Guerras do Cabaleiro?\") de Steve Vance.\nAdaptaci\u00f3n cinematogr\u00e1fica.\nO primeiro intento de facer unha adaptaci\u00f3n cinematogr\u00e1fica foi en 1989, con Terry Gilliam e Sam Hamm, pero o proxecto foi abandonado tras problemas para adapta-la historia.\nEn 2003 Paramount Pictures intentou retoma-lo proxecto cun altamente aclamado gui\u00f3n de David Hayter. Darren Aronofsky foi contratado para dirixila, pero abandonou e foi substitu\u00eddo por Paul Greengrass. A pel\u00edcula foi descartada en xu\u00f1o de 2005 debido a problemas de orzamento. O proxecto foi posto en venda para calquera estudio.\nEn decembro de 2005, Warner Bros f\u00edxose co proxecto, que foi dirixido por Zack Snyder. O interese do estudio foi estimulado trala reacci\u00f3n positiva do p\u00fablico ante a adaptaci\u00f3n doutra obra de Alan Moore, \"V de Vendetta\" (2006). A estrea do filme foi o 6 de marzo de 2009."}
{"id": "18241", "revid": "23204", "url": "https://gl.wikipedia.org/wiki?curid=18241", "title": "Lingua akhvakh", "text": "O akhvakh \u00e9 unha lingua cauc\u00e1sica do subgrupo andi do grupo avar-ando-dido que se fala en Daguest\u00e1n (Rusia) e en Acerbaix\u00e1n \nISO/DIS 639-3: akv\nDistribuci\u00f3n xeogr\u00e1fica.\nF\u00e1lase entre os r\u00edos Andi-Koisu e Avar-Koisu no Daguest\u00e1n, en 8 auls, 5 no distrito de Akhvakh: Tad-Magitl, Kvankero, Logonitl, Kuydab-Roso e Izani e 3 no distrito de Shamil: Ratlub, Tsegob e Tlyanub.\nM\u00e1is ao sur, xa en Acerbaix\u00e1n, est\u00e1 o aul de Akhvakh-Dere (distrito de Zhakalay), froito dunha migraci\u00f3n na primeira metade do s\u00e9culo XVIII. \nFalantes.\n6.000\nDialectos.\nA principal deivisi\u00f3n \u00e9 entre o Akhvakh do norte (Tsunta-Akhvakh) e do sur (Ratu-Akhvakh), cada aul ten o seu propio dialecto\nUsos sociais.\nOs falantes de akhvakh empregan o \u00e1varo como lingua literaria e como lingua de relaci\u00f3n entre os diferentes dialectos. As primeiras publicaci\u00f3ns sobre a lingua datan de 1949. A lingua carece de literatura escrita e tan s\u00f3 se emprega dentro do \u00e1mbito dom\u00e9stico, nos \u00faltimos anos o incremento dos matrimonios mixtos cos \u00e1varos pon en perigo a transmisi\u00f3n interxeracional da lingua."}
{"id": "18242", "revid": "181", "url": "https://gl.wikipedia.org/wiki?curid=18242", "title": "Akhvakh", "text": ""}
{"id": "18243", "revid": "65337", "url": "https://gl.wikipedia.org/wiki?curid=18243", "title": "Taxonom\u00eda de Bloom", "text": "A taxonom\u00eda de Bloom \u00e9 unha clasificaci\u00f3n dos obxectivos do proceso educativo elaborada polo pedagogo estadounidense Benjamin Bloom que distingue tres \"dominios\" (\"categor\u00edas\") de actividades educativas e seis niveis xer\u00e1rquicos de comportamento intelectual.\nA taxonom\u00eda foi proposta polo equipo de Bloom a ra\u00edz dunha convenci\u00f3n da Asociaci\u00f3n Norteamericana de Psicolox\u00eda en 1948. Establ\u00e9cese que existe m\u00e1is do que un \u00fanico tipo de aprendizaxe. En concreto, identifican tres, que denominan \"dominios\":\nCada un dos tres dominios subdiv\u00eddese nunha xerarqu\u00eda de obxectivos educativos que se aplica aos obxectivos cognitivos e van desde os comportamentos m\u00e1is simples aos m\u00e1is complexos. Bloom elaborou esta taxonom\u00eda para o dominio cognitivo (afirmaba non ter suficientes datos sobre os outros no seu contexto universitario), que se pode pensar como graos de dificultade: cada n\u00edvel debe dominarse ben antes de poder pasar ao seguinte.\nA taxonom\u00eda de Bloom constit\u00fae a base dos curr\u00edculos educativos de moitos sistemas educativos en todo o mundo."}
{"id": "18244", "revid": "72012", "url": "https://gl.wikipedia.org/wiki?curid=18244", "title": "Historia de Shanghai", "text": "As orixes da historia urbana de Shanghai son tard\u00edas e humildes para se tratar dunha cidade chinesa: durante a dinast\u00eda Song, no s\u00e9culo XI, aparece coma unha pequena e illada aldea de pescadores. A s\u00faa situaci\u00f3n no medio do delta do r\u00edo Yangtz\u00e9 provocou o atraso. Localizaci\u00f3n que, paradoxalmente, co tempo vai resultar privilexiada e motivo da s\u00faa ascensi\u00f3n ata se converter nunha das maiores metr\u00f3poles do planeta. \nNo ano 1553 (dinast\u00eda Ming), a ent\u00f3n pequena cidade rod\u00e9ase dunha muralla para se defender dos piratas xaponeses que de cando en vez a atacan . Era naqueles tempos un porto de cabotaxe m\u00e1is, a beira dun brazo do delta, o r\u00edo Huangpu, preto da costa do Mar do Leste da China. A estrutura urbana \u00e9 a tradicional malla ortogonal do urbanismo chin\u00e9s a\u00ednda que a muralla que a rodea sexa circular.\nAta o s\u00e9culo XIX, a cidade prospera co algod\u00f3n que cult\u00edvase nos seus arredores. F\u00f3a de murallas s\u00f3 crecen os arrabaldes portuarios cara ao r\u00edo.\nNo 1842 vaise producilo acontecemento decisivo da historia de Shanghai: coa sinatura do Tratado de Nanjing que pon fin as guerras do opio, China debese abrir ao comercio exterior e facilitar o asentamento das potencias coloniais en cinco portos. O m\u00e1is preeminente pola s\u00faa excepcional posici\u00f3n vai ser o de Shanghai. A primeira concesi\u00f3n, a brit\u00e1nica, vaise desenvolver ao norte da cidade amurallada chinesa ata o r\u00edo Wusong, pequeno tributario do Huangpu.\nDesta maneira orixinal, coma un agregado de cidades, config\u00farase a Shanghai cosmopolita de comezos do s\u00e9culo XX: a concesi\u00f3n francesa, a americana, a xaponesa e alem\u00e1, a internacional en fin. Todas bordeando o Huangpu pola beira oeste, onde se constr\u00faen os peiraos do activo porto e, dando servizo a todos eles e facendo de fachada da cidade, aparece a grande avenida co\u00f1ecida coma o Bund.\nXusto enfronte, na beira leste, unha zona de pendellos e f\u00e1bricas, vaise producir o \u00faltimo acto do espectacular crecemento urbano de Shanghai. Como cidade abandeirada das transformaci\u00f3ns da econom\u00eda chinesa ao capitalismo, o distrito de Pudong estase a converter nestes \u00faltimos vinte anos nunha visi\u00f3n do futuro . Ra\u00f1aceos, aeroporto, o tren mais r\u00e1pido do mundo, de levitaci\u00f3n magn\u00e9tica (maglev) e a exposici\u00f3n universal do 2010 ."}
{"id": "18245", "revid": "83328", "url": "https://gl.wikipedia.org/wiki?curid=18245", "title": "Primeira Internacional", "text": "A Asociaci\u00f3n Internacional de Traballadores, m\u00e1is co\u00f1ecida historicamente como Primeira Internacional, foi a primeira organizaci\u00f3n internacional dos traballadores. Fundada en Londres en 1864 logo dalgunhas xuntanzas o ano anterior entre obreiros franceses e organizaci\u00f3ns sindicais brit\u00e1nicas, agrupou inicialmente os sindicalistas ingleses, anarquistas, socialistas franceses e italianos republicanos.\nOs seus fins eran a organizaci\u00f3n pol\u00edtica do proletariado en Europa e o resto do mundo para estender internacionalmente a loita contra o capitalismo xa que, como este ti\u00f1a car\u00e1cter mundial, a revoluci\u00f3n que pretendese destru\u00edlo tam\u00e9n ti\u00f1a que ter ese car\u00e1cter, as\u00ed coma un foro para examinar problemas en com\u00fan e propo\u00f1er li\u00f1as de acci\u00f3n. Colaboraron nela Karl Marx e Friedrich Engels. A AIT financiou folgas en toda Europa que provocaron o p\u00e1nico e obsesi\u00f3n en diferentes gobernos europeos pensando que ti\u00f1a un poder maior do que ti\u00f1a en realidade, sobre todo despois dos sucesos da Comuna de Par\u00eds en 1871. Houbo tensi\u00f3ns grandes entre Marx, sobre todo seguido polos obreiros industriais, e Mikhail Bakunin, que atra\u00eda sobre todo a xornaleiros do campo; diferenci\u00e1banse nos m\u00e9todos para acadar a meta final: os marxistas eran partidarios de organizarse nun partido para conquistar o Estado e Bakunin era partidario dunha revoluci\u00f3n inmediata contra todas as instituci\u00f3ns estatais. As diferenzas levaron \u00e1 escisi\u00f3n entre marxistas e anarquistas, tralo cal os partidarios de Bakunin foron expulsados.\nEn 1872 a organizaci\u00f3n trasladouse aos Estados Unidos de Am\u00e9rica, disolv\u00e9ndose oficialmente en 1876. En 1889 estableceuse a Segunda Internacional como a sucesora nos seus fins pol\u00edticos."}
{"id": "18246", "revid": "98629", "url": "https://gl.wikipedia.org/wiki?curid=18246", "title": "Segunda Internacional", "text": "A Segunda Internacional foi unha organizaci\u00f3n formada en 1889 polos partidos socialistas e laboristas que desexaban coordinar a actividade internacional dos movementos obreiros que se formaran en gran parte dos pa\u00edses europeos amparados pola extensi\u00f3n do sufraxio universal. Continou o traballo da Primeira Internacional, inda que cunha estrutura m\u00e1is descentralizada, ata a s\u00faa disoluci\u00f3n en 1916.\nO centro permanente que dirix\u00eda a II Internacional tivo sede en Bruxelas. Esta experiencia mostrou moi pronto as s\u00faas limitaci\u00f3ns hist\u00f3ricas, sobre todo a causa das diverxencias entre as posici\u00f3ns dos distintos pa\u00edses, que se alinearon cos intereses nacionais con frecuencia. Co estoupido da primeira guerra mundial a contradici\u00f3n entre as aspiraci\u00f3ns revolucionarias das clases oprimidas e a pol\u00edtica da II Internacional chegou \u00f3 punto de que se fixo necesaria a creaci\u00f3n dunha Terceira Internacional, en 1919, que adoptou o nome de \"Internacional Comunista\" (abreviadamente, \"Komintern\"), para distinguirse do apego da segunda \u00f3s medios electorais.\nA Segunda Internacional reorganizouse en 1920, pero moitos partidos se negaron a unirse a ela, formando a Uni\u00f3n Internacional de Partidos Socialistas Obreiros como alternativa. A UIPSO tivo unha curta vida, non obstante, e en 1923 volveu integrarse \u00e1 Segunda Internacional. A segunda guerra mundial acabou de disolver as forzas que a integraban, e precipitou a s\u00faa desaparici\u00f3n en 1940.\nEntre as acci\u00f3ns m\u00e1is famosas da Segunda Internacional est\u00e1 a declaraci\u00f3n do 1\u00b0 de maio como D\u00eda Internacional do Traballo en 1889 e o 8 de marzo como D\u00eda Internacional da Muller Traballadora en 1910.\nCongresos da Segunda Internacional.\nA m\u00e1xima instancia de reuni\u00f3n eran os Congresos, baixo diferentes denominaci\u00f3ns:\nEstaba programado un Congreso en Viena a realizarse en agosto de 1914, posposto ata 1920 \u00f3 iniciarse a primeira guerra mundial.\nConferencias da Segunda Internacional.\nEntre 1915-1919 realiz\u00e1ronse unha serie de conferencias convocadas por grupos de partidos integrantes da Segunda Internacional. Nestas reuni\u00f3ns prod\u00facese a separaci\u00f3n definitiva entre a dereita, o centro e esquerda da Segunda Internacional e a constituci\u00f3n futura dos seus respectivos organismos e partidos. Estas conferencias foron:\nAdemais efectuouse unha reuni\u00f3n dos comit\u00e9s executivos das tres internacionais en Berl\u00edn entre o 2 e 5 de abril de 1922."}
{"id": "18247", "revid": "1987", "url": "https://gl.wikipedia.org/wiki?curid=18247", "title": "Socialismo", "text": " \nO socialismo \u00e9 unha corrente filos\u00f3fica pol\u00edtica, social e econ\u00f3mica, e unha ideolox\u00eda, que abarca unha gama de sistemas socioecon\u00f3micos caracterizados pola propiedade social dos medios de produci\u00f3n, e a autoxesti\u00f3n de empresas por parte dos traballadores. Incl\u00fae teor\u00edas pol\u00edticas e os movementos asociados con tales sistemas. A propiedade social pode ser p\u00fablica, colectiva ou cooperativa. A RAG define o termo socialismo como: \u00abDoutrina econ\u00f3mica, pol\u00edtica e social, que procura a mellora das clases menos favorecidas, tendendo a unha maior igualdade entre ricos e pobres, mediante a modificaci\u00f3n ou supresi\u00f3n do sistema capitalista.\u00bb. O sistema socialista implica, por tanto, unha planificaci\u00f3n e unha organizaci\u00f3n colectiva consciente da vida social e econ\u00f3mica orientada \u00e1 satisfacci\u00f3n de necesidades. Con todo, hai moitos tipos de socialismo e non existe unha definici\u00f3n \u00fanica que as englobe a todas, sendo a propiedade social o elemento com\u00fan compartido polas s\u00faas diversas formas cuxo obxectivo \u00e9 sortear as ineficiencias e crise tradicionalmente asociadas coa acumulaci\u00f3n de capital e o sistema de ganancias sobre a base da explotaci\u00f3n laboral.\nA \"ideolox\u00eda\" socialista critica os males e as inxustizas do capitalismo (como a distribuci\u00f3n desigual da riqueza, a feroz competitividade no mercado, ou a incapacidade de autorrealizaci\u00f3n e desenvolvemento humano etc.) transcend\u00e9ndoo por un sistema socioecon\u00f3mico autodenominado moralmente superior.\nSubsisten con todo criterios atopados respecto a a necesidade da centralizaci\u00f3n da administraci\u00f3n econ\u00f3mica mediante o Estado como \u00fanica instancia colectiva no marco dunha sociedade complexa, fronte \u00e1 posibilidade de formas diferentes de xesti\u00f3n descentralizada da colectividade socialista, tanto por v\u00edas autoxestionarias como de mercado, as\u00ed como mediante o emprego de pequenas unidades econ\u00f3micas socialistas illadas e autosuficientes. O primeiro acto en que o Estado se manifesta efectivamente como representante de toda a sociedade: a toma de posesi\u00f3n dos medios de produci\u00f3n en nome da sociedade, \u00e9 \u00e1 vez o seu \u00faltimo acto independente como Estado.\nOs sistemas socialistas div\u00eddense en formas de non mercado e de mercado. O socialismo de non mercado implica substitu\u00edr os factores de mercado e o di\u00f1eiro con planificaci\u00f3n e enxe\u00f1er\u00eda econ\u00f3mica integrada ou criterios t\u00e9cnicos baseados \u200b\u200ben c\u00e1lculos realizados en especie, producindo as\u00ed un mecanismo econ\u00f3mico diferente que funciona de acordo con leis e din\u00e1micas econ\u00f3micas diferentes \u00e1s do capitalismo. O debate do c\u00e1lculo socialista, orixinado polo problema do c\u00e1lculo econ\u00f3mico, ref\u00edrese \u00e1 viabilidade e os m\u00e9todos de asignaci\u00f3n de recursos para unha econom\u00eda planificada socialista, xa sexa de forma centralizada ou participativa / democr\u00e1tica. Pola contra, o socialismo de mercado conserva o uso dos prezos monetarios, os factores de mercados e, nalg\u00fans casos, o \u00e1nimo de lucro, con respecto ao funcionamento das empresas de propiedade social e a asignaci\u00f3n de bens de capital entre elas. As ganancias xeradas por estas empresas ser\u00edan controladas directamente pola forza laboral de cada empresa ou se acumular\u00edan \u00e1 sociedade en xeral en forma de dividendo social.\nExisten tam\u00e9n discrepancias sobre a forma de organizaci\u00f3n pol\u00edtica baixo o socialismo para lograr ou asegurar o acceso democr\u00e1tico \u00e1 sociedade socialista a clases sociais ou poboaci\u00f3ns, fronte \u00e1 posibilidade dunha situaci\u00f3n autocr\u00e1tica por parte das burocracias administrativas. A pol\u00edtica socialista foi tanto de orientaci\u00f3n internacionalista como nacionalista; organizado a trav\u00e9s de partidos pol\u00edticos e opostos \u00e1 pol\u00edtica de partidos \u00e1s veces superp\u00f3\u00f1ense cos sindicatos e outras veces son independentes e cr\u00edticos deles; e presente tanto en pa\u00edses industrializados como en desenvolvemento.\nAs formas hist\u00f3ricas da organizaci\u00f3n social de tipo socialista poden dividirse entre determinadas evoluci\u00f3ns espont\u00e1neas de certas civilizaci\u00f3ns de car\u00e1cter relixioso e as construci\u00f3ns pol\u00edticas establecidas por proxectos ideol\u00f3xicos deliberados. Destas dest\u00e1case o Imperio inca.\n O movemento socialista incl\u00fae un conxunto de filosof\u00edas pol\u00edticas que se orixinaron nos movementos revolucionarios de mediados a finais do s\u00e9culo XVIII e por preocupaci\u00f3n polos problemas sociais asociados co capitalismo. A finais do s\u00e9culo XIX, despois do traballo de Karl Marx e Friedrich Engels, o socialismo chegara a significar oposici\u00f3n ao capitalismo e a defensa dun sistema poscapitalista baseado nalgunha forma de propiedade social dos medios de produci\u00f3n. O socialismo marxista foi m\u00e1is tarde denominado como socialismo cient\u00edfico, caracterizado pola ditadura do proletariado como obxectivo para sentar o comunismo (sistema socioecon\u00f3mico sen clases sociais), en contraposici\u00f3n a autores socialistas anteriores, denominados socialistas ut\u00f3picos. Ao longo do s\u00e9culo XIX, os termos \"comunismo\" e \"socialismo\" us\u00e1ronse como sin\u00f3nimos. Doutra banda, pensadores anarquistas como Pierre Joseph Proudhon e Mikhail Bakunin defenderon un socialismo libertario sen Estado en comparaci\u00f3n o socialismo de Estado marxista.\nA finais do s\u00e9culo XIX orixinouse a socialdemocracia dentro do movemento socialista, apoiando as intervenci\u00f3ns econ\u00f3micas e sociais para promover a xustiza social. Mentres conserva o socialismo como un obxectivo a longo prazo, desde o per\u00edodo de posguerra chegou a abrazar a unha econom\u00eda mixta keynesiana dentro dunha econom\u00eda de mercado capitalista. Non foi sen\u00f3n ata a revoluci\u00f3n bolxevique con Lenin que o termo socialismo chegou a referirse a unha \"primeira fase\" \u00e1 \"fase superior\" do comunismo. Na d\u00e9cada de 1920, o comunismo e a socialdemocracia convert\u00e9ronse nas d\u00faas tendencias pol\u00edticas dominantes dentro do movemento socialista internacional, co socialismo mesmo convert\u00e9ndose no movemento secular m\u00e1is influente do s\u00e9culo XX. Mentres que o xurdimento da Uni\u00f3n Sovi\u00e9tica como o primeiro Estado socialista nominal do mundo conduciu \u00e1 asociaci\u00f3n xeneralizada do socialismo co modelo econ\u00f3mico sovi\u00e9tico, alg\u00fans economistas e intelectuais argumentaron que na pr\u00e1ctica o modelo funcionaba como unha forma de capitalismo de Estado ou unha econom\u00eda administrativa ou de mando non planificada. Tras a ca\u00edda do bloque sovi\u00e9tico, o termo \u00absocialismo do s\u00e9culo XXI\u00bb de Heinz Dieterich Steffan como \"produto da reflexi\u00f3n sobre o socialismo sovi\u00e9tico-oriental do s\u00e9culo XX\" adquiriu difusi\u00f3n mundial por varios l\u00edderes latinoamericanos como Hugo Ch\u00e1vez de Venezuela e Evo Morales de Bolivia.\nActualmente, as ideas e partidos socialistas que van desde os partidos laboristas ata as diversas variedades do &lt;q&gt;esquerdismo&lt;/q&gt; seguen sendo unha forza pol\u00edtica con diversos graos de poder e influencia en todos os continentes, encabezando gobernos nacionais en moitos pa\u00edses de todo o mundo, os cales adoptaron as causas doutros movementos sociais como o ambientalismo, o feminismo e o progresismo. Tam\u00e9n se afirma que todas as econom\u00edas son sistemas h\u00edbridos \"non simplemente como tipos ideais de todo ou nada [...] sen\u00f3n tam\u00e9n como variables\", como di Erik Olin Wright, que combinan a propiedade privada, social e estatal sendo m\u00e1is socialistas ou menos capitalistas. A maior\u00eda dos principais partidos re\u00fanense, a nivel internacional, dentro da Internacional Socialista, e a nivel europeo, dentro do Partido Socialista Europeo. Ademais da diversidade vinculada \u00e1s s\u00faas variaci\u00f3ns ideol\u00f3xicas, o socialismo tam\u00e9n co\u00f1ece moitos avatares vinculados a contextos xeogr\u00e1ficos e culturais, como o socialismo \u00e1rabe ou o socialismo africano.\nConcepto.\nOrixe da palabra socialismo.\nPara Andrew Vincent, \"a palabra 'socialismo' atopa a s\u00faa ra\u00edz no lat\u00edn \"sociare\", que significa combinar ou compartir. O termo relacionado, m\u00e1is t\u00e9cnico no dereito romano e logo medieval foi \"societas\". Esta \u00faltima palabra poder\u00eda significar compa\u00f1eirismo, as\u00ed como a idea m\u00e1is legalista dun contrato consensuado entre homes libres\".\nAo parecer a palabra \"socialismo\" foi empregada por primeira vez polo monxe Ferdinando Facchinei en 1766 para referirse \u00e1 doutrina dos que defend\u00edan o contrato social como o fundamento da organizaci\u00f3n das sociedades humanas. 20 anos m\u00e1is tarde, outro autor italiano Appiano Buonafede volveu utilizala. O\u00a0termo \"socialismo\" tam\u00e9n se atrib\u00fae en Francia a ierre Leroux\u00a0e Marie Roch Louis Reybaud, mentres que en Gran Breta\u00f1a as\u00f3ciase a Robert Owen, xa que os disc\u00edpulos de Robert Owen xa empregaran en 1827 o termo \u2018socialist\u2019, para designar aos adeptos da doutrina de Owen, no \"Co-operative Magazine.\"\nCon todo, a palabra \"socialismo\", no sentido moderno do termo, aparece por primeira vez, case simultaneamente, cara a 1830 en Gran Breta\u00f1a e en Francia para designar as ideas dos seguidores de Robert Owen, Henri de Saint Simon e grupos da Europa occidental que xurdiran da Revoluci\u00f3n Francesa. O primeiro uso preciso do neoloxismo ad\u00f3itase atribu\u00edr ao sansimoniano franc\u00e9s Pierre Leroux quen no n\u00famero de outubro-decembro de 1833 da \"Revue encyclop\u00e9dique\" publicou un artigo titulado \"Do individualismo e do socialismo\", a\u00ednda que nel criticaba ambas as doutrinas por consideralas o resultado da esaxeraci\u00f3n da idea de liberdade, a primeira, e da idea de asociaci\u00f3n, a segunda. Con todo, nunha nota engadida \u00e1 reimpresi\u00f3n do artigo anos m\u00e1is tarde escribiu:\nEntre agosto de 1836 e abril de 1838 Louis Reybaud publicaba na \"Revue des deux mondes\" tres estudos baixo o t\u00edtulo de \"Socialistas modernos\" dedicados a Saint-Simon, a Charles Fourier e a Robert Owen, e nos que confirmaba que o termo \"socialismo\", no seu sentido moderno, xurdira cara 1830.\nComo destacou Jean-Paul Thomas, toda \u00abpalabra nova, responde a realidades novas. As doutrinas sociais non xorden casualmente a principios do s\u00e9culo XIX. Te\u00f1en como orixe inmediata a revoluci\u00f3n industrial e a miseria que a acompa\u00f1a\u2026 Contrapo\u00f1en \u00e1 procura ego\u00edsta do proveito a visi\u00f3n dunha comunidade de produtores ligados uns a outros por unha solidariedade fraternal\u00bb. Segundo este autor as ra\u00edces do socialismo hai que buscalas nas propostas igualitarias dos grupos \u00abradicais\u00bb da Revoluci\u00f3n Francesa, como a do \"enrag\u00e9\" Jacques Roux que escribiu en 1793, denunciando os acaparamentos dos bens de subsistencia: \u00abos produtos da terra, como os elementos, pertencen a todos os homes. O comercio e o dereito de propiedade non poden consistir en facer morrer de miseria e de inacci\u00f3n aos nosos semellantes\u00bb.\nDistinci\u00f3n entre socialismo e comunismo.\nSegundo \"O manual de Oxford de Karl Marx\", \"Marx usou moitos termos para referirse a unha sociedade poscapitalista: humanismo positivo, socialismo, comunismo, reino da individualidade libre, asociaci\u00f3n libre de produtores etc. Usou estes termos de maneira completamente intercambiable. A noci\u00f3n de que \"socialismo\" e \"comunismo\" son etapas hist\u00f3ricas distintas \u00e9 allea \u00e1 s\u00faa obra, e s\u00f3 entrou no l\u00e9xico do marxismo despois da s\u00faa morte.\nUns dez anos despois da aparici\u00f3n dos termos \u00absocialismo\u00bb e \u00absocialista\u00bb xurdiron en Francia as palabras \u00abcomunismo\u00bb e \u00abcomunista\u00bb e o seu uso difundiuse rapidamente. \u00c9tienne Cabet e o neobabuvista Jean-Jacques Pillot empreg\u00e1ronas de inmediato e o adxectivo \u00abcomunista\u00bb foi usado para referirse a un banquete organizado por Pillot celebrado o 1 de xullo de 1840 nos arredores de Par\u00eds no que participaron m\u00e1is de mil comensais, na s\u00faa maior\u00eda obreiros, e no que se defendeu a necesidade de aplicar reformas que non fosen soamente pol\u00edticas para alcanzar unha \u00abigualdade real\u00bb. En xu\u00f1o de 1843 o poeta alem\u00e1n Heinrich Heine, quen desde hab\u00eda m\u00e1is de dez anos viv\u00eda en Par\u00eds, advertiu do seu crecemento: \u00abOs comunistas son en Francia o \u00fanico partido que merece atenci\u00f3n\u00bb.\nDesde Francia os termos \u00abcomunismo\u00bb e \u00abcomunista\u00bb difund\u00edronse polos Estados alem\u00e1ns e por Su\u00edza, grazas ao libro de Lorenz von Stein publicado en 1842 en Leipzig co t\u00edtulo \"O socialismo e o comunismo na Francia de hoxe\" (\"Der Sozialismus und Communismus deas heutigen Frankreichs\") \u2014Wilhelm Weitling, August Becker e outros utilizaronos enseguida\u2014, e tam\u00e9n por Gran Breta\u00f1a a trav\u00e9s doutras canles. As\u00ed o termo \u00abcomunismo\u00bb foi substitu\u00edndo progresivamente ao orixinario de \u00absocialismo\u00bb ou polo menos confundiuse con el.\nNa d\u00e9cada de 1830, en xeral, a palabra \"socialismo\" chegou a significar case calquera tipo de reforma co prop\u00f3sito de mellorar a situaci\u00f3n do proletariado e \"comunismo\" como m\u00e1is extremo que o socialismo. Unha distinci\u00f3n xeneralizada era que o socialismo socializaba s\u00f3 a produci\u00f3n, mentres que o comunismo socializaba tanto a produci\u00f3n como o consumo.\nSegundo Jean Bruhat, na d\u00e9cada de 1840 \u00abcomunista\u00bb e \u00absocialista\u00bb non eran termos completamente equivalentes xa que os comunistas distingu\u00edanse por unhas ideas que neles estaban m\u00e1is claramente afirmadas que nos socialistas, como a realidade da loita de clases da que se derivaba a necesidade da revoluci\u00f3n \u2014a conquista do Estado\u2014 para alcanzar a nova sociedade, pois para cambiar ao home hab\u00eda que cambiar o r\u00e9xime econ\u00f3mico e social no que viv\u00eda, como o advertiu o neobabuvista Th\u00e9odore D\u00e9zamy cando criticaba aos que cr\u00edan \u00abque para modelar ao home ao seu gusto bastar\u00eda propo\u00f1erllo dun modo testarudo e en\u00e9rxico\u00bb. Estas diferenzas foron as que motivaron que Karl Marx e Friedrich Engels adoptasen o termo \u00abcomunista\u00bb e non o de \u00absocialista\u00bb para chamar \u00e1 Liga que fundaron en 1847 e ao manifesto da mesma feito p\u00fablico ao ano seguinte.\nEn \"Principios do comunismo\", un programa da liga dos comunistas que serviu de borrador para o manifesto, Engels escribiu que hab\u00eda tres tipos de socialistas: os socialistas reaccionarios, os socialistas burgueses (antag\u00f3nicos ambos aos obxectivos comunistas) e os socialistas democr\u00e1ticos (que \u00e1s veces poden ali\u00f1arse \u00fatilmente cos comunistas). Engels explicou en \"Contribuci\u00f3n ao problema da vivenda\" que: \"A caracter\u00edstica esencial do socialismo burgu\u00e9s \u00e9 que pretende conservar a base de todos os males da sociedade presente, querendo ao mesmo tempo po\u00f1er fin a estes males\". Esta clasificaci\u00f3n mant\u00edvose no \"Manifesto Comunista\".\nNas s\u00faas cr\u00edticas mutuas, tanto Marx como Pierre Joseph Proudhon aceptaron que o \"comunismo\" e \"socialismo\" eran distintos. Na Europa cristi\u00e1, cr\u00edase que os comunistas adoptaran o ate\u00edsmo. Na Inglaterra protestante, o termo \"comunismo\" parec\u00edase ao nome do rito da comu\u00f1\u00f3n da Igrexa cat\u00f3lica, polo que \"socialista\" era o termo preferido. O fil\u00f3sofo brit\u00e1nico John Stuart Mill discutiu unha forma de socialismo econ\u00f3mico dentro dun contexto liberal que m\u00e1is tarde se co\u00f1ecer\u00eda como socialismo liberal. En edici\u00f3ns posteriores dos seus \"Principios de econom\u00eda pol\u00edtica\" (1848), Mill argumentou ademais que \"no que respecta a a teor\u00eda econ\u00f3mica, non hai nada en principio na teor\u00eda econ\u00f3mica que excl\u00faa unha orde econ\u00f3mica baseada en pol\u00edticas socialistas\" e promoveu a substituci\u00f3n das empresas capitalistas por cooperativas de traballadores.\nOrixe do socialismo.\nO socialismo naceu como reacci\u00f3n ao capitalismo na primeira metade do s\u00e9culo XIX xurdido do liberalismo econ\u00f3mico e pol\u00edtico, baseado na propiedade privada dos medios de produci\u00f3n, na explotaci\u00f3n do proletariado e que determinaba que o Estado non deb\u00eda intervir en cuesti\u00f3ns sociais e econ\u00f3micas, o que se traduc\u00eda na pr\u00e1ctica no dominio do d\u00e9bil polo forte. A medida que aumentaba o seu n\u00famero e a s\u00faa miseria aumentou a s\u00faa conciencia de clase e comezou a pensarse en facer o mesmo que fixera a burgues\u00eda para conseguir o poder, unha revoluci\u00f3n que lle dese o poder para conseguir a igualdade social. Foi en Gran Breta\u00f1a, o pa\u00eds m\u00e1is industrializado de Europa, onde m\u00e1is forza tivo o pensamento socialista ao principio. Robert Owen foi un dos primeiros te\u00f3ricos do socialismo. En Francia Louis Blanc foi outros dos te\u00f3ricos socialistas da primeira \u00e9poca. Pero o m\u00e1is importante dos pensadores socialistas do XIX apareceu en Alema\u00f1a, foi Karl Marx, as s\u00faas obras constitu\u00edron a base do soporte te\u00f3rico da ideolox\u00eda socialista e a el d\u00e9beselle a teorizaci\u00f3n de que a riqueza debe quedar nas mans do obreiro que a produce e que unha revoluci\u00f3n obreira levar\u00eda a unha sociedade xusta e libre, na cal cada cidad\u00e1n dar\u00eda en funci\u00f3n das posibilidades e recibir\u00eda en funci\u00f3n das s\u00faas necesidades.\nHistoria.\nA influencia da Ilustraci\u00f3n e o socialismo ut\u00f3pico.\nInglaterra foi un dos berces do socialismo ut\u00f3pico. Existiron d\u00faas causas importantes que dan ao socialismo ut\u00f3pico ingl\u00e9s o seu car\u00e1cter peculiar: a revoluci\u00f3n industrial, coas s\u00faas miserias para o desenvolvemento do proletariado brit\u00e1nico, e o desenvolvemento dunha nova p\u00f3la da ciencia, a econom\u00eda pol\u00edtica, concepto asociado \u00e1 procura de dominio titular das ciencias pol\u00edticas.\nEn Francia tivo un car\u00e1cter m\u00e1is filos\u00f3fico que en Inglaterra. O seu primeiro representante foi o conde Henri de Saint-Simon, considerado por Engels o creador da idea en estado embrionario que foi empregada por todos os socialistas posteriores. Propuxo a Federaci\u00f3n de Estados Europeos como instrumento pol\u00edtico para controlar o comezo e o desenvolvemento de guerras. Ao mesmo tempo Charles Fourier, concibiu os falansterios (comunidades humanas rexidas por normas de libre albedr\u00edo e ideolox\u00edas econ\u00f3micas socializadas).\nOs debates entre os socialistas cl\u00e1sicos.\nPouco despois apareceu a teor\u00eda comunista marxista que dende unha teor\u00eda cr\u00edtica do comunismo, desenvolveu unha proposta pol\u00edtica, o socialismo cient\u00edfico. Karl Marx postula nunha das s\u00faas obras a diferenciaci\u00f3n entre \u00abvalor de mercado\u00bb e \u00abvalor de cambio\u00bb dunha mercador\u00eda e a definici\u00f3n de plusval\u00eda, sendo estas as s\u00faas maiores contribuci\u00f3ns \u00e1 econom\u00eda pol\u00edtica; non obstante, os economistas modernos non empregan estes conceptos do mesmo modo que o fan os seguidores da escola marxista do pensamento econ\u00f3mico, argumentando que a teor\u00eda exposta por Marx non contempla a interacci\u00f3n total da ciencia econ\u00f3mica e que se ve parcializada polo comunismo. Entre os socialistas houbo axi\u00f1a unha divis\u00f3n entre marxistas e anarquistas, que eran a esencia m\u00e1is pr\u00f3xima \u00e1 ideolox\u00eda marxista. O marxismo como teor\u00eda recibiu moitas cr\u00edticas, e algunhas delas constitu\u00edron durante moitas d\u00e9cadas a base ideol\u00f3xica da maior\u00eda de partidos socialistas. M\u00e1is tarde, a ra\u00edz da Revoluci\u00f3n rusa e da interpretaci\u00f3n que lle deu Lenin, o leninismo converteuse en foco de admiraci\u00f3n dos partidos comunistas, agrupados baixo \u00e1 III\u00aa Internacional.\nA teor\u00eda marxista constr\u00faese conxuntamente co anarquismo. O anarquismo p\u00f3dese inscribir dentro dos conceptos temper\u00e1ns do socialismo, que como ideal busca que as persoas decidan sobre as s\u00faas vidas libre e independentemente, a abolici\u00f3n do Estado e de toda autoridade, exaltando o individuo.\nA meta do socialismo \u00e9 constru\u00edr unha sociedade baseada na igualdade, a equidade econ\u00f3mica, a iniciativa persoal, a cooperaci\u00f3n moral dun individuo, eliminando as compensaci\u00f3ns estratificadas por esforzo, promovendo estruturas pol\u00edticas e econ\u00f3micas de distribuci\u00f3n como por exemplo o seguro social.\nO socialismo no s\u00e9culo XX.\nO socialismo acadou o seu apoxeo pol\u00edtico a finais do s\u00e9culo XX no bloque comunista de Europa, a Uni\u00f3n Sovi\u00e9tica e os estados comunistas de Asia e do Caribe. Trala segunda guerra mundial, a tensi\u00f3n militar-ideol\u00f3xica entre o bloque comunista, encabezado pola Uni\u00f3n Sovi\u00e9tica, e o capitalista, encabezado polos Estados Unidos, desembocou nun enfrontamento pol\u00edtico que se co\u00f1eceu como guerra fr\u00eda. Culminou coa disoluci\u00f3n pol\u00edtica da URSS, tras unha crise agravada pola s\u00faa situaci\u00f3n econ\u00f3mica e pol\u00edtica e fortes presi\u00f3ns externas, acompa\u00f1ada dunha pronunciada crise nos demais Estados socialistas, principalmente os europeos.\nErnest Mandel respostaba nun escrito do ano 1987 \u00e1 pregunta de que \u00e9 o comunismo, diferenci\u00e1ndoo do socialismo, e clarexando que ning\u00fan dos dous (socialismo ou comunismo) exist\u00edan naquel intre en ning\u00fan lugar do mundo. Para este autor marxista, por socialismo debera entenderse un sistema social non que xa non hai mercador\u00edas, nin clases sociais e no que o acceso aos medios de consumo a\u00ednda depende da aportaci\u00f3n de traballo de cada quen \u00e1 sociedade. O horizonte do comunismo est\u00e1 moito m\u00e1is al\u00f3, pois o criterio para a satisfacci\u00f3n das necesidades de cada quen xa nada ten que ver coa s\u00faa achega de traballo e, engade Mandel, xa non existe propiedade privada nin estatal dos medios de produci\u00f3n. \nO socialismo do s\u00e9culo XXI.\nO socialismo do s\u00e9culo XXI \u00e9 un concepto que aparece na escena mundial en 1996, a trav\u00e9s de Heinz Dieterich Steffan. A expresi\u00f3n adquiriu difusi\u00f3n mundial despois de que fose mencionada polo presidente de Venezuela, Hugo Ch\u00e1vez, o 30 de xaneiro de 2005, dende o V Foro Social Mundial.\nNo marco da Revoluci\u00f3n Bolivariana, Ch\u00e1vez sinalou que para chegar a este socialismo haber\u00e1 unha etapa de transici\u00f3n que denomina \"Democracia Revolucionaria\". Hugo Ch\u00e1vez afirmou nun discurso a mediados de 2006:\nAdemais, este socialismo non est\u00e1 predefinido, sen\u00f3n que dixo Ch\u00e1vez:\nSocialismo e socialdemocracia.\nO socialismo \u00e9, \u00e1s veces, confundido coa socialdemocracia xa que, hoxe en d\u00eda, a maior\u00eda dos partidos pol\u00edticos europeos que eran na s\u00faa orixe socialistas def\u00ednense agora coma socialdem\u00f3cratas. Sucede as\u00ed, por exemplo, en Espa\u00f1a, co Partido Socialista Obrero Espa\u00f1ol, ou en Francia co Partido Socialista.\nExisten diversos tipos de socialismo, entre os que podemos destacar os seguintes:"}
{"id": "18248", "revid": "23204", "url": "https://gl.wikipedia.org/wiki?curid=18248", "title": "Socialismo ut\u00f3pico", "text": "A expresi\u00f3n socialismo ut\u00f3pico designa \u00e1s doutrinas dos primeiros socialistas europeos a comezos do s\u00e9culo XIX (que precederon a Karl Marx e Friedrich Engels) como Robert Owen en Gran Breta\u00f1a ou Saint-Simon e Charles Fourier en Francia. Esta corrente nacida da Ilustraci\u00f3n e do pensamento filos\u00f3fico de Hegel, estivo principalmente influenciada polo humanismo. Nun principio inscribiuse nunha perspectiva de progreso e de fe no home e na tecnolox\u00eda. Viviu o seu apoxeo ata 1870, cando foi eclipsado, no seo do movemento socialista, polo \u00e9xito do marxismo. O concepto de \"socialismo ut\u00f3pico\" foi concibido por Friedrich Engels e recollido polos marxistas (que o opuxeron \u00e1 noci\u00f3n de socialismo cient\u00edfico). As doutrinas que engloban o socialismo ut\u00f3pico non son, para os contrarios a estas ideas, m\u00e1is ut\u00f3picas que calquera outra doutrina que busque \u00e1 creaci\u00f3n dunha sociedade ideal non existida anteriormente (inclu\u00edndo as doutrinas marxistas que anuncian a chegada dunha sociedade sen clases).\nO socialismo ut\u00f3pico caracter\u00edzase polo desexo de establecer comunidades ideais segundo diversos modelos, alg\u00fans rexidos por normas estritas e outros m\u00e1is libertarios; alg\u00fans comunistas, por outro lado, permiten unha maior propiedade individual. O socialismo ut\u00f3pico caracter\u00edzase sobre todo polo seu m\u00e9todo de transformaci\u00f3n da sociedade, que, no seu conxunto, non se basea nunha revoluci\u00f3n pol\u00edtica, nin nunha acci\u00f3n reformista impulsada polo Estado, sen\u00f3n na creaci\u00f3n, por iniciativa cidad\u00e1, dunha sociedade socialista, incluso dentro dun sistema capitalista. Segundo este modelo, ser\u00eda a acumulaci\u00f3n de comunidades socialistas as que substituir\u00edan progresivamente \u00e1 sociedade capitalista.\nA figura m\u00e1is notable dos pensadores ingleses que se preocupaban por mellorar as condici\u00f3ns dos obreiros foi Robert Owen, quen tratou de levar \u00e1 practica as s\u00faas ideas sobre a organizaci\u00f3n do traballo e a distribuci\u00f3n da riqueza, establecendo o seguro social, bibliotecas, escolas para nenos e adultos e outras prestaci\u00f3ns para os obreiros nunha comunidade que chamou New Harmony. Ao longo da historia produc\u00edronse centos de experiencias de creaci\u00f3n de comunidades socialistas vinculadas ao socialismo ut\u00f3pico. Ata o momento, s\u00f3 se produciron a pequena escala (en comunidades duns centos de persoas) e xeralmente cunha limitada duraci\u00f3n. A s\u00faa continuidade non est\u00e1 garantida por ning\u00fan \u00f3rgano central ou pol\u00edtico."}
{"id": "18249", "revid": "23204", "url": "https://gl.wikipedia.org/wiki?curid=18249", "title": "Movemento obreiro en Espa\u00f1a", "text": "A singularidade hist\u00f3rica de Espa\u00f1a, a influencia dos distintos pa\u00edses europeos, pero con especial relevancia o escuro e longo per\u00edodo franquista, marcar\u00e1n un antes e un despois nos movementos obreiros e organizaci\u00f3ns empresariais.\nO movemento obreiro ata a guerra civil espa\u00f1ola.\nSobre o ano 1868, na \u00e9poca da revoluci\u00f3n burguesa e na \u00e9poca da Rep\u00fablica Federal dos anos 1873-74, naceu o movemento obreiro espa\u00f1ol, o primeiro movemento revolucionario da clase obreira espa\u00f1ola. A Primeira Internacional (1864) organizouse en Espa\u00f1a a trav\u00e9s da AIDS (Alianza Internacional da Democracia Socialista). As\u00ed pois, o movemento obreiro espa\u00f1ol contou cunha preponderancia dos sectores anarquistas, fronte \u00e1 preponderancia socialista da maior parte de Europa.\nA principal caracter\u00edstica deste movemento ser\u00eda a defensa da \"ausencia de restrici\u00f3n\" e da liberdade total dos grupos locais. Os seus prantexamentos res\u00famense na f\u00f3rmula \"anarqu\u00eda pol\u00edtica, ate\u00edsmo relixioso, socialismo-colectivismo en econom\u00eda\". En definitiva def\u00ednense coma partidarios da \"acci\u00f3n revolucionaria directa\" e como abertamente \"anti-electorais\". Ademais, moitos anarquistas empezaron a defender o terrorismo individual coma \"excitante revolucionario\".\nEn 1870 a Federaci\u00f3n Rexional Espa\u00f1ola da Internacional de traballadores contaba con 30.000 sindicalistas. Influencia nela, no leste e no Sur, a Alianza da Democracia Socialista, grupo que conseguiu co tempo o dominio da Federaci\u00f3n, imp\u00f3ndose no congreso de Barcelona dese mesmo ano o programa anarquista: absterse da actividade pol\u00edtica (non crear partido obreiro - non votar) e a defensa da \"acci\u00f3n directa\". Mentres, o marxismo defend\u00eda a necesidade dunha democracia obreira organizada e centralizada, e para chegar a ela defend\u00eda a necesidade dun partido pol\u00edtico obreiro.\nA ruptura entre Karl Marx e Mikhail Bakunin produciuse en 1872, quedando a Federaci\u00f3n Espa\u00f1ola ali\u00f1ada co segundo, sen se crear polo tanto partido obreiro ning\u00fan, o que se supl\u00eda coas consignas antielectorais ou co apoio puntual \u00f3s republicanos federais. Entrementres, o minoritario grupo marxista tratou de encher ese baleiro coa creaci\u00f3n do partido obreiro PSOE en 1879 e do sindicato de clase obreira UXT en 1888.\nCo novo s\u00e9culo XX, desenvolveuse o movemento obreiro coincidindo coa industrializaci\u00f3n de Asturias, Pa\u00eds Vasco, e Catalu\u00f1a. Tam\u00e9n produc\u00edronse neste momento diverxencias no anarquismo espa\u00f1ol. Exist\u00edan correntes \"puristas\" antisindicais, correntes partidarias do terrorismo individual e por \u00faltimo exist\u00edan correntes anarcosindicalistas, baseadas na teor\u00eda do sindicalismo revolucionario coherentemente formulada por te\u00f3ricos revolucionarios franceses.\nEn Espa\u00f1a ser\u00eda onde o anarcosindicalismo logre crear unha verdadeira forza de masas. En 1907 f\u00fandase o grupo \"Solidaridad Obrera\" en Barcelona, de tendencia anarcosindicalista, e que publica un \u00f3rgano de expresi\u00f3n do mesmo nome, peri\u00f3dico co\u00f1ecido popularmente como a \"Soli\". C\u00e1 recesi\u00f3n econ\u00f3mica de 1908/9, fronte \u00f3s despedimentos e a reduci\u00f3n salarial, a \"Soli\" prop\u00f3n a posibilidade da folga xeral. Co chamamento a filas de recrutas para a guerra colonial en Marrocos, esta folga estala. O resultado: a \"Semana Tr\u00e1xica de Barcelona.\nOs anarcosindicalistas, c\u00f3 control da \"Soli\", convocan un Congreso Nacional de Traballadores en Barcelona en 1910. Acordan crear a CNT (Confederaci\u00f3n Nacional do Traballo), que chegar\u00eda a converterse no principal sindicato de masas da clase obreira espa\u00f1ola ata a guerra civil, superando \u00e1 UXT. Composta de sindicatos \"sen ideolox\u00eda\" en principio, te\u00f1en pouca disciplina organizativa, intentan evitar o fomento da folga como arma econ\u00f3mica que freara a \"acci\u00f3n directa\". O car\u00e1cter anarcosindicalista ou sindicalista revolucionario da CNT quedaba claro.\nEsta gran central sindical, se no conxunto do estado superou \u00e1 UXT, en Catalu\u00f1a converteuse en case a \u00fanica central (especialmente importante porque Catalu\u00f1a era a maior rexi\u00f3n obreira espa\u00f1ola). A CNT ti\u00f1a un car\u00e1cter case exclusivamente obreiro, con moi poucos intelectuais de clase media. O seu ton, poder\u00eda dicirse, era \"rudo\" e dun anti-intelectualismo decididamente proletario. E, por\u00e9n, as revistas e bibliotecas que as s\u00faas agrupaci\u00f3ns fomentaban contribu\u00edron decisivamente \u00e1 culturizaci\u00f3n da clase obreira nese anos en que a ensinanza p\u00fablica brillaba pola s\u00faa ausencia.\nInda que teoricamente, non se apoiaban as folgas parciais nin econ\u00f3micas; obviamente os Sindicatos membros da CNT v\u00edronse inmersos nelas. Se o sindicato CNT, nas s\u00faas bases non tivera apoiado estas mobilizaci\u00f3ns nunca tivera sido un sindicato de masas. Foi o instinto de clase dos militantes da base o que se impuxo \u00e1s teorizaci\u00f3ns da \"direcci\u00f3n\". Evidentemente, o car\u00e1cter asembleario e federalista da organizaci\u00f3n permitiu que cada federaci\u00f3n da confederaci\u00f3n, a nivel sectorial ou local, tomara as decisi\u00f3ns que lle pareceran pertinentes.\nAs folgas industriais estend\u00edanse polo norte, as folgas campesi\u00f1as por Andaluc\u00eda a finais da d\u00e9cada de 1910. Este foi o ambiente no que foi recibido o triunfo da revoluci\u00f3n bolxevique en Rusia. A clase obreira espa\u00f1ola, como a mundial, quedou moi impresionada c\u00e1 vitoria da revoluci\u00f3n bolxevique sovi\u00e9tica. O impacto no PSOE e a UXT \u00e9 bastante co\u00f1ecido, levando \u00e1 creaci\u00f3n do primeiro PCE; pero non se insiste tanto no feito de que produciu gran simpat\u00eda entre os medios confederais, cheg\u00e1ndose a afiliar \u00e1 III Internacional, por un tempo, a CNT.\nO feito de que a rep\u00fablica sovi\u00e9tica fora neses tempos unha democracia de traballadores, que funcionaba a trav\u00e9s das asembleas obreiras ou \"soviets\", permitiu que os anarcosindicalistas espa\u00f1ois, con moita raz\u00f3n, viran nela a encarnaci\u00f3n dos seus ideais colectivistas.\nO lugar onde a CNT ti\u00f1a m\u00e1is influencia, Catalu\u00f1a, ti\u00f1a a parte m\u00e1is activa da clase media e a parte m\u00e1is poderosa do movemento obreiro. O catalanismo burgu\u00e9s prem\u00eda forte, e tem\u00eda \u00e1 vez a forza dos traballadores.\nA finais da d\u00e9cada dos 10, os patr\u00f3ns organiz\u00e1ronse en toda Espa\u00f1a contra o socialismo e o sindicalismo revolucionario. A polic\u00eda era desbordada polo movemento obreiro. Moitos obreiros viron o terrorismo individual anarquista como unha manobra de provocadores para xustificar a persecuci\u00f3n e a represi\u00f3n policial. O terrorismo \"branco\" dos pistoleiros da patronal empeorou as cousas.\nO que na primeira guerra mundial a econom\u00eda dunha Espa\u00f1a neutral crecera, fortaleceu \u00e1 clase obreira e \u00e1 CNT.\nEn 1917-18 deuse un incremento da actividade folgu\u00edstica. O goberno prohibiu a \"Soli\" (Solidaridad Obrera, \u00f3rgano oficial da confederaci\u00f3n), pechou centros obreiros e detivo dirixentes. En 1919 produciuse a folga da empresa el\u00e9ctrica \"La Canadiense\", que se estendeu e produciu unha folga xeral na industria e no campo catal\u00e1ns. Vitoria parcial da CNT, tras unha dura loita. E \u00e9 que a mobilizaci\u00f3n foi importante: o 24 de marzo de 1919 a CNT volveu a convocar unha folga xeral para liberar \u00f3s presos da folga anterior. Houbo 3 semanas de loita social en Barcelona e outras cidades.\nO goberno reaccionou con p\u00e1nico \u00e1 loita, e o 3 de abril o Parlamento aprobou a xornada de 8 horas. O goberno ordenou formar as comisi\u00f3ns mixtas de negociaci\u00f3n. Eran triunfos arrancados pola clase traballadora coa s\u00faa loita. Pero a detenci\u00f3n de sindicalistas levou \u00e1 direcci\u00f3n da CNT a anarquistas puros, que responderon \u00f3 terrorismo \"branco\" con acci\u00f3ns de terrorismo individual. Isto foi criticado por moitos sectores da mesma organizaci\u00f3n. Antigos polic\u00edas da \"Brigada pol\u00edtico-social\" encarg\u00e1ronse de dirixir as bandas de pistoleiros da patronal contra os confederais e as organizaci\u00f3ns obreiras en xeral.\nA fines de 1919, o goberno intentou pactar c\u00f3 sector sindicalista da CNT, pero a Federaci\u00f3n de Patronos planteou o \"lock-out\" e a loita recruouse. A patronal formou a obreiros desclasados no Sindicato Libre (ultracat\u00f3lico e reaccionario) contra os Sindicatos \u00danicos da CNT. A loita pistoleira entre ambos grupos produciu unha nova escalada terrorista. A extensi\u00f3n do terrorismo en 1920, xunto cos \"lock-out \" e a Folga Xeral convocada para o 24 de xaneiro, produciron unha tensi\u00f3n extrema.\nO terrorismo e a loita social estend\u00e9ronse a toda Espa\u00f1a. Tam\u00e9n en 1920, o goberno pasou da li\u00f1a reformista \u00e1 li\u00f1a dura, deixando de negociar e reprimindo \u00e1 CNT, c\u00e1 polic\u00eda e o ex\u00e9rcito. Aplic\u00e1base a criminal \"ley de fugas\", que permit\u00eda o asasinato dos detidos alegando intento de fuxida. Houbo unha espectacular resposta anarcosindicalista, finalizada c\u00f3 asasinato en Madrid do primeiro ministro Eduardo Dato, a principios de 1921, por tres pistoleiros anarquistas.\nO ex\u00e9rcito reaccionou brutalmente contra a CNT. En 1922 descendeu a violencia pola vitoria da represi\u00f3n. A clase obreira resultou queimada pola \"acci\u00f3n directa\". En conclusi\u00f3n, podemos dicir que o terrorismo individual foi contraproducente \u00f3 conseguir a oposici\u00f3n das clases medias e provocar a antipat\u00eda da clase obreira. Facilitou o aumento da represi\u00f3n e a chegada de Primo de Rivera en 1923.\nDurante o primeiro bienio da II Rep\u00fablica, o movemento obreiro goza dun per\u00edodo de bonanza relativa, por canto as autoridades eran favorables a este, a\u00ednda que non as\u00ed as circunstancias econ\u00f3micas. Son precisamente estas circunstancias as que fan impacientarse os obreiros que non ven chegar todos os beneficios prometidos polos republicanos e prod\u00facense desordes revolucionarias, como as ocorridas en Arnedo, Castilbranco e Casas Viejas que co tempo haber\u00edan de prexudicar o movemento obreiro, por canto provocan a sa\u00edda dos partidos progresistas do goberno.\nCulmina esta situaci\u00f3n cando, tras o triunfo electoral da CEDA en novembro de 1933, comeza o recorte dos avances sociais obtidos no bienio anterior, o que d\u00e1 lugar \u00f3 movemento revolucionario de outubro de 1934 e a s\u00faa dura represi\u00f3n polo goberno, especialmente en Asturias e Catalu\u00f1a.\nA situaci\u00f3n en Europa, c\u00f3s r\u00e9ximes nazi e fascista no goberno en Alema\u00f1a e Italia respectivamente e aumentando a s\u00faa influencia noutros pa\u00edses, motiva a decisi\u00f3n dos sindicatos de esquerda de apoiar a coalici\u00f3n electoral do Frente Popular e a volta \u00f3 goberno da rep\u00fablica dos partidos de esquerda.\nDende a guerra civil \u00f3 retorno constitucional.\nIndubidabelmente, o indicio de revoluci\u00f3n espa\u00f1ola de 1936 \u00e9 un exemplo de como a clase obreira pode cambiar a s\u00faa sorte acabando c\u00f3 capitalismo e dirixindo o seu propio destino. Se acabou esta loita derrotada polo fascismo foi pola inoportunidade do momento en que se produciu, distraendo enerx\u00edas \u00f3 esforzo prioritario de ga\u00f1ar a guerra e \u00e1s divisi\u00f3ns internas do bando revolucionario, polas indecisi\u00f3ns, e as traiz\u00f3ns incluso, de moitos dirixentes.\nTrala guerra civil espa\u00f1ola e durante o per\u00edodo franquista, todos os movementos obreiros e partidos pol\u00edticos som\u00e9rxense no exilio e a clandestinidade.\nDurante este per\u00edodo a pol\u00edtica social do franquismo anulou en primeiro lugar as disposici\u00f3ns da Rep\u00fablica, sobre todo a reforma agraria, e restitu\u00edu as\u00ed mesmo propiedades e f\u00e1bricas incautadas na zona republicana durante a guerra \u00f3s seus antigos donos. Os organismos do sindicalismo vertical deron unha clara vantaxe en todo momento \u00f3s empresarios, e os traballadores soamente ter\u00e1n unha posibilidade de defensa dos seus intereses nos cargos de elecci\u00f3n directa (enlaces sindicais, xurados de empresa desde 1954). O Estado regulaba a trav\u00e9s do Ministerio de Traballo as condici\u00f3ns \u00e1s que se hab\u00edan de axustar as relaci\u00f3ns laborais, nas que pod\u00edan intervir os patr\u00f3ns adaptando a regulamentaci\u00f3n do ramo \u00e1s caracter\u00edsticas espec\u00edficas da empresa.\nHoubo, con todo, alg\u00fans conflitos obreiros importantes desde a segunda metade dos anos corenta, como a folga xeral do primeiro de maio de 1947 en Biscaia e Guip\u00fascoa, alentada polo Goberno Vasco desde o exilio e secundada tanto por nacionalistas como por esquerdistas, que foron reprimidos duramente.\nA principios dos cincuenta os baixos salarios e a alza de prezos provocaron a\u00ednda varios conflitos laborais: a folga dos tranv\u00edas de Barcelona de 1951, que se estendeu a varios sectores; as folgas xerais de abril dese mesmo ano en Biscaia e Guip\u00fascoa, e alg\u00fans conflitos m\u00e1is en Vitoria, Pamplona e Madrid. En 1956 - 58 rexistr\u00e1ronse tam\u00e9n folgas en varios puntos de Espa\u00f1a. A isto tam\u00e9n se uniron disturbios nas Universidades, sobre todo na de Madrid en 1956.\n\u00c1 calor dos cambios sociais e destas mobilizaci\u00f3ns, xunto c\u00f3 relevo xeracional que ten lugar ent\u00f3n, xurdiron novos grupos de activistas obreiros, vinculados a movementos cristi\u00e1ns de base, Hermandades Obreiras de Acci\u00f3n Cat\u00f3lica (HOAC) fundadas en 1946; a Xuventude Obreira Cristi\u00e1n (JOC).\nA conflitividade laboral, viuse favorecida pola nova estrutura de oportunidades pol\u00edticas que ofrec\u00eda a Lei de Convenios Colectivos de 1958. Esta potenciaba os xurados de empresa e o papel dos enlaces sindicais, o que levou a que os salarios e condici\u00f3ns laborais foran fixadas en convenios directos entre os representantes dos empresarios e os traballadores. As\u00ed, multiplic\u00e1ronse os conflitos laborais.\nA mobilizaci\u00f3n laboral favoreceu o crecemento dunha organizaci\u00f3n sindical clandestina: as Comisi\u00f3ns Obreiras (CC.OO.), sobre todo desde 1962. As CC.OO. xurdiron como comit\u00e9, para negociar os convenios colectivos \u00e1 marxe do sindicalismo oficial, e foron dirixidas maiormente por activistas vinculados \u00f3 PCE. Tam\u00e9n xurdiron \u00f3 abeiro da nova estrutura de relaci\u00f3ns laborais outros sindicatos clandestinos, como a Uni\u00f3n Sindical Obreira (USO), formada en 1960 en Asturias e no Pa\u00eds Vasco a partir de n\u00facleos d\u00e1 JOC; a ela uniuse a pervivencia da UXT nalgunhas zonas, e a m\u00e1is d\u00e9bil de ELA-STV no Pa\u00eds Vasco. Desde comezos dos anos setenta far\u00e1n a s\u00faa aparici\u00f3n alg\u00fans sindicatos m\u00e1is, como a CSUT ou o Sindicato Obreiro Galego (SOG).\nEra Constitucional: Do movemento obreiro \u00e1s organizaci\u00f3ns sindicais.\nO 28 de abril de 1977 iniciase o per\u00edodo democr\u00e1tico das organizaci\u00f3ns sindicais en Espa\u00f1a. As\u00ed \u00e1brese unha nova etapa na realidade sindical espa\u00f1ola, Enrique de la Mata Gorostizaga, ent\u00f3n ministro de Relaci\u00f3ns Sindicais, abriu a porta \u00f3 pluralismo sindical c\u00f3 reco\u00f1ecemento de UXT, Comisi\u00f3ns Obreiras, USO, ELA-STV, SOC e CNT.\nDurante os anos posteriores iniciase un per\u00edodo de confrontaci\u00f3n que dura tres ou catro anos, en torno \u00f3 que se chamou \"modelos sindicais\", que reflect\u00edan, sen d\u00fabida, cuesti\u00f3ns de fondo, pero que as\u00ed mesmo respond\u00edan a intereses t\u00e1cticos tan evidentes coma conxunturais. Comisi\u00f3ns Obreiras quer\u00eda prolongar, e sobre todo capitalizar, h\u00e1bitos e inercias da clandestinidade, e UXT, estaba interesada en defender as pr\u00e1cticas e estruturas habituais dun sindicalismo na legalidade, com\u00fan \u00f3 resto de Europa.\nUXT defendeu unha l\u00f3xica sindical, mentres que Comisi\u00f3ns Obreiras era dunha l\u00f3xica movementista. En realidade, os comunistas descubriron durante a clandestinidade que para eles era infinitamente m\u00e1is operativa unha plataforma, un movemento, que un sindicato: por iso liquidaron o que ti\u00f1an, a OSO, e pasaron a formar parte de Comisi\u00f3ns Obreiras. Pero agora, na legalidade, lles era imposta de forma inevitable a necesidade de facer das mesmas un sindicato. Isto implicaba tempo, cambio de mentalidade e, sobre todo, tratar de capitalizar a inercia anterior no novo sistema de medir: as elecci\u00f3ns sindicais de 1978.\nDe a\u00ed que a pol\u00e9mica se centrase en torno a cuesti\u00f3ns como listas abertas ou pechadas, preponderancia dos l\u00edderes ou das siglas sindicais, fincap\u00e9 sobre os comit\u00e9s ou as secci\u00f3ns sindicais, asemble\u00edsmo ou democracia representativa etc\u00e9tera. A preponderancia do modelo sindical (\u00e9 dicir, estruturas representativas de car\u00e1cter sectorial e territorial, centralidade da negociaci\u00f3n colectiva, primac\u00eda das propostas xerais sobre o espontane\u00edsmo de base etc., que definen a realidade sindical na democracia) creando con iso as bases para un novo marco de relaci\u00f3ns laborais, que atopa a s\u00faa expresi\u00f3n legal no Estatuto dos Traballadores (aprobado a comezos de 1980) e na Lei Org\u00e1nica de Liberdade Sindical (LOLS), de 1985.\nBreve descrici\u00f3n das organizaci\u00f3ns sindicais maioritarias actuais.\nNa actualidade, os dous sindicatos con maior representaci\u00f3n son Comisi\u00f3ns Obreiras (CCOO) e a Uni\u00f3n Xeral de Traballadores (UXT).\nAs Comisi\u00f3ns Obreiras xurdiron a ra\u00edz das folgas mineiras asturianas de 1962 e 1963 (sendo o seu primeiro antecedente as comisi\u00f3ns de f\u00e1brica do Pa\u00eds Vasco de 1956 e a comisi\u00f3n obreira de 1958 en Xix\u00f3n). Apoiadas polo Partido Comunista de Espa\u00f1a (PCE) lograron unha r\u00e1pida difusi\u00f3n e caracteriz\u00e1ronse por loitar, desde o seu interior, contra o sindicalismo vertical da Central Nacional de Sindicatos (CNS). Declaradas ilegais en decembro de 1966, perderon parte da s\u00faa influencia durante o per\u00edodo de clandestinidade, A\u00ednda que volveron a ser o principal sindicato tras ser declaradas legais en 1977.\nNas elecci\u00f3ns sindicais de 1978 ti\u00f1an unha posici\u00f3n superior \u00e1 da UXT, predominio que perderon nas elecci\u00f3ns sindicais de 1986 recuper\u00e1ndose posteriormente. En 1987 Antonio Guti\u00e9rrez substitu\u00edu na presidencia \u00f3 seu l\u00edder hist\u00f3rico, Marcelino Camacho. Antonio Guti\u00e9rrez deixou paso \u00f3 actual presidente Jos\u00e9 Mar\u00eda Fidalgo.\nA Uni\u00f3n Xeral de Traballadores - UXT, experimentou un crecemento espectacular durante a II Rep\u00fablica, \u00e1 que defendeu nas grandes cidades tras o alzamento de 1936. Foi declarada ilegal durante o franquismo, polo que perdeu gran parte da s\u00faa influencia e todo o seu patrimonio. Tras a morte do xeneral Francisco Franco en 1975, recuperou a legalidade e a partir de 1986 afianzou o seu liderado dentro do movemento sindical espa\u00f1ol. Creou unha plataforma de acci\u00f3n sindical con CCOO en 1988 para protestar, na opini\u00f3n destes sindicatos, pola pol\u00edtica social-liberal do Partido Socialista Obreiro Espa\u00f1ol (PSOE), convocando unha folga xeral en toda Espa\u00f1a o 14 de decembro de 1988, cunha resposta de apoio masivo por parte da poboaci\u00f3n. En 1992 volveron convocar outra folga xeral, esta vez de media xornada, que tivo menos repercusi\u00f3n c\u00e1 anterior. Durante o XXXVI Congreso da UXT (1994), o que fora o seu secretario xeral desde 1976, Nicol\u00e1s Redondo, foi substitu\u00eddo por C\u00e1ndido M\u00e9ndez.\nOrganizaci\u00f3ns empresariais. CEOE.\nA CEOE, siglas de Confederaci\u00f3n Espa\u00f1ola de Organizaci\u00f3ns Empresariais, \u00e9 unha asociaci\u00f3n espa\u00f1ola fundada en Madrid en 1977 para a defensa dos intereses empresariais e a s\u00faa representaci\u00f3n ante o goberno, os sindicatos e as agrupaci\u00f3ns internacionais. Presidiuna Carlos Ferrer Salat ata 1984 e, dende ent\u00f3n est\u00e1 \u00e1 s\u00faa cabeza Jos\u00e9 Mar\u00eda Cuevas. En 1984 integrou \u00e1 Confederaci\u00f3n Espa\u00f1ola da Pequena e Mediana Empresa (CEPYME). A afiliaci\u00f3n dun empresario individual ou dunha central patronal \u00e1 CEOE \u00e9 voluntaria."}
{"id": "18251", "revid": "23204", "url": "https://gl.wikipedia.org/wiki?curid=18251", "title": "Bruce Willis", "text": "Walter Bruce Willis, nado en Idar-Oberstein, Alema\u00f1a, o 19 de marzo de 1955, \u00e9 un actor estadounidense.\nTraxectoria.\nNado como Walter Bruce Willis nunha base militar estadounidense en Alema\u00f1a de pai americano e nai alem\u00e1. Foi o irm\u00e1n m\u00e1is vello de catro (tres nenos e unha nena), un dos cales, David Willis \u00e9 produtor de cine. Creceu en Penns Grove, Nova Jersey onde demostrou ser un grande estudante, e onde tomou clases de teatro por primeira vez, que, non obstante, \u00f3 rematar os seus estudos secundarios non ir\u00eda \u00e1 universidade, sen\u00f3n que empezar\u00eda a traballar transportando traballadores nunha f\u00e1brica local, m\u00e1is tarde como garda de seguridade nunha central el\u00e9ctrica. E tam\u00e9n tocando a harm\u00f3nica cun grupo de R&amp;B chamado Loose Goose. M\u00e1is tarde, botando en falla a actuaci\u00f3n, estudou arte dram\u00e1tica na Universidade Estatal de Montclair, da cal marchou a Nova York para comezar a s\u00faa carreira de actor.\nFixo o seu debut no cine na pel\u00edcula \"The First Deadly Sin\" (1980), non obstante o p\u00fablico empezou a fixarse nel cando interpretou un papel na serie de TV Miami Vice, o que lle serviu de trampol\u00edn para conseguir o papel protagonista na afamada serie da ABC \"Moonlight\" (1985-1989). E no ano 1988 cando conseguiu o papel de John McLane na pel\u00edcula de acci\u00f3n \"Die Hard\", que acabar\u00eda marcando a s\u00faa carreira, no que redefine o heroe de acci\u00f3n como un home vulnerable e case sempre \u00e1 beira do erro. M\u00e1is tarde, no ano 1989, Willis explorou a s\u00faa parte c\u00f3mica na pel\u00edcula \"Mira quen fala\".\nNo ano 1987 casa coa s\u00faa noiva, a tam\u00e9n actriz Demi Moore, coa que tivo tres fillos antes do seu divorcio no ano 2000.\nNo ano 1990 Willis empeza un per\u00edodo de altibaixos, primeiro co fracaso de cr\u00edtica e p\u00fablico \"The Bonfire of the Vanities\" (1990), seguido do grande \u00e9xito \"The Last Boy Scout\" (1991), e un novo fracaso con \"Hudson Hawk\" (1991). E tam\u00e9n neste per\u00edodo cando Bruce Willis ofreceu d\u00faas das s\u00faas mellores actuaci\u00f3ns, primeiro en \"Mortal Thoughts\" (1991), na que compartiu protagonismo coa s\u00faa muller Demi Moore, e m\u00e1is tarde con Billy Bathgate (1991), non obstante o publico d\u00e1lle as costas.\nTras esta fase de incerteza a fama de Willis parec\u00eda ir decrecendo, non obstante volveu dar mostra da s\u00faa calidade como actor no filme de 1994 \"Pulp Fiction\", dirixido por Quentin Tarantino. Tras este \u00e9xito Willis parece atopar de novo o rumbo e sorprende coa s\u00faa interpretaci\u00f3n na pel\u00edcula \"12 Monkeys\" (1995), na que compartiu protagonismo con Brad Pitt. Estas d\u00faas pel\u00edculas pareceron ser un espellismo pois as s\u00faas seguintes pel\u00edculas deron pobre resultado tanto en p\u00fablico como en cr\u00edtica.\nPor\u00e9n, Willis volveu demostrar ser un moderno Ave F\u00e9nix coa s\u00faa interpretaci\u00f3n no grande \u00e9xito \"Armageddon\" (1998), que recadou 200 mill\u00f3ns de d\u00f3lares, e despois coa pel\u00edcula \"O sexto sentido\" (1999), que lle valeu o reco\u00f1ecemento por parte da cr\u00edtica.\nTras pel\u00edculas como \"A guerra de Hart\" (2002), \"B\u00e1goas do sol\" (2003), e \"Sin City\" (2005), a carreira de Willis semellou gozar de boa sa\u00fade."}
{"id": "18258", "revid": "98629", "url": "https://gl.wikipedia.org/wiki?curid=18258", "title": "Alf (serie de televisi\u00f3n)", "text": "ALF \u00e9 o nome dunha popular serie de televisi\u00f3n norteamericana, emitida orixinalmente entre 1986 e 1990, que se inspiraba en e parodiaba a pel\u00edcula \"E.T. the Extra-Terrestrial\" (1982).\nA serie constou de 102 episodios, logo dos cales foi presentada unha pel\u00edcula, chamada \"Proxecto ALF\" que contaba o desenlace da historia.\nSinopse.\nA serie trata dun extraterrestre do planeta Melmak que cae na Terra por accidente. O extraterrestre \u00e9 adoptado por unha familia, que o bautiza como Alf (en ingl\u00e9s significa \"Alien Life Form\", \u00e9 dicir Forma de Vida Alien\u00edxena)."}
{"id": "18259", "revid": "1987", "url": "https://gl.wikipedia.org/wiki?curid=18259", "title": "Extraterrestre", "text": "Un extraterrestre () \u00e9 un ser vivo orixinario de f\u00f3ra da Terra e da s\u00faa atmosfera.\nA pesar de que moita xente afirme telos co\u00f1ecido, ou incluso ser un deles, non existe na actualidade ningunha proba fiable que confirme a existencia de vida extraterrestre.\nOs extraterrestres son, a mi\u00fado, personaxes de historias de ciencia ficci\u00f3n. Nelas, adoita haber civilizaci\u00f3ns extraterrestres moi avanzadas, e que frecuentemente visitan a Terra con fins que poden ser pac\u00edficos (pero experimentais), ou ben host\u00eds.\nNa linguaxe popular, un sin\u00f3nimo de \"extraterrestre\" \u00e9 \"marciano\", ou habitante de Marte. No entanto, os extraterrestres non te\u00f1en por que proceder de Marte.\nActualmente estase levando a cabo unha investigaci\u00f3n cient\u00edfica para demostrar a presenza de vida no cosmos, \u00e9 o chamado proxecto SETI, dedicado a rastrear o espazo con radiotelescopios, \u00e1 espera de captar alg\u00fan sinal non natural ou mensaxe procedente de seres intelixentes.\nDebido a este af\u00e1n por entrar en contacto con seres extraterrestres, os seres humanos tam\u00e9n temos enviado en diversas ocasi\u00f3ns sinais ou incluso obxectos \u00f3 espazo, \u00e1 espera de que algunha civilizaci\u00f3n non terr\u00edcola nos descubra e poida p\u00f3rse en contacto con n\u00f3s.\nNa sub-cultura estadounidense \"extraterrestre\" dise \"alien\", que \u00e9 como se denomina \u00e1 xente que ven de f\u00f3ra, (inmigrantes). A palabra \"alien\" \u00e9 un termo legal dentro das leis de Estados Unidos para denotar a non-cidad\u00e1ns do pa\u00eds.\nA partir deste concepto cre\u00e1ronse novelas en forma politicamente correcta para falar de inmigrantes dentro dos EUA, sen facelo de forma directa.\nA maior\u00eda das pel\u00edculas e series de televisi\u00f3n sobre \"Extraterrestres\" te\u00f1en o dobre sentido de falar sobre inmigrantes: \"Alien\", \"E.T. the Extra-Terrestrial\", \"Alf\", \"Men in Black\", \"War of the Worlds\" etc.\nTam\u00e9n existen outras teor\u00edas que afirman que existen seres distintos a n\u00f3s, pero \"dentro\" da nosa terra, os chamados \"intraterrestres\" que habitar\u00edan nas profundidades do noso planeta dende mill\u00f3ns de anos antes que aparecera o home das cavernas."}
{"id": "18260", "revid": "52194", "url": "https://gl.wikipedia.org/wiki?curid=18260", "title": "Alex Kidd", "text": "Alex Kidd foi o personaxe mascota da compa\u00f1\u00eda de videoxogos Sega antes de que o fora Sonic o ourizo.\nSa\u00edron xogos seus para m\u00e1quina recreativa, Sega Pico, Sega Master System e Sega Mega Drive/Sega Genesis.\nO seu primeiro xogo, \"Alex Kidd in Miracle World\", foi lanzado en 1986. Moitos fans da Master System consid\u00e9rano un aut\u00e9ntico cl\u00e1sico da \u00e9poca dos 8-bit.\nXogos.\nA partir de 1991, Sega cambiou de mascota a favor de Sonic, buscando un personaxe que conseguise unha maior popularidade, co obxectivo de aumentar as vendas da s\u00faa nova consola."}
{"id": "18261", "revid": "1131", "url": "https://gl.wikipedia.org/wiki?curid=18261", "title": "Sonic", "text": "Sonic \u00e9 o protagonista dunha saga de videoxogos da compa\u00f1\u00eda xaponesa Sega. Foi creado para substitu\u00edr como mascota de Sega a Alex Kidd en xu\u00f1o de 1991. O nome do xogo era Sonic the Hedgehog.\nSonic \u00e9 un ourizo azul, r\u00e1pido e audaz. Xurdiu para competir contra a mascota de Nintendo, Mario, caracterizada polos seus saltos e acrobacias.\nA rivalidade entre ambos personaxes durou ata a transformaci\u00f3n de Sega nunha compa\u00f1\u00eda exclusivamente desenvolvedora de xogos.\nActualmente podemos ver a estes dous antigos rivais \"convivindo\" en consolas como GameCube ou Game Boy Advance."}
{"id": "18262", "revid": "1131", "url": "https://gl.wikipedia.org/wiki?curid=18262", "title": "Sopranista", "text": "Un sopranista \u00e9 un home que canta repertorios de soprano debido a unha falta de desenvolvemento no aparato fonador (desenvolvemento producido na adolescencia), no s\u00e9culo XVII pux\u00e9ronse de moda os sopranistas e cheg\u00f3use incluso a castrar os nenos (caso do gran cantante Farinelli) para deter o desenvolvemento da larinxe. Sopranista tam\u00e9n pode ser un home con voz \"normal\" pero cunha t\u00e9cnica de falsete excepcionalmente aguda e potente, a este tam\u00e9n se lle chama \"falsetista\".\nSopranistas de sona son Aris Christofellis, Angelo Manzotti, Fabrice di Falco, Simone Bartolini, Arno Rauning, J\u00f6rg Waschinski, Ugo Farell, Javier Medina, Radu Marian, Jorge Cano ou Ghio Nannini entre outros."}
{"id": "18263", "revid": "1131", "url": "https://gl.wikipedia.org/wiki?curid=18263", "title": "Alba de Yeltes", "text": "Alba de Yeltes \u00e9 un municipio na provincia de Salamanca, na Comunidade aut\u00f3noma de Castela e Le\u00f3n, Espa\u00f1a.\nEn 2003 contaba cunha poboaci\u00f3n de 249 habitantes, 126 homes e 123 mulleres, nunha superficie de 22,36\u00a0km\u00b2. A s\u00faa altitude \u00e9 de 788 m sobre o nivel do mar.\nLimita: \u00f3 N c\u00f3 municipio de Castraz, \u00f3 E c\u00f3 municipio de Aldehuela de Yeltes, \u00f3 S c\u00f3 municipio de Dios le Guarde, \u00f3 SO c\u00f3 municipio de Tenebr\u00f3n, \u00f3 O c\u00f3 municipio de Ciudad Rodrigo, e \u00f3 NO c\u00f3 municipio de Sancti-Sp\u00edritus.\nCondado de Alba de Yeltes."}
{"id": "18264", "revid": "98629", "url": "https://gl.wikipedia.org/wiki?curid=18264", "title": "Antoine C\u00e9sar Becquerel", "text": "Antoine C\u00e9sar Becquerel, nado en Chatillon sur Loing en 1788 e finado en 1878, foi un f\u00edsico franc\u00e9s.\nTraxectoria.\nEstudou na \u00c9cole polytechnique e converteuse en oficial de enxe\u00f1eiros en 1808. Entre 1810 e 1812 serviu coas tropas imperiais en Espa\u00f1a co xeneral Louis Gabriel Suchet. En 1814 deixou o ex\u00e9rcito para centrarse na investigaci\u00f3n cient\u00edfica.\nEn 1819 descubriu a piezoelectricidade. En 1825 inventou un galvan\u00f3metro diferencial para a medici\u00f3n exacta da resistencia el\u00e9ctrica. En 1829 descubriu, coa axuda do seu fillo A.E. Becquerel, o efecto fotoel\u00e9ctrico nun el\u00e9ctrodo inmerso nun l\u00edquido condutivo.\nEn bioqu\u00edmica traballou nos problemas da calor animal e nos fen\u00f3menos que acompa\u00f1an ao crecemento das plantas, e tam\u00e9n dedicou moito tempo a problemas e observaci\u00f3ns meteorol\u00f3xicos.\nFoi profesor de f\u00edsica no Museo de Historia Natural de Par\u00eds dende 1837.\nO seu neto Henri Becquerel descubriu a radioactividade.\nObra escrita.\nFoi un escritor prol\u00edfico, autor de m\u00e1is de cincocentos artigos e libros. Entre eles c\u00f3ntanse os seguintes:"}
{"id": "18267", "revid": "1505", "url": "https://gl.wikipedia.org/wiki?curid=18267", "title": "Macroeconom\u00eda", "text": "A Macroeconom\u00eda \u00e9 a rama da Teor\u00eda Econ\u00f3mica baseada no estudo das macromagnitudes econ\u00f3micas: inflaci\u00f3n, PIB, renda per c\u00e1pita, desemprego etc. e das interrelaci\u00f3ns existentes entre elas.\nA cuesti\u00f3n fundamental na macroeconom\u00eda \u00e9 acadar un equilibrio entre as diferentes magnitudes, que polo xeral entran en conflito entre elas.\nUn dos desenvolvementos m\u00e1is salientables na macroeconom\u00eda \u00e9 a curva de Philips, que relaciona inflaci\u00f3n e desemprego.\nA an\u00e1lise macroecon\u00f3mica \u00e9 de grande utilidade na elaboraci\u00f3n e execuci\u00f3n das pol\u00edticas econ\u00f3micas gobernamentais, pero o seu uso vai moito m\u00e1is al\u00e1, xa que ter unha previsi\u00f3n de cal ser\u00e1 o comportamento global da econom\u00eda nun futuro \u00e9 unha necesidade para moitas empresas e particulares \u00e1 hora de planificar investimentos.\nNo s\u00e9culo XIX p\u00f3dese considerar que \u00e9 cando comeza a tratarse de cuesti\u00f3ns macroecon\u00f3micas dende unha perspectiva cient\u00edfica, destacando os membros da escola cl\u00e1sica, iniciada por Adam Smith no s\u00e9culo anterior. Defensores do liberalismo econ\u00f3mico, afirman que o comercio internacional \u00e9 sempre fonte de riqueza para t\u00f3dolos pa\u00edses. Tam\u00e9n neste s\u00e9culo destacan voces contrarias a este movemento liberalizador, como por exemplo a de Karl Marx.\nSer\u00e1 no s\u00e9culo XX, especialmente no per\u00edodo de entreguerras coa crise da Gran Depresi\u00f3n cando esta ciencia vai acadar o seu auxe, e vai a pasar a ser considerada como unha disciplina aut\u00f3noma dentro do conxunto da Teor\u00eda Econ\u00f3mica. Economistas como Keynes e Friedman son dous dos grandes expo\u00f1entes do s\u00e9culo XX, o primeiro dende a defensa dunha econom\u00eda mixta, na que o estado interve\u00f1a para resolver os desaxustes (as s\u00faas teor\u00edas tiveron un forte apoio en momentos de recesi\u00f3n, especialmente nos anos trinta), e o segundo dende unha perspectiva neocl\u00e1sica."}
{"id": "18270", "revid": "6460225", "url": "https://gl.wikipedia.org/wiki?curid=18270", "title": "Microsoft Office", "text": "Microsoft Office \u00e9 unha suite ofim\u00e1tica desenvolvida pola empresa Microsoft e que conta con versi\u00f3ns para os sistemas operativos Windows e Mac OS.\nCaracter\u00edsticas.\nOs tres programas 'centrais' ou b\u00e1sicos en toda versi\u00f3n desta \"suite\" son Microsoft Word, Microsoft Excel e Microsoft Powerpoint; procesador de texto, folla de c\u00e1lculo e ferramenta de presentaci\u00f3ns, respectivamente. As versi\u00f3ns para Windows incl\u00faen tam\u00e9n o programa de xesti\u00f3n de bases de datos Microsoft Access e o xestor de correo electr\u00f3nico Microsoft Outlook. Outros programas poden aparecer dependendo da versi\u00f3n de Office escollida.\nO seu \u00e9xito nos Macintosh foi case inmediato, non as\u00ed nos PC, nos cales as alternativas como WordPerfect ti\u00f1an a meirande parte da cota de mercado. A versi\u00f3n 95, e sobre todo a 97 supor\u00e1n o dominio do mercado por parte de Microsoft.\nActualmente, alternativas de balde e libres como LibreOffice comezan a abrirse paso pouco a pouco, pero sen ameazar de momento a posici\u00f3n de monopolio \"de facto\" coa que conta a compa\u00f1\u00eda estadounidense neste sector.\nAs \u00faltimas versi\u00f3ns son Office 2010 para Windows e Office 2011 para Macintosh. Precisamente Microsoft, tras un convenio coa Xunta, presentou no ano 2004 a traduci\u00f3n \u00f3 galego da versi\u00f3n Windows.\nComposici\u00f3n.\nNa actualidade, a familia Microsoft Office est\u00e1 formada por:"}
{"id": "18272", "revid": "1131", "url": "https://gl.wikipedia.org/wiki?curid=18272", "title": "R\u00edo Cabe", "text": "O r\u00edo Cabe \u00e9 un r\u00edo galego que discorre pola provincia de Lugo. \u00c9 un dos principais afluentes do r\u00edo Sil pola s\u00faa marxe dereita. \nCase a totalidade do r\u00edo Cabe est\u00e1 dentro das zonas especiais de conservaci\u00f3n (ZECs) do r\u00edo Cabe e dos can\u00f3ns do Sil.\n\u00c9timo.\nO r\u00edo Cabe era chamado \"Chalibe\" na \u00e9poca dos romanos. Os romanos extra\u00edan ouro do r\u00edo.\nDescrici\u00f3n.\nFontes.\nNace na parroquia de Foilebar, no concello do Incio, a uns 900 m de altitude en plena serra do Courel.\nPercorrido e afluentes.\nA conca do Cabe ten unha extensi\u00f3n de 737\u00a0km\u00b2 e ocupa os concellos da Pobra do Broll\u00f3n, B\u00f3veda, Monforte de Lemos, O Savi\u00f1ao, Sober e Pant\u00f3n, na Terra de Lemos e Paradela e O Incio na de Sarria. \u00c1 s\u00faa vez, a conca do Cabe est\u00e1 inclu\u00edda na conca Mi\u00f1o-Sil.\nNo seu curso alto, poucos quil\u00f3metros despois do seu nacemento, pasa por Santa Mari\u00f1a, R\u00edo e Trascastro, onde recibe as augas do accidentado r\u00edo Antiga e hai dous mu\u00ed\u00f1os: o do Sancho e o do Vila. Contin\u00faa logo por San Miguel, Barreiro e San Pedro, onde est\u00e1 o mu\u00ed\u00f1o de Corti\u00f1as e hai unha \u00e1rea recreativa e unha presa para o abastecemento de augas, ademais da desembocadura do rego de Tras das Penas. Logo entra no concello da Pobra do Broll\u00f3n e pasa pola aldea de Biduedo. Ent\u00f3n recibe as augas do rego de Paraxes, rego da C\u00f3rnea, rego Acevedo, rego Val de Forgas e rego Sobrec\u00edn. Entra logo en Pacios de Veiga, onde est\u00e1n os mu\u00ed\u00f1os do Seara, do Ramiro e do Vila. Ata esta \u00faltima aldea o r\u00edo transcorre a trav\u00e9s dun estreito val entre monta\u00f1as que chegan a superar os 1000 m de altitude.\nNo seu curso medio, pasado Pacios de Veiga, o Cabe entra no Val de Lemos e o seu percorrido \u00e9 bastante recto. Pasa por Veiga, onde recibe as augas do r\u00edo Picarrexo; Santalla de Rei, onde atopamos o mu\u00ed\u00f1o de Folla; A Nogueira, Alende e A Lama (en Eix\u00f3n) e Fornelas, onde recibe as augas do r\u00edo Saa antes de virar cara \u00e1 dereita e entrar na Serra do Moncai.\nNa serra pasa \u00f3 concello de Monforte de Lemos, onde transcorre polas aldeas de Camporr\u00edo, onde recibe as augas do r\u00edo Mao e se celebra a popular romar\u00eda do San Mateo; Remu\u00edn, onde pouco despois est\u00e1 o inicio do Canal Alto do Regad\u00edo Val de Lemos; O Freixo, Ribas Altas, onde hai un campo de golf na ribeira do r\u00edo; e posteriormente entra na capital monfortina, que cruza o r\u00edo sobre a Ponte Vella. Tam\u00e9n recibe as augas dos regatos de Rioseco e da Veiga. Logo pasa por Pi\u00f1eira e Distriz, onde desembocan o barranco de Carballo e o r\u00edo Cinsa.\nEnt\u00f3n entra no concello da Pant\u00f3n, onde atopamos a Illeta de Mu\u00ed\u00f1o. Pasa por Eireos e Valado. Daquela recibe as augas do regato de Sante e fai de l\u00edmite entre os concellos de Pant\u00f3n e Sober ata a s\u00faa desembocadura. Recibe as augas do r\u00edo Carabelos e pasa por Canaval. Pasa por debaixo da estrada N-120 e recibe as augas do r\u00edo Ferreira. Pasa logo por Areas e O Cotill\u00f3n, antes de ser cruzado pola li\u00f1a de ferrocarril que vai a Ourense e de recibir as augas do regato da Pereira.\nDesemboca no Sil no lugar da Barca, entre as aldeas da Estaci\u00f3n (ribeira dereita) e A Barca (ribeira esquerda), a uns 125 m sobre o nivel do mar, no l\u00edmite entre as parroquias e concellos de Front\u00f3n (Pant\u00f3n), Anllo (Sober) e Santo Estevo de Ribas de Sil (Nogueira de Ramu\u00edn), a\u00ednda que non ba\u00f1a esta \u00faltima parroquia.\nR\u00e9xime h\u00eddrico.\nO seu r\u00e9xime \u00e9 pluvial, acadando o seu m\u00e1ximo caudal entre os meses de decembro e abril (no mes de febreiro acada os 23,16 m\u00b3/s), e acusando os efectos da estiaxe no mes de setembro (no que o caudal descende ata s\u00f3 1,85 m\u00b3/s). \u00d3 final, chega \u00f3 Sil un caudal medio \u00f3 longo do ano de 9,5 m\u00b3/s.\nFlora e fauna.\nFlora.\n\u00c1s beiras do Cabe hai h\u00e1bitats formados polos:\nEntre a flora destaca a \"Festuca elegans\". A fauna est\u00e1 representada pola cotov\u00eda pequena (\"Lullula arborea\"), a avenoiteira cincenta (\"Caprimulgus europaeus\"), a garza real (\"Ardea cinerea\"), o falc\u00f3n pequeno (\"Falco subbuteo\"), o moucho de orellas (\"Otus scops\"), o morcego grande de ferradura (\"Rhinolophus ferrum-equinun\"), o morcego pequeno de ferradura (\"Rhinolophus hipposideros\"), o morcego das covas (\"Miniopterus schreibersii\", a Lontra (\"Lutra lutra\"), saramaganta galega (\"Chioglossa lusitanica\"), a libeli\u00f1a (\"Macromia splendens\") e o armi\u00f1o (\"Mustela erminea\").\nFauna.\nOs peixes que habitan no r\u00edo son a troita com\u00fan, a boga (\"Leporinus obtusidens\"), a carpa (\"Cyprinus carpio\") e alg\u00fan \"black-bass\", peixe introducido nos nosos r\u00edos, de orixe norteamericana (\"Micropterus salmoides floridanus\") que poder\u00eda ser denominado perca negra."}
{"id": "18278", "revid": "1131", "url": "https://gl.wikipedia.org/wiki?curid=18278", "title": "Imperio romano de Oriente", "text": ""}
{"id": "18279", "revid": "5863", "url": "https://gl.wikipedia.org/wiki?curid=18279", "title": "Fr\u00ednico (traxedia)", "text": "Fr\u00ednico, nado no VI e finado no V a.C., foi un poeta tr\u00e1xico ateniense.\nTraxectoria.\nFr\u00ednico \u00e9 considerado un dos creadores da traxedia. Foi o maior tr\u00e1xico anterior a Esquilo e o m\u00e1is antigo do que se ten co\u00f1ecimento. Su\u00eddas atrib\u00faelle a introduci\u00f3n de personaxes femininos na traxedia, de m\u00e1scaras e do tr\u00edmetro i\u00e1mbico, en lugar do tetr\u00e1metro trocaico.\nOs t\u00edtulos co\u00f1ecidos das s\u00faas obras (s\u00f3 nos chegaron alg\u00fans versos) son: \"Os exipcios\", \"As Danaides\", \"Alcestes\", \"As Fenicias\" e \"A tomada de Mileto\". Esta \u00faltima obra mostraba un acontecemento de actualidade, a ca\u00edda da cidade diante dos persas durante as Guerras M\u00e9dicas, e causou unha grande conmoci\u00f3n en Atenas cando se representou."}
{"id": "18280", "revid": "98629", "url": "https://gl.wikipedia.org/wiki?curid=18280", "title": "Fr\u00ednico (comedia)", "text": "Fr\u00ednico (segunda metade do V a.C.) foi un comedi\u00f3grafo ateniense.\nA tradici\u00f3n conf\u00fandeo con frecuencia co poeta tr\u00e1xico hom\u00f3nimo.\nCons\u00e9rvanse o t\u00edtulo e fragmentos de dez comedias, a primeira das cales data do 429. Enfrontouse ami\u00fado con Arist\u00f3fanes en certames dram\u00e1ticos. N' \"O solitario\" (que competiu en 414 co' \"As aves\" de Arist\u00f3fanes), aparec\u00eda a figura do mis\u00e1ntropo (utilizada anteriomente por Fer\u00e9crates). O tema d' \"As musas\" (405) era posibelmente parecido ao d' \"As r\u00e1s\" de Arist\u00f3fanes. Cons\u00e9rvase un fragmento que trata de maneira humor\u00edstica o episodio da mutilaci\u00f3n das hermas en Atenas en 415, durante a Guerra do Peloponeso."}
{"id": "18281", "revid": "624", "url": "https://gl.wikipedia.org/wiki?curid=18281", "title": "Fr\u00ednico", "text": "Fr\u00ednico \u00e9 o nome de varios personaxes gregos: "}
{"id": "18283", "revid": "89787", "url": "https://gl.wikipedia.org/wiki?curid=18283", "title": "John Maynard Keynes", "text": "John Maynard Keynes, primeiro bar\u00f3n Keynes, nado en Cambridge o 5 de xu\u00f1o de 1883 e finado en Firle o 21 de abril de 1946, foi un economista e profesor ingl\u00e9s, que se constitu\u00edu como unha das figuras esenciais no pensamento e na pol\u00edtica econ\u00f3mica do s\u00e9culo XX, especialmente a partir da Gran Depresi\u00f3n dos anos trinta. Propugnaba o intervencionismo do estado na econom\u00eda mediante medidas fiscais e monetarias que mitigaran o efecto tanto das etapas de recesi\u00f3n coma das etapas de crecemento descontrolado (\"booms\"). Para moitos Keynes \u00e9 o fundador da macroeconom\u00eda moderna e o economista m\u00e1is influente do s\u00e9culo XX.\nTraxectoria.\nJohn Maynard Keynes naceu nunha familia de universitarios pertencente \u00e1 burgues\u00eda victoriana. Seu pai, John Neville Keynes, foi profesor de Cambridge, co\u00f1ecido como autor de \" The Scope and Method of Political Economy \" (1891), un dos mellores tratados de metodolox\u00eda econ\u00f3mica, e de Florencia Ada Brown, unha escritora exitosa e reformista social, pertencentes \u00e1 burgues\u00eda victoriana. A s\u00faa nai tam\u00e9n far\u00e1 pol\u00edtica e seria elixida alcaldesa de Cambridge en 1932. John tivo un irm\u00e1n, Sir Geoffrey Keynes (1887-1982) cirurxi\u00e1n e bibli\u00f3filo, e unha irm\u00e1, Margaret.\nPrimeiros anos.\nAos sete anos, John Maynard Keynes entra na escola primaria de St. Faith's (\"Preparatory School\") onde fai unha proba de talento en matem\u00e1ticas. Un ano m\u00e1is tarde, ingresa no \"Eton college\". \"Foi un alumno brillante e obtivo numerosos premios (dez o primeiro ano, dezaoito o segundo e once o terceiro). M\u00f3strase particularmente dotado para as matem\u00e1ticas onde obt\u00e9n todos os primeiros premios.\" En 1903, Lytton Strachey e Leonard Woolf introd\u00faceno na sociedade dos \"Cambridge Apostles\"; un club dedicado a \"Perseguir a verdade sen reservas e con absoluta devoci\u00f3n por un grupo de amigos \u00edntimos\". Aqu\u00ed at\u00f3pase con Henry Sidgwick, Bertrand Russell, Lowes Dickinson e George Edward Moore, cuxo libro \" Principia Ethica \" exercer\u00e1 sobre Keynes unha influencia fundamental.\nKeynes recibiu unha privilexiada educaci\u00f3n na Universidade de Cambridge, na que entrou para estudar matem\u00e1ticas, pero as s\u00faas inquedanzas acabar\u00edan dirix\u00edndoo cara \u00e1 titulaci\u00f3n de Econ\u00f3micas. Tras unhas oposici\u00f3ns nas que rematar\u00eda segundo, obtivo un posto na Oficina da India, e posteriormente obter\u00eda unha c\u00e1tedra en Econ\u00f3micas en Cambridge que foi creada por Alfred Marshall. Dende ela comezar\u00eda a constru\u00edr a s\u00faa reputaci\u00f3n como economista.\nAntes da primeira guerra mundial comezou a colaborar co Tesouro Brit\u00e1nico, e tralo remate ser\u00eda o seu representante na Conferencia de Versalles de 1919, na cal se aprobar\u00edan cuantiosas indemnizaci\u00f3ns que ter\u00eda que pagar o bando perdedor, especialmente Alema\u00f1a. Keynes opor\u00edase frontalmente a estas indemnizaci\u00f3ns nas s\u00faas obras \"As Consecuencias Econ\u00f3micas da Paz\" e \"Unha Revisi\u00f3n do Tratado\". Son obras que te\u00f1en un gran valor, xa que as s\u00faas previsi\u00f3ns sobre a espiral inflacionista e o incremento dos problemas sociais en Alema\u00f1a cumpr\u00edronse \u00f3 pe da letra, levando a este pa\u00eds a unha crise que desembocar\u00eda na chegada \u00f3 poder de Adolf Hitler en 1933.\nNos anos 20 publicou obras como o \"Tratado sobre a Probabilidade\" ou o \"Tratado sobre o di\u00f1eiro\", pero ser\u00eda xa nos anos trinta (1936), en plena Gran Depresi\u00f3n, cando desaf\u00ede o paradigma econ\u00f3mico existente ata ent\u00f3n coa publicaci\u00f3n da s\u00faa obra fundamental: a \"The General Theory of Employment, Interest and Money\" (en galego \"Teor\u00eda xeral da ocupaci\u00f3n, o xuro e o di\u00f1eiro\").\nNesta obra, e tomando como base a demanda agregada, Keynes tenta explicar as variaci\u00f3ns do nivel medio de actividade econ\u00f3mica desta convulsa \u00e9poca. Partindo de que a renda dun pa\u00eds vai vir dada polo consumo e o investimento, Keynes defende que a \u00fanica sa\u00edda a unha recesi\u00f3n, na cal os factores produtivos est\u00e1n infrautilizados (desemprego, exceso de capacidade produtiva) debe ser incrementar primeiro os niveis de consumo e de investimento. E \u00e9 por iso polo que afirma que o estado deber\u00eda intervir mediante gasto p\u00fablico como un impulsor da recuperaci\u00f3n econ\u00f3mica. Moitos estados, base\u00e1ndose nas teor\u00edas keynesianas, comezan a elaborar ambiciosos programas de obras p\u00fablicas, e os orzamentos p\u00fablicos experimentan nesta \u00e9poca importantes incrementos.\nCabe destacar de xeito moi especial a enorme influencia que tivo a obra de Keynes no New Deal, conxunto de pol\u00edticas levadas a cabo polo presidente dos Estados Unidos Franklin Roosevelt que se cre que foron fundamentais para sa\u00edr da Gran Depresi\u00f3n (a\u00ednda que hai opini\u00f3ns encontradas sobre isto).\nPublicou \"Como pagar a guerra\" en 1940, tralo comezo da segunda guerra mundial, obra na que se amosaba favorable a unha suba dos impostos e contrario a un incremento do d\u00e9ficite.\nTralo conflito, participou de xeito activo na Conferencia Breton-Woods de 1944, presentando o denominado Plano Keynes, que propu\u00f1a a creaci\u00f3n dun sistema monetario internacional regulamentado por un organismo que coordinase a actividade dos bancos centrais, unha verdadeira Banca Central Mundial que emitise unha moeda internacional, o \"bancor\". Esta proposici\u00f3n foi rexeitada porque significar\u00eda para os Estados Unidos, unha perda da s\u00faa influencia co d\u00f3lar. A meirande parte das restantes propostas, por\u00e9n dun ou doutro xeito, remataron por concretarse, a\u00ednda que nalg\u00fans casos atenuadas polas propostas menos radicais de Harry Dexter White.\nKeynes, que ti\u00f1a problemas card\u00edacos, finou tras sufrir un infarto. Catro anos antes recibira o t\u00edtulo nobiliario de Bar\u00f3n da localidade de Firle, onde faleceu.\nInfluencia e cr\u00edtica.\nA s\u00faa influencia \u00e9 tal que \u00e9 considerado o economista m\u00e1is importante do s\u00e9culo XX, e o keynesianismo \u00e9 unha parte esencial no estudo da macroeconom\u00eda. O seu principal cr\u00edtico e outro importante economista, Milton Friedman, que afirma que as s\u00faas teor\u00edas v\u00edronse superadas polos problemas econ\u00f3micos dos anos setenta, nos que a combinaci\u00f3n de inflaci\u00f3n e o desemprego (estanflaci\u00f3n) puxo en cuesti\u00f3n moitas das afirmaci\u00f3ns de Keynes.\nObras.\nAs principais obras de Keynes son:"}
{"id": "18287", "revid": "133", "url": "https://gl.wikipedia.org/wiki?curid=18287", "title": "Super Nintendo", "text": ""}
{"id": "18289", "revid": "22570", "url": "https://gl.wikipedia.org/wiki?curid=18289", "title": "Herma", "text": "Na Grecia Antiga, unha herma (\u1f15\u03c1\u03bc\u03b1, plural \u1f15\u03c1\u03bc\u03b1\u03b9 \"hermai\", en grego), era un piar cadrado ou rectangular de pedra, terracota ou bronce (o \"est\u00edpite\") sobre a que se colocaba un busto do deus Hermes, representado normalmente con barba. O piar era m\u00e1is ancho por arriba que na parte inferior. Na base coloc\u00e1base un falo en erecci\u00f3n, s\u00edmbolo de virilidade e disposici\u00f3n \u00e1s armas.\nO nome do deus Hermes prov\u00e9n das hermas, e delas procede tam\u00e9n o seu papel como protector de mercadores e viaxeiros, pois anteriormente fora un deus f\u00e1lico asociado coa fertilidade e a sorte.\nAs hermas coloc\u00e1banse nas r\u00faas, portas e encrucilladas dos cami\u00f1os como s\u00edmbolo protector, e tam\u00e9n como delimitadores de propiedades. En Atenas ergu\u00edanse fora das casas para atraer a boa sorte. Cada barrio ti\u00f1a a s\u00faa herma e cons\u00e9rvanse vaixelas con pinturas que mostran sacrificios particulares realiz\u00e1ndose diante delas.\nHistoria.\nOrixinariamente, as hermas eran simples montes de pedras que se empregaban para marcar un cami\u00f1o ou unha fronteira. Quen pasaba por al\u00ed deitaba a s\u00faa propia pedra ao monte, anunciando tam\u00e9n desta forma a s\u00faa presenza. No alto coloc\u00e1banse figuras f\u00e1licas talladas en madeira. Nas primitivas hermas \"cilenas\", a base de pedra e madeira era un simple falo. Arredor do ano 520 a.C., Hiparco, fillo de Pis\u00edstrato, substitu\u00edu os montes de pedra que marcaban os puntos intermedios entre os pobos (\"demos\") da \u00c1tica) e a \u00e1gora de Atenas por hermas de pedra coa forma definitiva.\nHerodoto di que os primeiros en erguelas foron os pelasgos, un pobo lendario orixinario da pen\u00ednsula It\u00e1lica, onde deixar\u00edan rastros de construci\u00f3ns cicl\u00f3peas. Os pelasgos ter\u00edanse asentado en Grecia, fundando Atenas e introducindo o uso das hermas de madeira.\nEn maio de 415, na noite anterior \u00e1 partida da frota ateniense cara Siracusa durante a Guerra do Peloponeso, todas as hermas atenienses foron vandalizadas, o que se considerou de mal augurio. Inda que nunca foi demostrado, os atenienses creron que fora obra de sabotadores, ben de Siracusa, ben de pacifistas da propia Atenas. De feito, Alcibiades, pupilo de S\u00f3crates, foi acusado de ser o cerebro do crime. El negou as acusaci\u00f3ns e ofreceuse a ser xulgado, mais os atenienses non quer\u00edan trastornar m\u00e1is a\u00ednda os planos da expedici\u00f3n a Sicilia e esta partiu na data prevista. Por\u00e9n, os seus inimigos pol\u00edticos xulg\u00e1rono e conden\u00e1rono a morte \"in absentia\", tanto pola mutilaci\u00f3n das hermas, como polo crime supostamente relacionado de profanar os misterios de Eleusis.\nEn Roma, a funci\u00f3n das hermas era m\u00e1is arquitect\u00f3nico que relixioso. Utiliz\u00e1banse para soster as cortinas no interior das casas, e no Circo M\u00e1ximo serv\u00edan para termar das barreiras.\nForma.\nAs hermas m\u00e1is antigas consist\u00edan nunha base dunha columna sobre a que se colocaba unha cabeza. Orixinariamente estaban provistas dun falo e dunha especie de comezo de brazos e serv\u00edan como imaxes de culto do barbudo Hermes, deus dos cami\u00f1os, nas encrucilladas e lugares semellantes. Desde moito antes estas columnas ti\u00f1an relaci\u00f3n coa fertilidade.\nXa en tempos arcaicos hab\u00eda bustos sobre unha base cadrada, que ser\u00eda o equivalente a unha columna curta, sen relaci\u00f3n directa co culto a Hermes. Eran a mi\u00fado relativamente pequenas e acostumaban servir como obxectos de culto dom\u00e9stico. Xa no s\u00e9culo V a.C. aparec\u00edan nesta forma outros deuses ademais de Hermes, permanecendo no entanto o nome de \"herma\". Ademais do uso privado, as hermas eran tam\u00e9n obxectos de exposici\u00f3n e representaci\u00f3n. Un bo exemplo \u00e9 a co\u00f1ecida herma de Tem\u00edstocles de Ostia. Posteriormente, estas esculturas ach\u00e9ganse m\u00e1is e m\u00e1is \u00e1 forma dos bustos que ser\u00edan empregados con frecuencia nos retratos art\u00edsticos romanos. Nestes, e a diferenza do que acontec\u00eda coa maior\u00eda das hermas, v\u00f3lvense a esbozar uns ombreiros co arrinque duns brazos.\nAdemais de pol\u00edticos, cons\u00e9rvanse hermas de fil\u00f3sofos e poetas, como por exemplo, de Teofrasto, mestre de Menandro.\nUn tipo especial de herma era a chamada herma dobre, na que sobre a base aparecen d\u00faas cabezas opostas unidas pola . o deus romano Xano represent\u00e1base a mi\u00fado desta arte, se ben tam\u00e9n se retrataba a poetas famosos nas hermas dobres. No Museo Nazionale Romano cons\u00e9rvase unha herma dobre cos retratos de Menandro e un poeta anci\u00e1n, talvez Apolonio de Tiana, ou un dos moitos retratos reconstru\u00eddos de Homero, a\u00ednda que a s\u00faa identidade non est\u00e1 clara.\nAs columnas de pedra rematadas cunha cabeza de muller ch\u00e1manse hermas cari\u00e1tides pola s\u00faa semellante coas cari\u00e1tides, que son columnas con forma de muller, inclu\u00edndo o corpo. Utiliz\u00e1ronse na arquitectura manierista do s\u00e9culo XIX tanto na decoraci\u00f3n de edificios representativos como en palacios p\u00fablicos. Estas hermas segu\u00edan fielmente o modelo das cari\u00e1tides do Erecteion da Acr\u00f3pole de Atenas, sendo comparativamente raras as do modelo m\u00e1is antigo de kor\u00e9 (doncela vestida de p\u00e9). A s\u00faa contrapartida masculina, o atlante, tam\u00e9n aparece nesta forma, mais en contraste coas cari\u00e1tides, acostuma aparecer completamente espido.\nA\u00ednda hoxe se colocan en edificios e lugares p\u00fablicos hermas e bustos con retratos para honrar a personalidades destacadas. Con frecuencia util\u00edzase o caro m\u00e1rmore italiano de Carrara como medio adicional de honrar ao distinguido personaxe."}
{"id": "18291", "revid": "8354", "url": "https://gl.wikipedia.org/wiki?curid=18291", "title": "Hip\u00e9rides", "text": "Hip\u00e9rides, nado en Atenas, contra o ano 390 a.C. e finado en Cle\u00f3n no 322 a.C., foi un orador grego.\nTraxectoria.\nFoi disc\u00edpulo de Is\u00f3crates en Atenas e comezou traballando de log\u00f3grafo escribindo discursos xudiciais por encarga. Conta a lenda que ga\u00f1ou a absoluci\u00f3n da cortes\u00e1 Frinis mostr\u00e1ndolle a s\u00faa beleza espida aos xu\u00edces. Traballou contra Filipo II, xuntamente con Dem\u00f3stenes, at\u00e9 o caso H\u00e1rpalo (324 a.C.), cando ent\u00f3n acusou ao propio Dem\u00f3stenes. Cando Filipo II de Macedonia venceu en Queronea no 338 a.C., Hip\u00e9rides organizou a defensa de Atenas e logrou reforzar o ex\u00e9rcito prometendo que lles conceder\u00eda a liberdade aos escravos e a cidadan\u00eda aos estranxeiros. Reconciliouse con Dem\u00f3stenes cando Atenas se ergueu contra os macedonios de Ant\u00edpatro \u00e1 morte de Alexandre Magno (323 a.C.). Terminada desastrosamente a Guerra Lamaiana, Hip\u00e9rides foi capturado e morto entre atroces tormentos.\nEstilo.\nO estilo de Hip\u00e9rides \u00e9 claro na exposici\u00f3n, elegante e incorpora innovaci\u00f3ns estil\u00edsticas influ\u00eddas pola comedia. Atrib\u00faenselle 77 discursos, dos que se conservan seis en fragmentos. Destacan \"En defensa de Euxenipo\", \"Contra Dem\u00f3stenes\" e a \"Oraci\u00f3n f\u00fanebre\" (polos ca\u00eddos da Guerra Lamiana)."}
{"id": "18293", "revid": "92340", "url": "https://gl.wikipedia.org/wiki?curid=18293", "title": "Herodes \u00c1tico", "text": "Tiberio Claudio Herodes \u00c1tico, en lingua grega \u1f29\u03c1\u03ce\u03b4\u03b7\u03c2 \u1f41\u00a0\u1f08\u03c4\u03c4\u03b9\u03ba\u03cc\u03c2, nado en Marat\u00f3n no ano 101 e finado en Atenas no 177, foi un pol\u00edtico e orador grego.\nTraxectoria.\nHerodes \u00c1tico sobresa\u00edu como ret\u00f3rico e sofista. Ensinou ret\u00f3rica en Atenas, onde empregou a s\u00faa enorme fortuna para a construci\u00f3n de edificios: recubriu de m\u00e1rmore o estadio de Atenas, constru\u00edu piscinas de m\u00e1rmore nas Term\u00f3pilas, un ninfeo en Olimpia, o estadio de Delfos, o teatro Ode\u00f3n etc. Dic\u00edase que o seu pai achara o tesouro que os persas agocharan en Marat\u00f3n. Foi proc\u00f3nsul en Asia, pont\u00edfice das Panateneas en Atenas, c\u00f3nsul en Roma (143) e senador.\nO Ode\u00f3n constru\u00eduno no 161 en memoria da s\u00faa muller, Apia Annia Regila, \u00e1 morte da cal mandou pintar de negro mesmo a casa. Disque en certa ocasi\u00f3n o seu amigo sofista Lucio, vendo un servo que pelaba ravos, burlouse de que cometese \"unha inxustiza contra a memoria de Regilla comendo ravos brancos nunha casa completamente negra\".\nHerodes \u00c1tico foi un aticista rigoroso, gabado polos seus contempor\u00e1neos e axi\u00f1a considerado un cl\u00e1sico. Foi mestre do emperador romano Marco Aurelio. Produciu unha obra extensa composta de diatribas, diarios literarios e efem\u00e9rides, mais s\u00f3 sobreviviron unha declamaci\u00f3n (\"Tratado de Herodes sobre o estado\") e a traduci\u00f3n latina dunha f\u00e1bula."}
{"id": "18295", "revid": "25871", "url": "https://gl.wikipedia.org/wiki?curid=18295", "title": "Asianismo", "text": "Na elocuencia grecorromana, ch\u00e1mase asianismo \u00e1 tendencia baseada nos presupostos ling\u00fc\u00edsticos dos anomalistas. Os asianistas opo\u00f1\u00edanse aos aticistas.\nO estilo asianista era irregular, base\u00e1base en frases breves e inconexas, utilizaba abondosas figuras ret\u00f3ricas e efectos r\u00edtmicos e fon\u00e9ticos rebuscados. Procuraba o novo, o e o raro.\nDifundiuno Hexesias de Magnesia no s\u00e9culo III a.C. No s\u00e9culo seguinte prevalec\u00eda o gusto pola palabra po\u00e9tica e a expresi\u00f3n . Penetrou en Roma como gusto antitradicional. Cicer\u00f3n e os seus contempor\u00e1neos denomin\u00e1ronno \"estilo asi\u00e1tico\" porque Hexesias e os demais representantes desta tendencia provi\u00f1an de Asia Menor."}
{"id": "18296", "revid": "22570", "url": "https://gl.wikipedia.org/wiki?curid=18296", "title": "Aticismo", "text": "Na elocuencia grecorromana, ch\u00e1mase aticismo \u00e1 tendencia baseada na teor\u00eda da imitaci\u00f3n dos prosistas \u00e1ticos do s\u00e9culo -IV a.C. Os aticistas opo\u00f1\u00edanse aos asianistas.\nO estilo aticista era espido e xeom\u00e9trico, m\u00e1is atento \u00e1 expresi\u00f3n n\u00edtida dos conceptos que \u00e1 forma e \u00e1 harmon\u00eda da redacci\u00f3n. O modelo era Lisias. O aticismo apoi\u00e1base nos presupostos dos analoxistas, que sosti\u00f1an a observancia das regras e dos modelos nas formaci\u00f3ns ling\u00fc\u00edsticas novas.\nEn Roma o aticismo desenvolveuse na \u00e9poca de Cicer\u00f3n (que rematou distanci\u00e1ndose del) e o seu m\u00e1ximo representante foi Bruto."}
{"id": "18297", "revid": "72012", "url": "https://gl.wikipedia.org/wiki?curid=18297", "title": "David Brewster", "text": "David Brewster, nado o 11 de decembro de 1781 en Jedburgh (Escocia) e finado o 10 de febreiro de 1868 en Roxburghshire (Escocia), foi un cient\u00edfico, naturalista, inventor e escritor escoc\u00e9s.\nTraxectoria.\nNaceu en Jedburgh, fillo dun mestre de escola. Aos 12 anos entrou na Universidade de Edimburgo para estudar teolox\u00eda, a\u00ednda que xa nesa \u00e9poca amosaba grande inclinaci\u00f3n polas ciencias naturais. A partir de 1799 comeza a estudar a difracci\u00f3n da luz, os resultados das s\u00faas investigaci\u00f3ns vainas publicando en \"Philosophical Transactions\" e noutras publicaci\u00f3ns cient\u00edficas.\nEstableceu as leis da polarizaci\u00f3n por reflexi\u00f3n e refracci\u00f3n, estableceu as leis da reflexi\u00f3n met\u00e1lica e realizou numerosos experimentos sobre a absorci\u00f3n da luz. En 1816 inventou o calidoscopio. Brewster contribu\u00edu \u00e1 \"Edinburgh Encyclopaedia\" e \u00e1 7\u00aa e 8\u00aa edici\u00f3ns da \"Encyclop\u00e6dia Britannica e\" publicou unha biograf\u00eda de Isaac Newton en 1831,\nOposici\u00f3n \u00e1 evoluci\u00f3n.\nAs crenzas cristi\u00e1s de Brewster impuls\u00e1rono a responder contra a idea da transmutaci\u00f3n de especies e a teor\u00eda da evoluci\u00f3n. A s\u00faa opini\u00f3n era que \"a ciencia e a relixi\u00f3n deben ser unha, xa que cada unha trataba da Verdade, que ti\u00f1a s\u00f3 un e mesmo autor\". En 1845 escribiu unha revisi\u00f3n moi cr\u00edtica da obra evolucionista \"Vestiges of the Natural History of Creation\" que consideraba un insulto \u00e1 revelaci\u00f3n cristi\u00e1 e un perigoso exemplo de materialismo.\nEn 1862, respondeu a \"On the Origin of Species\" de Charles Darwin e publicou o artigo \"\". Afirmou que o libro combinaba \"feitos interesantes e fantas\u00edas ociosas\" que constitu\u00edan unha \"especulaci\u00f3n perigosa e degradante\". Aceptou os cambios adaptativos, pero op\u00faxose firmemente \u00e1 afirmaci\u00f3n de Darwin sobre a \"forma primordial\", que consideraba unha idea ofensiva \"tanto para o naturalista como para o cristi\u00e1n\".\nVida.\nFillo de Margaret Key e James Brewster, reitor da Jedburgh Grammar School. David era o terceiro de seis fillos. \nAos 12 anos, matriculouse na Universidade de Edimburgo (da que chegar\u00eda a ser reitor) coa intenci\u00f3n de converterse en crego e chegou a predicar en varias ocasi\u00f3ns. Para ent\u00f3n, Brewster ti\u00f1a xa mostraba unha forte inclinaci\u00f3n polas ciencias naturais e establecera unha estreita asociaci\u00f3n con James Veitch.\nBrewster casou d\u00faas veces, coa primeira muller, Juliet Macpherson, tivo catro fillos e unha filla, que se converter\u00eda na s\u00faa bi\u00f3grafa; a segunda foi Jane Kirk Purnell, que se desmaiou no debate de Oxford sobre a evoluci\u00f3n, e coa que tivo outro fillo.\nUnha r\u00faa e a facultade de F\u00edsica da Universidade Heriot-Watt levan o seu nome.\nBrewster est\u00e1 enterrado nos terreos da Melrose Abbey, nas Scottish Borders."}
{"id": "18298", "revid": "92340", "url": "https://gl.wikipedia.org/wiki?curid=18298", "title": "Hel\u00e1nico de Mitilene", "text": "Hel\u00e1nico, nado en Mitilene no s\u00e9culo -V, foi un historiador grego.\nTraxectoria.\nHel\u00e1nico \u00e9 o autor de numerosas obras historiogr\u00e1ficas das que fican abondosos fragmentos. Escribiu mitolograf\u00edas (\"Atlantis\", \"Troica\"), etnograf\u00edas (\"L\u00e9sbica\", \"P\u00e9rsica\"), historias locais (\"Historia da \u00c1tica\", a primeira historia de Atenas) e obras de investigaci\u00f3n sobre a cronolox\u00eda grega, como \"As sacerdotisas de Hera\"."}
{"id": "18299", "revid": "25871", "url": "https://gl.wikipedia.org/wiki?curid=18299", "title": "Josep Palomero", "text": "Josep Palomero Almela, nado en Borriana (Castell\u00f3) en 1953, \u00e9 un escritor valenciano, vicepresidente da Acad\u00e8mia Valenciana de la Llengua.\nTraxectoria.\nA s\u00faa primeira obra apareceu en 1972, \"Una untada de mostaza\", un poemario en castel\u00e1n. Pouco despois adopta o catal\u00e1n como a s\u00faa lingua literaria. En 1975 publica a s\u00faa primeira obra narrativa, \"David\", xa en catal\u00e1n."}
{"id": "18300", "revid": "85894", "url": "https://gl.wikipedia.org/wiki?curid=18300", "title": "Lucas de Tui", "text": "Lucas de Tui, chamado o Tudense, nado en Le\u00f3n na segunda metade do s\u00e9culo XII e finado en 1249, foi c\u00f3engo de Santo Isidoro de Le\u00f3n, bispo da diocese de Tui e escritor.\nTraxectoria.\nSendo c\u00f3engo en Le\u00f3n (1221-1239), Lucas tivo que defender a causa de Isidoro de Sevilla (\"De Miraculis Sancti Isidori\"). Viaxou por Roma, Constantinopla, Chipre, Xerusal\u00e9n, Armenia e Francia. Afirma ter visto os supostos catro cravos da crucifixi\u00f3n de Xes\u00fas Cristo, un en Francia, outro en Nazaret, outro en Tarso e o cuarto en Constantinopla. En 1233 ou 1234 pasou a Pascua en Roma e desde 1239 at\u00e9 a s\u00faa morte foi bispo de Tui.\nEn \"De altera vita fideique controversiis adversus Albigensium errores\" 1234 combate a herex\u00eda albixense inspir\u00e1ndose en santo Isidro e san Xerome. A petici\u00f3n da ra\u00ed\u00f1a Berenguela redactou en 1236 o \"Chronicon mundi\", a s\u00faa mellor obra. Abarca desde as orixes do mundo at\u00e9 1236 e presenta un dobre marco, universal e da Pen\u00ednsula Ib\u00e9rica. Div\u00eddese en catro partes e as fontes principais son santo Isidoro, o Biclarense, Hidacio, Paulo Orosio, Afonso III o Silense e Sampiro. Pretend\u00eda ser unha r\u00e9plica castel\u00e1 \u00e1s grandes historias universais que tan populares eran na Europa do momento, ao tempo que actualizaba o labor hist\u00f3rico de santo Isidro. Ten importancia tam\u00e9n para co\u00f1ecer a \u00e9pica medieval. \u00c9 a fonte m\u00e1is antiga da xura de Santa Gadea, supostamente acontecida un s\u00e9culo e medio antes."}
{"id": "18301", "revid": "98629", "url": "https://gl.wikipedia.org/wiki?curid=18301", "title": "Historia de Sinuh\u00e9", "text": "A Historia de Sinuh\u00e9 \u00e9 unha narrativa do Imperio Medio do Antigo Exipto sobre as vicisitudes dun alto personaxe da corte de Amenemhet I \u00e1 morte deste.\nConsiderada a obra cume da narrativa exipcia antiga, a historia chegounos en varios papiros e era moi famosa en \u00e9poca fara\u00f3nica. As descrici\u00f3ns son moi vivas e o estilo elegante. O p\u00fablico posibelmente co\u00f1ec\u00eda moitos detalles relacionados coa morte de Amenemhet e as circunstancias da entronizaci\u00f3n de Sesostris que non nos son co\u00f1ecidas hoxe en d\u00eda.\nA \"Historia de Sinuh\u00e9\" conta en primeira persoa como o protagonista sente temor (non se sabe por que) ap\u00f3s a misteriosa morte do fara\u00f3n Amenemhet I (XII dinast\u00eda, 2000-1970 a.C.) e se exila no pa\u00eds de Retenu (Siria). Al\u00ed conv\u00e9rtese no xefe dunha tribo, rico, amado e respectado. Xa vello, inv\u00e1delle a morri\u00f1a, o desexo de conquistar o favor do novo soberano (Sesostris I, fillo e sucesor de Amenemhet I) e de ser enterrado como un exipcio. O fara\u00f3n rec\u00edbeo con honras e el retorna ao palacio que deixara hab\u00eda anos. Escribe a s\u00faa historia agardando serenamente a morte.\nCon este argumento, o escritor finland\u00e9s, Mika Waltari publicou en 1945 un best-s\u00e9ller da novela hist\u00f3rica: \"Sinuh\u00e9, o exipcio\"."}
{"id": "18302", "revid": "56817", "url": "https://gl.wikipedia.org/wiki?curid=18302", "title": "F\u00e1bula praetexta", "text": "No teatro romano antigo, a f\u00e1bula praetexta ou praetextata era un drama serio sobre temas de historia nacional que ti\u00f1a como protagonistas a herois e dirixentes romanos que vest\u00edan a praetexta, a toga solemne bordada en p\u00farpura dos altos maxistrados.\nO x\u00e9nero foi inventado por Nevio no s\u00e9culo II a.C. Nevio \u00e9 o autor de \"Clastidium\" e de \"Romulus\". Outros autores de \"fabula praetexta\" foron Pacuvio e Accio. A \u00fanica \"praetexta\" conservada \u00e9 a \"Octavia\", atribu\u00edda a S\u00e9neca e que trata do divorcio de Ner\u00f3n da princesa Octavia, filla de Claudio e Valeria Messalina e o seu posterior matrimonio con Poppaea Sabina."}
{"id": "18303", "revid": "59564", "url": "https://gl.wikipedia.org/wiki?curid=18303", "title": "Instituto da Lingua Galega", "text": "O Instituto da Lingua Galega (ILG) \u00e9 un instituto universitario pertencente \u00e1 Universidade de Santiago de Compostela creado en 1971 para promover o uso e normalizaci\u00f3n da lingua galega e estudala sincr\u00f3nica e diacronicamente. Ten a s\u00faa sede en Santiago de Compostela, no n\u00famero 4 da Praza da Universidade, edificio cuxa construci\u00f3n data de 1640.\nHistoria.\nO seu primeiro director foi Constantino Garc\u00eda Gonz\u00e1lez, estando \u00e1 fronte da secci\u00f3n de lexicograf\u00eda Ant\u00f3n Santamarina Fern\u00e1ndez, quen o substitu\u00edu no cargo (1991-2005). Suced\u00e9ronos Rosario \u00c1lvarez (desde finais do 2005 a marzo de 2013), Ernesto Gonz\u00e1lez (marzo de 2013-xu\u00f1o de 2018), Xos\u00e9 Lu\u00eds Regueira (2018-maio 2023) e Elisa Fern\u00e1ndez Rei, desde o 30 de maio de 2023.\nTivo un papel destacado na elaboraci\u00f3n das normas da lingua galega de 1982 de forma conxunta coa Real Academia Galega, como nas reformas de 1995 e 2004 aprobadas pola RAG . Ademais, leva a cabo diferentes traballos coas novas tecnolox\u00edas da informaci\u00f3n, coma o Tesouro Medieval Informatizado da Lingua Galega (TMILG, en colaboraci\u00f3n co Centro Ram\u00f3n Pi\u00f1eiro para a Investigaci\u00f3n en Humanidades) ou o Tesouro Informatizado da Lingua Galega (TILG).\nAcolle no seu seo conferencias, congresos, simposios, xuntanzas e encontros sobre diferentes temas relacionados coa lingua e literatura galegas (normalizaci\u00f3n ling\u00fc\u00edstica, historia da lingua galega, ensino, socioling\u00fc\u00edstica etc.)"}
{"id": "18304", "revid": "1987", "url": "https://gl.wikipedia.org/wiki?curid=18304", "title": "Liber pontificalis", "text": "O Libro dos papas ou Liber pontificalis \u00e9 unha compilaci\u00f3n de biograf\u00edas dos primeiros papas, desde Pedro at\u00e9 Estevo V (891).\nO n\u00facleo do libro \u00e9 unha serie de entradas biogr\u00e1ficas breves dos papas at\u00e9 o s\u00e9culo IX dispostas cronoloxicamente. Cada unha delas consiste basicamente no n\u00famero de anos de servizo (de onde se deducen as datas de reinado), lugar de nacemento, parentesco, emperadores correspondentes, construci\u00f3ns de edificios (especialmente igrexas), ordenaci\u00f3ns, pronunciamentos principais, lugar de enterramento e tempo transcorrido at\u00e9 a consagraci\u00f3n do seguinte papa electo.\nO propio proceso de redacci\u00f3n desbota o \"Liber pontificalis\" como fonte hist\u00f3rica fi\u00e1bel, posto que a obra tivo d\u00faas fontes principais: o \"Catalogus Liberianus\" (354) e un \"Index\", listaxe de papas transmitida e completada por diversos autores a partir do antipapa Hip\u00f3lito (235). A este n\u00facleo fundamental engad\u00edronselle outros materiais: enumeraci\u00f3n das construci\u00f3ns realizadas polos papas, listaxes de doaz\u00f3ns etc. Nos s\u00e9culos VI e VII foise actualizando con novas biograf\u00edas, de extensi\u00f3n cada vez maior. Aproximadamente entre o pontificado de Honorio I e o de Hadri\u00e1n II as entradas son contempor\u00e1neas, redactadas pouco despois da morte de cada papa. En 1479, Bartolomeo Platina redactouno todo de novo en estilo humanista e completouno, chegando at\u00e9 Paulo II (1464-1471)."}
{"id": "18308", "revid": "89787", "url": "https://gl.wikipedia.org/wiki?curid=18308", "title": "Eclipse solar", "text": "Unha eclipse solar ou eclipse de sol ocorre cando o Sol, a L\u00faa e a Terra est\u00e1n ali\u00f1ados, coa L\u00faa no medio. Vista desde a Terra, a L\u00faa fica en fronte do sol, e as\u00ed parte ou toda a luz do Sol \u00e9 encuberta pola l\u00faa.\nTipos de eclipses solares.\nHai catro tipos de eclipses solares:\nO termo \"eclipse\" para a do sol non \u00e9 exacto. O fen\u00f3meno \u00e9, estritamente, unha ocultaci\u00f3n: unha \"eclipse\" acontece cando un corpo celeste pasa pola sombra producida por outro (como na eclipse de L\u00faa). Unha \"ocultaci\u00f3n\" ten lugar cando un corpo pasa por diante doutro. Cando a L\u00faa pasa por diante de, ou oculta, o Sol, tal e como se ve desde a Terra, a L\u00faa tam\u00e9n produce unha pequena sombra na Terra. Unha \"ocultaci\u00f3n\" do Sol \u00e9, polo tanto, tam\u00e9n unha \"eclipse\" parcial de Terra.\nAs eclipses solares poden acontecer apenas durante a fase de L\u00faa Nova, por ser o per\u00edodo en que a L\u00faa est\u00e1 posicionada entre a Terra e o Sol.\nCausa e frecuencia das eclipses.\nAs eclipses do Sol acontecen cando a L\u00faa se ali\u00f1a co Sol e a Terra, mais debido \u00e1 orbita el\u00edptica da L\u00faa, non sempre o Sol \u00e9 totalmente cuberto pola L\u00faa.\nUnha eclipse do Sol pode ser vista apenas nun punto da Terra, que se move debido \u00e1 rotaci\u00f3n da Terra e da traslaci\u00f3n da L\u00faa. A distancia da L\u00faa en relaci\u00f3n \u00e1 Terra determina a cantidade de luz que \u00e9 cuberta do Sol, ben como a anchura da penumbra e escuridade total (m\u00e1is ou menos 100 quil\u00f3metros). Esa anchura estar\u00e1 no m\u00e1ximo se a L\u00faa aparece no perixeo, durante o cal a anchura pode atinxir at\u00e9 270 km.\nAs eclipses totais do sol son eventos relativamente raros. Malia aconteceren nalg\u00fan lugar da Terra cada 18 meses, est\u00edmase que recaen (isto \u00e9, d\u00faas veces) nun lugar dado apenas cada 300 ou 400 anos. Ap\u00f3s un longo tempo esperando, a eclipse total do Sol dura apenas alg\u00fans minutos, dado que a sombra da L\u00faa se move cara ao leste a m\u00e1is de 1700 km/h. A escuridade total non dura m\u00e1is que 7 min 40 s. Cada milenio te\u00f1en lugar menos de 10 eclipses totais do Sol que superan m\u00e1is de 7 min de duraci\u00f3n. A \u00faltima vez que iso aconteceu foi o 30 de xu\u00f1o de 1973, e a pr\u00f3xima producirase o 25 de xu\u00f1o de 2150. A eclipse total do sol m\u00e1is longa durante un per\u00edodo total de 8.000 anos (entre 3000 a. C. e 5000) ocorrer\u00e1 o 16 de xullo de 2186, cun tempo total de 7 minutos e 29 segundos.\nPara os astr\u00f3nomos, unha eclipse total do Sol \u00e9 unha rara oportunidade de observar a coroa solar (a capa externa do Sol). Normalmente, a coroa solar non \u00e9 vis\u00edbel a ollo nu debido ao feito de que a fotosfera \u00e9 moito m\u00e1is brillante do que a coroa solar.\nC\u00e1lculo da data.\nSabendo o d\u00eda e a hora dunha eclipse solar, p\u00f3dense prever outras eclipses usando o ciclo de eclipses. Dous ciclos de eclipses ben co\u00f1ecidos son os de Saros e o de Inex. O de Saros \u00e9 probabelmente o m\u00e1is co\u00f1ecido. O ciclo Inex \u00e9 por si mesmo un ciclo m\u00e1is pobre, mais \u00e9 bastante c\u00f3modo para a clasificaci\u00f3n das eclipses solares. Ap\u00f3s o termo dun ciclo de Saros, un novo Saros comeza un Inex despois (de a\u00ed o seu nome: in-ex).\nObservaci\u00f3n dunha eclipse solar.\nA maneira mellor e m\u00e1is segura de visualizar unha eclipse do sol, ou alg\u00fan outro evento solar, \u00e9 v\u00eda proxecci\u00f3n indirecta. Isto p\u00f3dese facer proxectando unha imaxe do sol sobre unha pantalla branca (que pode ser unha folla de papel ou cart\u00f3n, o chan, ou unha parede) utilizando un par de bin\u00f3culos normais, cunha das lentes cubertas, un telescopio, ou un pedazo de cart\u00f3n cun furado pequeno feito cunha agulla dun mil\u00edmetro de di\u00e1metro. A imaxe proxectada do Sol de calquera desas maneiras pode ser ollada sen problemas.\nA pesar de non recomendarse, p\u00f3dese observar directamente o sol utilizando equipamentos apropiados que dean garant\u00eda de seguranza. P\u00f3dense adquirir filtros para a observaci\u00f3n solar, feitos especialmente, nalg\u00fans planetarios e observatorios. Outra opci\u00f3n \u00e9 o vidro afumado cun *degrau de opacidade de 14 ou m\u00e1is, como os que se usan en soldadura. Tam\u00e9n hai que utilizar filtros para protexer as c\u00e1maras.\nResulta perigoso observar a trav\u00e9s de materiais \"caseiros\", como filmes fotogr\u00e1ficos, os CD ou embalaxes de pl\u00e1stico metalizado, que non ofrecen ningunha protecci\u00f3n contra a radiaci\u00f3n ultravioleta, que \u00e9 a que pode causar danos na retina. O maior perigo est\u00e1 no per\u00edodo de m\u00e1xima escuridade, cando a falta de luz (catro veces menos do que o brillo dunha l\u00faa chea) fai que a pupila se dilate e permita pasar m\u00e1is luz. \u00c9 o per\u00edodo en que a coroa solar se torna vis\u00edbel cando o seu brillo repentino pode causar danos irrevers\u00edbeis.\nEclipses na historia.\nUnha eclipse dupla (solar e lunar) aconteceu 23 anos ap\u00f3s a ascensi\u00f3n do Rei Shulgi da Babilonia. Aconteceu o 9 de maio (eclipse solar) e o 24 de maio (eclipse lunar) de 2138 a. C.. Por\u00e9n, tal identificaci\u00f3n \u00e9 menos aceptada do que a eclipse de 763 a. C. A eclipse do 16 de xu\u00f1o do 763 a. C., mencionada nun texto asirio, resulta fundamental para a cronolox\u00eda do Oriente Pr\u00f3ximo.\nO 4 de xu\u00f1o de 780 a. C. recolleuse unha eclipse solar na China.\nHerodoto escribiu que Tales de Mileto prediciu unha eclipse que tivo lugar durante a guerra entre os medos e os lidios. Os soldados dos dous bandos depuxeron as armas e declararon a paz. Non existe certeza sobre que eclipse foi, a\u00ednda que unha que ten bastantes probabilidades \u00e9 a do 28 de maio de 585 a. C., posibelmente preto do r\u00edo Halis, na Anatolia.\nHerodoto menciona tam\u00e9n unha eclipse anular do sol o 17 de febreiro do 478 a. C., cando Xerxes part\u00eda para a s\u00faa expedici\u00f3n contra Grecia, as\u00ed como outra, observada en Esparta ao ano seguinte, o 1 de agosto.\nEclipses en Galicia.\nComo en calquera outro lugar do planeta, en Galicia tam\u00e9n se sucende as eclipses de Sol e de L\u00faa.\nA modo de exemplo, ver a Eclipse de Sol do 20 de marzo de 2015.\nOutras circunstancias.\nEclipse solar causada pola L\u00faa simult\u00e1nea a un tr\u00e1nsito dun planeta.\nEn principio, a ocorrencia simult\u00e1nea dunha eclipse solar causada pola L\u00faa e o tr\u00e1nsito dun planeta (Mercurio ou Venus) \u00e9 pos\u00edbel. Mais tales eventos son extremadamente raros. Est\u00edmase que o pr\u00f3ximo evento deste tipo acontecer\u00e1 o 5 de xullo de 6757, cunha eclipse solar e outra causada pola interferencia de Mercurio, e doutra eclipse solar dupla causada pola L\u00faa e por Venus o 15 de abril de 15232.\nApenas cinco horas ap\u00f3s unha eclipse causada por Venus o 4 de xu\u00f1o de 1769 houbo outra eclipse total do Sol, causada pola L\u00faa, que foi vis\u00edbel na Am\u00e9rica do Norte, Europa e o norte da Asia. O tempo entre as d\u00faas eclipses \u00e9 o menor dos rexistrados, entre d\u00faas eclipses causadas unha pola L\u00faa e outra por un planeta.\nEclipses solares por sat\u00e9lites artificiais.\nOs sat\u00e9lites artificiais p\u00f3dense tam\u00e9n ali\u00f1ar entre a Terra e o Sol, nun instante dado da s\u00faa \u00f3rbita. Por\u00e9n, tales eventos son dificilmente notados, dada a pequena zona de escuridade creada polo sat\u00e9lite, que pasa en fronte do Sol nun segundo.\nAs eclipses solares m\u00e1is longas entre o ano 0 e o 3000.\nEclipses totais do sol.\nA eclipse solar de maior duraci\u00f3n na fase de total escuridade nunha eclipse total do Sol no s\u00e9culo XXI aconteceu o 22 de xullo de 2009, con 6m 39s.\nEclipses anulares do Sol.\nA eclipse solar anular de maior duraci\u00f3n na fase anular dunha eclipse anular do Sol no s\u00e9culo XXI aconteceu o 15 de xaneiro de 2010, con 11m08s. A eclipse anular do 3 de outubro de 2005 foi vis\u00edbel desde Galiza."}
{"id": "18310", "revid": "114", "url": "https://gl.wikipedia.org/wiki?curid=18310", "title": "Eclipse de Sol", "text": ""}
{"id": "18313", "revid": "98629", "url": "https://gl.wikipedia.org/wiki?curid=18313", "title": "Eclipse lunar", "text": "Unha eclipse ocorre cando o Sol, a Terra e a L\u00faa se ali\u00f1an. Se ese fen\u00f3meno ten lugar durante a fase da l\u00faa chea, cando a L\u00faa pasar pola sombra da Terra, denom\u00ednase eclipse de L\u00faa, ou eclipse lunar. O tipo e a duraci\u00f3n da eclipse lunar depende da localizaci\u00f3n da L\u00faa en relaci\u00f3n \u00e1 s\u00faa \u00f3rbita.\nTipos de eclipses lunares.\nA L\u00faa non fica completamente invis\u00edbel ao ser escurecida pola sombra terreste debido \u00e1 refracci\u00f3n da luz solar producida pola luz da atmosfera do planeta. A intensidade da luz refractada depende da cantidade de nubes ou poeira existentes na atmosfera, que bloquean o paso da luz. Iso causa na L\u00faa unha coloraci\u00f3n con tons avermellados cuxa intensidade var\u00eda dunha eclipse para outra. A escala seguinte foi criada por Andr\u00e8 Danjon co obxectivo de medir o nivel de escurecmento dunha eclipse lunar:\nDebido \u00e1 inclinaci\u00f3n de cerca de 5\u00b0 da \u00f3rbita da L\u00faa en relaci\u00f3n \u00e1 \u00f3rbita da Terra ao redor do Sol, as eclipses lunares non acontencen en toda l\u00faa chea. Para que se produza unha eclipe, a L\u00faa debe estar preto de seu nodo orbital\u2014a intersecci\u00f3n dos planos orbitais. Pasar pola sombra ou moi pr\u00f3xima do nodo d\u00e1 lugar a unha eclipse total ou parcial.\nTodo os anos acontecen polo menos d\u00faas eclipses lunares. De co\u00f1ecer a data dunha eclipse, p\u00f3dese prever a data en que ter\u00e1n lugar outras eclipses usando os ciclos de eclipses. Ao contrario que nas eclipses solares, que s\u00f3 poden ser observadas desde unha \u00e1rea relativamente pequena da superficie terrestre, unha eclipse lunar pode ser visto desde calquera lugar onde sexa noite no momento en que acontece. De estar no lado da L\u00faa virado para a Terra durante unha eclipse lunar, ver\u00edase unha eclipse solar, coa Terra pasando fronte ao Sol.\nEclipse lunar total m\u00e1is longo entre 1900 e 2100.\nA eclipse lunar total m\u00e1is longa entre o ano 1000 a. C. e o 300 d. C. ocorreu o 31 de maio de 318. A fase total tivo unha duraci\u00f3n de 1 h 47 m 14 s.\nEclipses lunares na historia.\nOs astr\u00f3nomos da Grecia Antiga notaron que durante a eclipse lunar, o bordo da sombra era sempre circular. Conclu\u00edron que a Terra poder\u00eda ser esf\u00e9rica."}
{"id": "18317", "revid": "114", "url": "https://gl.wikipedia.org/wiki?curid=18317", "title": "Eclipse de L\u00faa", "text": ""}
{"id": "18319", "revid": "22570", "url": "https://gl.wikipedia.org/wiki?curid=18319", "title": "Jean-Baptiste Dumas", "text": "Jean Baptiste Andr\u00e9 Dumas, nado en 1800 e finado en 1884, foi un qu\u00edmico franc\u00e9s, co\u00f1ecido polos seus traballos de an\u00e1lise e s\u00edntese org\u00e1nica, ademais da determinaci\u00f3n do peso at\u00f3mico por medio da medici\u00f3n das densidades de vapor.\nTraxectoria.\nNaceu en Al\u00e8s (Gard). En 1816 trasladouse a Xenebra, onde acudiu \u00e1s clases de M.A. Pictet de f\u00edsica, C.G. de la Rive de qu\u00edmica e Augustin Pyrame de Candolle de bot\u00e1nica, traballou con Pierre Pr\u00e9vost nos problemas de qu\u00edmica fisiol\u00f3xica e mesmo de embriolox\u00eda. En 1822 marchou a Par\u00eds, onde actuou como conselleiro de Alexander von Humboldt e foi profesor de qu\u00edmica, inicialmente no Lyceum e m\u00e1is tarde (1835) na \u00c9cole polytechnique .\nEn 1826 Dumas demostrou que a masa molecular de certos compostos org\u00e1nicos \u00e9 directamente proporcional \u00e1 densidade do vapor do composto e a partir diso estableceu novos valores de masa at\u00f3mica de 30 elementos, establecendo o valor para o hidr\u00f3xeno en 1.\nEn 1833 desenvolveu un m\u00e9todo para calcular a cantidade de nitr\u00f3xeno das substancias org\u00e1nicas, iniciando os m\u00e9todos modernos de an\u00e1lise. En 1839 estableceu a teor\u00eda da substituci\u00f3n que afirma que en qu\u00edmica org\u00e1nica as propiedades de certos compostos non cambian mesmo cando o seu hidr\u00f3xeneo se substit\u00fae cunha cantidade equivalente de hal\u00f3xenos.\nElixido deputado en 1848. Entre 1850 e 1851 foi ministro de agricultura e comercio. Posteriormente foi senador e presidente do concello municipal de Par\u00eds."}
{"id": "18320", "revid": "89787", "url": "https://gl.wikipedia.org/wiki?curid=18320", "title": "Euloxio R. Ruibal", "text": "Euloxio Rodr\u00edguez Ruibal, nado en Ordes o 16 de marzo de 1945, \u00e9 un escritor e director galego. Est\u00e1 considerado un dos renovadores do teatro galego.\nTraxectoria.\nComezou a s\u00faa actividade teatral no grupo Ditea en 1961, baixo a direcci\u00f3n de Agust\u00edn Mag\u00e1n, e fundou o grupo de teatro Obradoiro. Tam\u00e9n foi animador do equipo de cine Reina Lupa (1972), co que realizou varias curtametraxes e documentais (\"Catro por Catro\", \"Mesturanza\", \"Holocausto\"...).\nEn 1973 ga\u00f1ou con \"Zardigot\" o Premio Abrente de teatro, e en 1975 volveu a conseguir o mesmo galard\u00f3n con \"O Cabodano\". De 1973 \u00e9 a s\u00faa obra de teatro infantil \"O roubo do aparello\", coa que ga\u00f1ou a primeira edici\u00f3n do Concurso de Teatro Infantil O Facho. En 1975 publicou a farsa \"A sonada e proveitosa enchenta do marqu\u00e9s Ruchestinto no derradeiro s\u00e9culo da s\u00faa vida\". En 1976 publica as obras \"O cabodano\", \"Cousas da morte\" e \"A sombra do bon cabaleiro\" nun \u00fanico volume. Mais entre 1977 e 1987, por causas desco\u00f1ecidas, deixou de crear novas pezas. Volver\u00eda a facelo en 1988, mais s\u00f3 teatro infantil ata 1989, data en que publica \"Azos de esguello\" (peza coa que ga\u00f1ou o Premio \u00c1lvaro Cunqueiro). De 1990 data a s\u00faa obra \"Unha macana de dote\". En 2003 publicou o ensaio \"Xogo de m\u00e1scaras. Escritos sobre teatro galego\"\nFoi presidente da Asociaci\u00f3n de Escritores en Lingua Galega e director das galer\u00edas de arte Torque e Cit\u00e1nia. Foi elixido membro da Real Academia Galega en marzo de 2005, e foi Arquiveiro-bibliotecario da instituci\u00f3n entre 2010 e 2013. Foi profesor na Universidade de Santiago de Compostela at\u00e9 a s\u00faa xubilaci\u00f3n.\nObra.\nEuloxio Rodr\u00edguez Ruibal \u00e9 un dos dramaturgos m\u00e1is frut\u00edferos en lingua galega. Como acontece con outros autores da Nova Dramaturxia Galega (terminolox\u00eda usada seguindo a Manuel F. Vieites e non a Manuel Lourenzo e Francisco Pillado), a s\u00faa obra est\u00e1 claramente marcada polo teatro \u00e9pico do xermano Bertolt Brecht, utilizando igualmente o recurso do efecto de distanciamento, propio da dram\u00e1tica do alem\u00e1n. Na obra de Ruibal, pois, como na do resto de autores do grupo Abrente, existe a expresa vontade de conectar co teatro das m\u00e1is sobranceiras correntes da vangarda europea, sen descoidar a tradici\u00f3n galega. Por isto, achamos na dram\u00e1tica deste autor a influencia de escritores do pa\u00eds, como Alfonso Daniel Rodr\u00edguez Castelao e Eduardo Blanco Amor.\nAlgunhas das obras obras de creaci\u00f3n m\u00e1is importantes de Euloxio R. Ruibal son as seguintes:\nObras colectivas.\nDestaca na obra de Ruibal un gran n\u00famero de textos dram\u00e1ticos de curta extensi\u00f3n."}
{"id": "18321", "revid": "98629", "url": "https://gl.wikipedia.org/wiki?curid=18321", "title": "Janwillem van de Wetering", "text": "Janwillem van de Wetering, nado en Rotterdam o 12 de febreiro de 1931 e finado en Blue Hill, Maine o 4 de xullo de 2008, foi un escritor neerland\u00e9s.\nTraxectoria.\nVan de Wetering naceu e educouse en Rotterdam, pero posteriormente viviu en Sur\u00e1frica (1950-1956), o Xap\u00f3n, Londres, Colombia, o Per\u00fa, Australia e antes da s\u00faa morte resid\u00eda en Surry, Maine. Pasou un tempo nun mosteiro budista zen (1958-1959) e foi polic\u00eda auxiliar en \u00c1msterdan en substituci\u00f3n do servizo militar, a\u00ednda que despois continuou durante sete anos.\nCo\u00f1ecido como autor de novelas policiais que escrib\u00eda en neerland\u00e9s, as cales el mesmo traduce ao ingl\u00e9s, en xeral con grandes diferenzas coa versi\u00f3n orixinal. As s\u00faas novelas m\u00e1is populares son as potagonizadas por Grijpstra e de Gier, unha parella de polic\u00edas de \u00c1msterdan, amantes da esmorga, que levan ao lector aos barrios marxinais da cidade."}
{"id": "18322", "revid": "59564", "url": "https://gl.wikipedia.org/wiki?curid=18322", "title": "Ernesto Caballero Bellido", "text": "Ernesto Caballero Bellido, nado en Salamanca o 5 de agosto de 1858 e finado en Pontevedra o 20 de febreiro de 1935, foi un micr\u00f3grafo espa\u00f1ol.\nTraxectoria.\nComezou coa pr\u00e1ctica fotogr\u00e1fica \u00f3s 12 anos. Aos 21 obtivo a c\u00e1tedra de F\u00edsica e Qu\u00edmica, comezando como catedr\u00e1tico no instituto de Xix\u00f3n (Asturias). Foi en Xix\u00f3n onde entrou en contacto con Alfredo Tru\u00e1n y Luard, fabricante de lentes e iniciador do estudo das diatomeas en Espa\u00f1a. No 1881 ocupa a c\u00e1tedra no instituto de Pontevedra, onde foi director 22 anos. Nesta vila colaborou coa instalaci\u00f3n el\u00e9ctrica, dirixiu a f\u00e1brica da luz, o laboratorio municipal, a estaci\u00f3n meteorol\u00f3xica etc. No 1892 volveu \u00e1 micrograf\u00eda, tendo, debido \u00e1s s\u00faas moitas ocupaci\u00f3ns, unha actividade irregular cos traballos sobre diatomeas, comezados a metade do s\u00e9culo.\nFoi alcalde de Pontevedra durante de xullo a setembro de 1899. Foi Director do Instituto de Pontevedra de 1900 a 1921. Xubilouse en outubro de 1921 debido a unha xordeira que lle imped\u00eda totalmente a audici\u00f3n.\nMantivo relaci\u00f3n con Baltasar Merino e L\u00f3pez Seoane, que lle proporcionaron exemplares, ocup\u00e1ndose el dos aspectos t\u00e9cnicos (non da clasificaci\u00f3n). De xeito parello colaborou coa elite da ciencia en Espa\u00f1a naquel momento, traballando para as instituci\u00f3ns m\u00e1is sobresa\u00edntes e impartindo cursos de formaci\u00f3n nas s\u00faas t\u00e9cnicas.\nAs s\u00faas fotos sobre diatomeas f\u00f3siles de Mor\u00f3n constitu\u00edron un \u00e1lbum con 331 figuras de 171 especies baixo a denominaci\u00f3n de 'Atlas'. Asemade, as s\u00faas fotos foron usadas na afamada obra \"Diatomolog\u00eda espa\u00f1ola en los comienzos del siglo XX\", de Florentino Azpeitia.\nDoou parte do seu patrimonio cient\u00edfico \u00f3 \"Museo Nacional de Ciencias Naturales\"."}
{"id": "18323", "revid": "5863", "url": "https://gl.wikipedia.org/wiki?curid=18323", "title": "Antonio Buero Vallejo", "text": "Antonio Buero Vallejo, nado en Guadalaxara o 29 de setembro de 1916 e finado en Madrid o 29 de abril de 2000, foi un dramaturgo espa\u00f1ol.\nTraxectoria.\nNado no seo dunha familia de clase media, estudou na s\u00faa cidade natal ata que a s\u00faa familia marcha a Madrid en 1934 e Buero matric\u00falase na Academia de Belas Artes de San Fernando. Na guerra civil espa\u00f1ola loitou nun batall\u00f3n de infanter\u00eda e tras ela foi condenado a morte, conmutada logo de oito meses. En 1946 obt\u00e9n a liberdade e retoma a s\u00faa carreira pict\u00f3rica, que queda definitivamente interrompida tras conseguir o Premio Lope de Vega por \"Historia de una escalera\", obra clave do teatro de posguerra en Espa\u00f1a polo que supuxo de renovaci\u00f3n. Adaptou ao castel\u00e1n a Shakespeare, Henrik Ibsen e Bertolt Brecht. En 1959 casou coa actriz Victoria Rodr\u00edguez. En 1963 recibe autorizaci\u00f3n para sa\u00edr ao estranxeiro e dar\u00e1 unha serie de conferencias en diversas cidades nos anos seguintes. Elixido membro da Real Academia Espa\u00f1ola en 1971. Premio Cervantes en 1986.\nPersonaxes.\nOs personaxes das obras de Buero Vallejo adoitan coincidir coas seguintes caracter\u00edsticas:\nObras.\nAs obras de Vallejo caracter\u00edzanse pola s\u00faa capacidade para constru\u00edr unha historia con valor existencial \u00e1 vez que social, grazas \u00f3 espazo simb\u00f3lico que as abrangue. Deste modo, perm\u00edtese efectuar unha lectura universal a partir dunha situaci\u00f3n en particular. Nalgunhas obras, como \"Las Meninas\", o dramaturgo insp\u00edrase en motivos hist\u00f3ricos para facer unha cr\u00edtica \u00e1 situaci\u00f3n actual. Noutras, como \"La Fundaci\u00f3n\", empr\u00e9ganse t\u00e9cnicas de inmersi\u00f3n para abordar a trama dende a perspectiva dos personaxes. Finalmente, \"La tejedora de sue\u00f1os\", inspirada na Odisea, emprega a mitolox\u00eda cun valor metaf\u00f3rico respecto aos conflitos entre humanos. T\u00f3dalas obras de Vallejo conte\u00f1en elementos procedentes do sainete. \u00c9 o caso da recreaci\u00f3n de ambientes populares, ou a mestura de humor e drama.\nFilmograf\u00eda.\nPel\u00edculas baseadas nas obras:"}
{"id": "18324", "revid": "181", "url": "https://gl.wikipedia.org/wiki?curid=18324", "title": "Siluriano", "text": ""}
{"id": "18326", "revid": "181", "url": "https://gl.wikipedia.org/wiki?curid=18326", "title": "Cambriano", "text": ""}
{"id": "18327", "revid": "181", "url": "https://gl.wikipedia.org/wiki?curid=18327", "title": "Explosi\u00f3n cambriana", "text": ""}
{"id": "18329", "revid": "56817", "url": "https://gl.wikipedia.org/wiki?curid=18329", "title": "Motete", "text": "Na poes\u00eda italiana, un motete () \u00e9 unha composici\u00f3n popular breve que incl\u00fae un lema, unha sentenza ou algo semellante. Non ten un esquema regular, mais xeralmente est\u00e1 formado por sete ou oito versos, case sempre hendecas\u00edlabos e heptas\u00edlabos.\nNa m\u00fasica italiana, \u00e9 unha composici\u00f3n musical polif\u00f3nica vocal ou vocal e instrumental. Como forma musical, naceu no s\u00e9culo XIII como elaboraci\u00f3n a d\u00faas ou tres voces sobre unha melod\u00eda preexistente (normalmente himnos gregorianos) e que xustapu\u00f1a textos diversos, de maneira que se puidesen articular as palabras como mellor se adaptasen ao ritmo e \u00e1 memorizaci\u00f3n. Dous s\u00e9culos m\u00e1is tarde, o papel de parte mel\u00f3dica principal pasou do tenor \u00e1 soprano, permitindo a libre invenci\u00f3n dos compositores. En consecuencia, as voces secundarias acabaron realiz\u00e1ndose en versi\u00f3ns instrumentais. O moteto deca\u00edu coa aparici\u00f3n do oratorio. Entre os autores c\u00e9lebres de \"mottetti\" destacan Palestrina, Monteverdi, Bach, Brahms e d'Indy."}
{"id": "18330", "revid": "72012", "url": "https://gl.wikipedia.org/wiki?curid=18330", "title": "Mecenas", "text": "Caius Cilnius Maecenas nado en Arezzo, probablemente o 15 de abril do 69 a. C. e finado probablemente no ano 8 antes da nosa era, foi un estadista romano e patrono das letras.\nMecenas descend\u00eda dunha familia etrusca antiga e nobre. Foi conselleiro, colaborador e amigo de Octavio Augusto, a quen mesmo substitu\u00edu durante as s\u00faas ausencias de Italia. Posteriormente a relaci\u00f3n arrefriou, posibelmente porque Augusto tivo un \"affaire\" coa muller de Mecenas, Terencia, mais no seu testamento designouno \u00fanico herdeiro. Actuou como mediador nos tratados de Brindisi (40 a. C.) e Taranto (37 a. C.).\nMecenas foi unha figura chave na vida literaria da \u00e9poca augusta. Animou a s\u00faa pol\u00edtica cultural, ao protexer e dirixir os creadores de m\u00e1is prestixio, como Virxilio (quen lle dedicou as \"Xe\u00f3rxicas\"), Horacio (a quen lle regalou Vila Sabina), Propercio, Varius Rufus, Plotius Tucca, Valgius Rufus ou Domitius Marsus.\n\u00c9 autor de obras en prosa (\"Prometeo\", \"Simposio\", \"In Octaviam\", \"De cultu suo\") e en verso, das que se conservan uns vinte fragmentos.\nLegado.\nO seu nome \u00e9 s\u00edmbolo do padroado rico e xeneroso das artes. Os termos galegos \"mecenas\" e \"mecenado\" prove\u00f1en do seu nome."}
{"id": "18331", "revid": "624", "url": "https://gl.wikipedia.org/wiki?curid=18331", "title": "Tabari", "text": "Abu Ja'far Muhammad ibn Jarir al-Tabari (en , en ), nado en 839 e finado en 923, foi historiador e te\u00f3logo sunnita iraniano, naceu en Amol, Tabarist\u00e1n (ao sur do Mar Caspio) e estudou en Ray, Bagdad, Siria e Exipto. \"Tabari\" significa \"de Tabarist\u00e1n\". Morreu en Bagdad.\nTraxectoria.\nAntes dos sete anos xa aprendera o Cor\u00e1n de memoria, e nos dous anos seguintes rematou os estudos das recollas cl\u00e1sicas dos hadiths. Deixou o seu domicilio familiar aos doce anos para ir estudar e antes dos dezasete chegou a Bagdad. Al\u00ed contaba con co\u00f1ecer a Ahmedben Hanbal, mais chegou pouco despois da morte deste. Ap\u00f3s un ano en Bagdad, viaxou at\u00e9 o sur de Iraq, estudando en Kufa e Basra. Retornou a Bagdad e permaneceu nela oito anos. Partiu de novo de viaxe \u00e1 Siria, a Palestina e a Exipto. Cara 870 volveu a Bagdad, onde decorreron os cincuenta e tres anos restantes da s\u00faa vida ensinando a tradici\u00f3n e a lei, ben que visitou o Tabarist\u00e1n varias veces e peregrinou \u00e1 Meca. A s\u00faa vida foi simple e digna e caracterizouse pola dilixencia extrema. Dise que rexeitaba os regalos de valor.\nAs s\u00faas orixes iranianas non impediron que se encadrase na tradici\u00f3n sun\u00ed, pasase a maior parte da s\u00faa vida en Bagdad e escribise todas as s\u00faas obras en \u00e1rabe. Inscrib\u00edase na tradici\u00f3n shafi'ita da lei e reclamaba o dereito a criticar todas as escolas. Rematou por fundar a s\u00faa propia, na que chegou a provocar a ira violenta dos hanbalitas.\nTabari escribiu sobre case todos os temas da vida musulm\u00e1: historia, exexese do Cor\u00e1n, recolla de hadiths, comentarios \nsobre dereito etc. Interesouse tam\u00e9n pola medicina. As s\u00faas obras non son numerosas, mais d\u00faas delas son bastante extensas.\n\"Historia dos profetas e os reis\" (\"T\u0101rikh ur-Rusul wal-Mul\u016bk\", \u062a\u0627\u0631\u064a\u062e \u0627\u0644\u0631\u0633\u0644 \u0648\u0627\u0644\u0645\u0644\u0648\u0643), co\u00f1ecida como os \"Anais\", \u00e9 unha historia desde a Creaci\u00f3n at\u00e9 915.\nOs seus comentarios sobre o Cor\u00e1n son tan detallados como os \"Anais\". O tama\u00f1o da obra e a independencia de xu\u00edzo te\u00f1en dificultado a s\u00faa popularizaci\u00f3n, mais si \u00e9 utilizada.\nTabari albergou un terceiro proxecto sobre as tradici\u00f3ns dos compa\u00f1eiros de Mahoma."}
{"id": "18336", "revid": "1131", "url": "https://gl.wikipedia.org/wiki?curid=18336", "title": "Alfredo Conde", "text": "Alfredo Conde Cid, nado en Allariz o 6 de xaneiro de 1945, \u00e9 un escritor e pol\u00edtico galego tanto en lingua galega como en lingua castel\u00e1.\nTraxectoria.\nNaceu no seo dunha familia galeguista de clase media. Estudou n\u00e1utica na Escola Superior de N\u00e1utica da Coru\u00f1a e Historia na Universidade de Santiago de Compostela. Traballou como mari\u00f1o mercante e tam\u00e9n como profesor de historia nun colexio privado.\nEn 1973 foi cofundador, con outros oito socios (Jos\u00e9 Luis Ll\u00e1cer, Margari\u00f1a Valderrama, Mar\u00eda Victoria Moreno, Blanca Varona, Ram\u00f3n Yuste, Carmen Mar\u00eda Echarre, Paco Gul\u00edas e Javier Yuste) da librer\u00eda Xuntanza, na r\u00faa Andr\u00e9s Muruais de Pontevedra, que pechou en 1976 polas d\u00e9bedas.\nFoi deputado no Parlamento de Galicia como independente no grupo do PSdeG (1981-1993) e conselleiro de cultura con Fernando Gonz\u00e1lez Laxe (1987-1990). Foi o primeiro presidente do PEN Clube de Galicia (1990-1991).\nA s\u00faa primeira obra foi o poemario \"Mencer de l\u00faas\" (1968), pero Alfredo Conde \u00e9 co\u00f1ecido sobre todo pola s\u00faa obra narrativa que comeza en 1974 co libro de relatos \"Mementos de vivos\".\nVida persoal.\nEstivo casado con Margari\u00f1a Valderrama, con quen tivo d\u00faas fillas.\nFoi nomeado fillo predilecto da provincia de Ourense."}
{"id": "18337", "revid": "6939", "url": "https://gl.wikipedia.org/wiki?curid=18337", "title": "Xos\u00e9 Manuel Mart\u00ednez Oca", "text": "Xos\u00e9 Manuel Mart\u00ednez Oca, nado na Estrada o 1 de xu\u00f1o de 1942, \u00e9 un escritor galego.\nTraxectoria.\nEmpregado de banca. Entre 1953 e 1963 residiu en Ourense, de al\u00ed pasou \u00e1 Coru\u00f1a onde se asentou, con per\u00edodos en Ferrol, Cee, Madrid e Bilbao. Fixo o servizo militar en 1964 en Sidi Ifni, onde publicou os seus primeiros traballos nunha revista local. O seu primeiro traballo en galego foi publicado en 1976.\nParticipou no Concurso de Narraci\u00f3ns Modesto R. Figueiredo e foi premiado cinco veces. Publicou o seu primeiro relato en galego en 1976, \"Un home no corral\". \nNunha \"autopo\u00e9tica\" para o \"Bolet\u00edn Galego de Literatura\", en 1994, o autor dic\u00eda que entende a creaci\u00f3n literaria como unha diversi\u00f3n, un modo de desfrutar co exercicio da escrita e contrarrestar, a vacuidade da vida coti\u00e1, engan\u00e1ndose a si mesmo para poderse crer un pequeno deus, creador de mundos e personaxes movidos ao seu antollo.\nColaborou en revistas como \"Dorna\",\u00a0\"Man Com\u00fan\", \"Follas Secas\",\u00a0\"Luzes de Galiza\", \"Bolet\u00edn Galego de Literatura\" ou \"Madrygal\", e tam\u00e9n en xornais como \"El Ideal Gallego\", \"La Regi\u00f3n\", \"La Voz de Galicia\",\u00a0 \"Diario 16 de Galicia\", \"Faro de Vigo\" ou \"A Nosa Terra\".\nEn 2022 a Asociaci\u00f3n de Escritoras e Escritores en Lingua Galega (AELG) distinguiuno como autor \"na s\u00faa terra\" por decisi\u00f3n un\u00e1nime da s\u00faa asemblea de socias e socios. A homenaxe tivo lugar na Estrada o 18 de xu\u00f1o."}
{"id": "18339", "revid": "839", "url": "https://gl.wikipedia.org/wiki?curid=18339", "title": "Dominique Aury", "text": "Dominique Aury, nada en Rochefort-sur-Mer (Charente-Maritime) o 23 de setembro de 1907 e finada en Corbeil-Essonnes o 27 de abril de 1998, foi unha escritora francesa, co\u00f1ecida tam\u00e9n co pseud\u00f3nimo de Anne Desclos.\nTraxectoria.\nNaceu nunha familia biling\u00fce franc\u00e9s-ingl\u00e9s e viviu a s\u00faa infancia na Breta\u00f1a coa s\u00faa avoa. Estudou na Sorbona e traballou como xornalista ata 1946, cando entra como tradutora na editorial Gallimard, onde traduciu ao franc\u00e9s autores como Algernon Charles Swinburne, Evelyn Waugh, Virginia Woolf, T. S. Eliot ou F. Scott Fitzgerald e participa como xurado en numerosos premios literarios.\nEn 1943 co\u00f1ecera a Jean Paulhan, director da prestixiosa \"La Nouvelle Revue Fran\u00e7aise\" que se converte no seu amante e logo de afirmar el que as mulleres son incapaces de escribir unha novela er\u00f3tica ela escribe \"Histoire d'O\" (1954), unha novela sadomasoquista que a s\u00faa editorial se negou a publicar; tivo que publicala nunha pequena editorial, pero converteuse nun grande \u00e9xito comercial. En 1967 publicou \"Retour \u00e0 Roissy\".\nNon foi ata 1994 nunha entrevista ao \"New Yorker\" que ela admitiu ser a autora da novela."}
{"id": "18340", "revid": "89787", "url": "https://gl.wikipedia.org/wiki?curid=18340", "title": "Roraima", "text": "Roraima (que en pem\u00f3n, unha das linguas ind\u00edxenas do Brasil, significa \"monte verde\") \u00e9 un estado do Brasil situado na Rexi\u00f3n Norte. A m\u00e1is setentrional das unidades da federaci\u00f3n brasileira ten como l\u00edmites Venezuela ao norte e noroeste, G\u00fciana ao leste, Par\u00e1 ao sueste e o Estado do Amazonas ao sur e ao oeste. Ocupa unha \u00e1rea de 225.116,1\u00a0km\u00b2 e a s\u00faa capital \u00e9 Boa Vista.\nHistoria.\nO territorio disput\u00e1rono os luso-brasileiros, holandeses, espa\u00f1ois e ingleses, pero o poboamento por parte dos brancos s\u00f3 comezou realizarse no s\u00e9culo XVIII, despois da morte de moitos ind\u00edxenas.\nA creaci\u00f3n da fregues\u00eda de Nossa Senhora do Carmo, en 1858, transformada en municipio de Boa Vista en 1890, consolidou a organizaci\u00f3n local. A disputa polas terras con Inglaterra na fronteira g\u00fcianesa s\u00f3 terminou definitivamente en 1904, despois da arbitraxe do rei Vitor Manuel II de Italia, que deixou f\u00f3ra do Brasil partes do territorio do Pirara, incorporado \u00e1 G\u00fciana Inglesa.\nEn 1943 creouse o \"Territorio Federal de Rio Branco\", que, en 1962, pasou a denominarse \"Roraima\". Coa constituci\u00f3n brasileira de 1988 converteuse en estado. Actualmente, empeza a destacar a produci\u00f3n de soia.\nXeograf\u00eda.\nO clima do estado \u00e9 ecuatorial (N, S e O) e tropical (E). Gran parte do estado est\u00e1 cuberta pola selva amaz\u00f3nica, cunha pequena superficie de sabana ao leste. O punto m\u00e1is alto do estado \u00e9 o Monte Roraima, con 2.875 metros de altitude.\nEconom\u00eda.\nA econom\u00eda do Estado ten por base a agricultura, a gander\u00eda e a extracci\u00f3n de (madeira, ouro, diamantes e minas de esta\u00f1o). Roraima ten poucas industrias, e o turismo tam\u00e9n ten pouca importancia. O principal centro de comercio e servizos do estado \u00e9 a s\u00faa capital, Boa Vista."}
{"id": "18342", "revid": "92340", "url": "https://gl.wikipedia.org/wiki?curid=18342", "title": "Peter Benchley", "text": "Peter Bradford Benchley, nado en Nova York o 8 de maio de 1940 e finado en Princeton, Nova Jersey o 12 de febreiro de 2006, foi un escritor norteamericano.\nTraxectoria.\nProced\u00eda dunha familia de escritores, fillo de Nathaniel Benchley e neto de Robert Benchley. Estudou na Phillips Exeter Academy e en Harvard. Traballou en \"The Washington Post\" e foi editor de \"Newsweek\" e escritor de discursos da Casa Branca. En 1974 publicou a novela \"Jaws\" e foi o coautor do gui\u00f3n do filme que realizou Steven Spielberg baseado na s\u00faa novela.\nObra.\nFicci\u00f3n\nNon ficci\u00f3n"}
{"id": "18343", "revid": "22795", "url": "https://gl.wikipedia.org/wiki?curid=18343", "title": "Bol\u00edvar", "text": "Bol\u00edvar pode referirse a:"}
{"id": "18344", "revid": "1131", "url": "https://gl.wikipedia.org/wiki?curid=18344", "title": "Suetonio", "text": "Suetonio (Gaius Suetonius Tranquillus en lat\u00edn) (75 \u2013 160) foi un escritor romano.\nNaceu no seo dunha familia da orde ecuestre, seguramente en Hipona. Marchou a Roma e dedicouse ao estudo das letras, traballando como avogado e profesor. Foi amigo de Plinio o Novo quen o recomendou ao emperador Traxano como superintendente das bibliotecas p\u00fablicas e responsable dos arquivos. Con Hadriano foi o encargado da correspondencia oficial do goberno. Acusado de falta de respecto \u00e1 emperatriz Sabina, perdeu o seu traballo no 122.\nEscribiu en lat\u00edn e en grego. Entre as s\u00faas obras destacan \"De viris illustribus\", biograf\u00edas de escritores e \"De vita Caesarum\", a biograf\u00eda dos doce primeiros emperadores de Roma; consta de oito libros que se conservan na s\u00faa case totalidade, \u00e9 fonte para moitos traballos sobre historia romana e est\u00e1 considerada unha das historias m\u00e1is imparciais da antig\u00fc\u00eddade, con moito gusto polo detalle e escrito nunha linguaxe sinxela."}
{"id": "18345", "revid": "15490", "url": "https://gl.wikipedia.org/wiki?curid=18345", "title": "1800", "text": "Outros.\nBreves.\nHistoria ano a ano"}
{"id": "18346", "revid": "1987", "url": "https://gl.wikipedia.org/wiki?curid=18346", "title": "Urano (hom\u00f3nimos)", "text": "Urano pode referirse a:"}
{"id": "18347", "revid": "85894", "url": "https://gl.wikipedia.org/wiki?curid=18347", "title": "Amap\u00e1", "text": "O Amap\u00e1 \u00e9 un estado brasileiro situado na Rexi\u00f3n Norte. Ten como l\u00edmites \u00f3 leste o Oc\u00e9ano Atl\u00e1ntico, \u00f3 sueste, sur e suroeste o estado do Par\u00e1, \u00f3 oeste o Suriname e a noroeste a G\u00fciana Francesa. Non \u00e9 un estado moi monta\u00f1oso: en xeral as altitudes son inferiores \u00f3s 300 m.\nAta 1988 era un territorio do Brasil, co poucos representantes no Congreso Nacional, e que non elix\u00eda o seu gobernador. En 5 de outubro daquel ano, coa entrada en vigor da actual constituci\u00f3n brasileira, tornouse estado.\nEconom\u00eda.\nA s\u00faa econom\u00eda \u00e9 incipiente, co pouca participaci\u00f3n no PIB nacional. Ten como principais produtos a casta\u00f1a do brasil, a madeira e o minerio de manganeso. O estado compra a maior parte dos x\u00e9neros que consome do veci\u00f1o estado do Par\u00e1."}
{"id": "18348", "revid": "89787", "url": "https://gl.wikipedia.org/wiki?curid=18348", "title": "Econom\u00eda do Brasil", "text": "A econom\u00eda do Brasil \u00e9 a 8\u00aa do mundo e a m\u00e1is grande de Am\u00e9rica Latina, tendo ultrapasado M\u00e9xico o 2004. Responde por 3/5 da produci\u00f3n industrial da Am\u00e9rica do Sur.\nComercio exterior.\nOs principais socios comerciais do Brasil son: Uni\u00f3n Europea, Estados Unidos, Arxentina e a Rep\u00fablica Popular da China.\nVer os principais produtos importados e exportados en 2006.\nO Brasil \u00e9 a 6\u00aa econom\u00eda mundial en tama\u00f1o segundo o Banco Mundial, m\u00e1is grande que Rusia, pero en \u00cdndice de Desenvolvemento Humano (IDH) est\u00e1 s\u00f3 en 72\u00b0 lugar.\nO primeiro produto econ\u00f3mico do Brasil foi o azucre durante o per\u00edodo colonial. Coa independencia, un novo ciclo econ\u00f3mico xurdiu, agora co caf\u00e9. Ese momento foi fundamental para o desenvolvemento do estado de S\u00e3o Paulo, que acabou por converterse o m\u00e1is rico do pa\u00eds.\nA pesar de ter, ao longo da d\u00e9cada dos 90, unha mellora na produci\u00f3n de bens agr\u00edcolas, o que converteu ao Brasil no l\u00edder mundial en diversos produtos, coa reformas introducidas polo goberno federal, as exportaci\u00f3ns brasileiras diversific\u00e1ronse, cunha enorme inclusi\u00f3n de bens de alto valor agregado, como xoias, avi\u00f3ns, autom\u00f3biles e pezas de roupa.\nActualmente o pa\u00eds est\u00e1 entre os 20 principais exportadores do mundo, co US$ 96 mil mill\u00f3ns vendidos, entre produtos e servizos, a outros pa\u00edses en 2004. En poucos anos esperase que o Brasil estea entre as principais plataformas de exportaci\u00f3n do mundo.\nMoeda.\nAs primeiras moedas cu\u00f1adas no Brasil entraron en circulaci\u00f3n nos anos de 1645, 1646 e 1654. Os neerlandeses, que controlaban Pernambuco, fixeron as moedas para o pagamento dos seus soldados .\nA Casa da Moeda do Brasil produce unha media de 2400 mill\u00f3ns de billetes e 1500 mill\u00f3ns de moedas por ano . A primeira sede da instituci\u00f3n estaba na Praza da Rep\u00fablica, no centro do R\u00edo de Xaneiro. Actualmente, a f\u00e1brica da Casa da Moeda fica no barrio de Santa Cruz, tam\u00e9n no R\u00edo."}
{"id": "18349", "revid": "56817", "url": "https://gl.wikipedia.org/wiki?curid=18349", "title": "Placa base", "text": "A placa base (en ingl\u00e9s \"motherboard\" ou \"mainboard\") \u00e9 un unha placa de circu\u00edto impreso que conecta os diferentes elementos que cont\u00e9n e que \u00e9 o compo\u00f1ente principal do ordenador, sobre ela van conectados a maior\u00eda dos dispositivos do ordenador e das s\u00faas caracter\u00edsticas der\u00edvanse as prestaci\u00f3ns e o rendemento do ordenador. \u00c1s veces ch\u00e1mase tam\u00e9n \"placa nai\".\nA\u00ednda que as placa base poden ser de diferentes formas, tipos e tama\u00f1os a estrutura xeral e os elementos que a integran son semellantes nos diferentes modelos, entre os m\u00e1is com\u00fans est\u00e1n o microprocesador, a memoria RAM, a memoria cach\u00e9, a BIOS, a bater\u00eda, o reloxo, reguladores de voltaxe, conectores internos e externos e unha serie de chips ou circu\u00edtos integrados encargados de tarefas espec\u00edficas.\nDese\u00f1ase basicamente para realizar tarefas espec\u00edficas vitais para o funcionamento da computadora, como por exemplo as de:\nPara que a placa base cumpra co seu cometido, leva instalado un software moi b\u00e1sico denominado BIOS."}
{"id": "18350", "revid": "75439", "url": "https://gl.wikipedia.org/wiki?curid=18350", "title": "Kavafis", "text": "Konstantinos Petrou Kavafis (en grego \u039a\u03c9\u03bd\u03c3\u03c4\u03b1\u03bd\u03c4\u03af\u03bd\u03bf\u03c2 \u03a0. \u039a\u03b1\u03b2\u03ac\u03c6\u03b7\u03c2), nado en Alexandr\u00eda o 29 de abril de 1863 e finado na mesma cidade o 29 de abril de 1933, foi un poeta grego que figura entre os autores m\u00e1is relevantes do s\u00e9culo XX. Traballou tam\u00e9n como xornalista e funcionario.\nTraxectoria.\nO seu pai era un importador e exportador acomodado. Ao morrer o pai en 1870, a familia trasladouse a Liverpool, a\u00ednda que retornar\u00eda a Alexandr\u00eda en 1882. Por mor dos disturbios de 1885, a familia fuxiu a Constantinopla temporalmente. Kavafis permaneceu en Alexandr\u00eda para o resto da vida, se ben visitou Grecia en tres ocasi\u00f3ns (1901, 1903 e 1932) como para demostrar que era e se sent\u00eda grego: aprendera grego durante a adolescencia e esta foi a s\u00faa \u00fanica lingua po\u00e9tica. Comezou traballando de xornalista, mais logo obtivo un posto no ministerio exipcio de Obras P\u00fablicas, onde permaneceu trinta anos.\nEntre 1891 e 1904 publicou a s\u00faa poes\u00eda en panfletos que fac\u00eda circular entre os amigos achegados e recibiu pouco reco\u00f1ecemento durante a vida, se ben a isto contribu\u00edu o seu modo de vida reclu\u00eddo. Os versos que compuxo durante a s\u00faa primeira \u00e9poca empregan unha lingua culta e depurada. Posteriormente virou cara o dem\u00f3tico, a lingua grega falada, enriquecida con formas dialectais de Constantinopla e con voc\u00e1bulos tirados da tradici\u00f3n cl\u00e1sica. Os poemas completos foron publicados en 1935 como \"Poemas de C.P. Kavafis\" (\"\u03a0\u03bf\u03b9\u03ae\u03bc\u03b1\u03c4\u03b1\", \"Piimata\").\nO mundo que Kavafis presenta \u00e9 decadente, mais non o fai \u00e1 moda da poes\u00eda europea da \u00e9poca, sen\u00f3n inspir\u00e1ndose no mundo pag\u00e1n-cristi\u00e1n que esmorec\u00eda en Alexandr\u00eda para mistificar ou sublimar as s\u00faas emoci\u00f3ns persoais. Os seus poemas son retratos concisos mais \u00edntimos de sociedades e personaxes, reais ou literarios. A homosexualidade e a saudade figuran entre os seus temas caracter\u00edsticos: o amor homosexual, cantado \u00e1s veces con acentos violentamente sensuais ou con nostalxia e tristura, a imposibilidade de reter a beleza, a historia como terreo de enfrontamento entre o home e o destino, e a evocaci\u00f3n m\u00edtica con tons de austeridade estoica.\nLogo da morte de Kavafis, a s\u00faa reputaci\u00f3n non deixou de medrar, e actualmente est\u00e1 considerado como un dos mellores poetas gregos modernos.\nTraduci\u00f3ns ao galego.\nYolanda Vilarchao traduciu a s\u00faa poes\u00eda ao galego co t\u00edtulo de \"Poemas can\u00f3nicos\" que publicou en 2007 a Editorial Rinoceronte.\nA Editorial Aira publicou en 2022 \"Poes\u00eda completa anotada\", traducida por Miguel A. Areses Mart\u00edn."}
{"id": "18351", "revid": "133", "url": "https://gl.wikipedia.org/wiki?curid=18351", "title": "EXT2", "text": ""}
{"id": "18352", "revid": "736", "url": "https://gl.wikipedia.org/wiki?curid=18352", "title": "Casares Quiroga", "text": ""}
{"id": "18353", "revid": "98629", "url": "https://gl.wikipedia.org/wiki?curid=18353", "title": "Libro dos mortos", "text": "O libro dos mortos \u00e9 un t\u00edtulo convencional que designa unha recompilaci\u00f3n de f\u00f3rmulas m\u00e1xico-funerarias dos antigos exipcios. Os exipcios co\u00f1ec\u00edannas como \"O libro da sa\u00edda \u00e1 luz\" e o t\u00edtulo moderno foi inventado polo exipt\u00f3logo Karl Richard Lepsius cando publicou unha selecci\u00f3n en 1842.\nCaracter\u00edsticas.\nNon se trataba dun \"libro\" como os actuais: o texto gravouse inicialmente no exterior do sarc\u00f3fago e, a partir da XXVIII Dinast\u00eda (s\u00e9culo XVI a.C.), en vendas e papiros que se colocaban entre as pernas da momia para que as tivese a man. Os primeiros escrib\u00edronse en xer\u00f3glifos; desde a XXI Dinast\u00eda f\u00f3ronno en hier\u00e1tico e posteriormente en dem\u00f3tico. O \"Libro dos mortos\" acompa\u00f1\u00e1base frecuentemente doutros textos, inclu\u00eddo o \"hypocephalus\" (\"baixo a cabeza\"), que era unha versi\u00f3n reducida do texto completo.\nO \"Libro dos mortos\" era unha colecci\u00f3n de encantamentos, feitizos, contrasinais e outras f\u00f3rmulas m\u00e1xicas para uso do finado no al\u00e9n. Pretend\u00edan guiar ao morto a trav\u00e9s das probas que atopar\u00eda e garantir unha pasaxe sen incertezas. Os textos describen moitos dos elementos b\u00e1sicos da mitolox\u00eda exipcia e consider\u00e1banse imprescind\u00edbeis para gozar da vida eterna.\nOs temas c\u00e9ntranse no mito de Osiris, se\u00f1or do al\u00e9n, no xu\u00edzo do defunto (psicostasia) e na existencia ap\u00f3s a morte. O \"Libro dos mortos\" ilustr\u00e1base con imaxes que mostraban os personaxes e probas coas que se atopar\u00eda o defunto. A m\u00e1is importante era o momento en que se pesaba a alma contra Ma'at (a \"verdade\"), que levaba a cabo Anubis; o deus Thoth levantaba acta do resultado e o monstro Ammit agardaba, disposto a comerlle o coraz\u00f3n se non superaba a proba.\nAs versi\u00f3ns m\u00e1is antigas datan do s\u00e9culo XVI a.C., durante a XVIII Dinast\u00eda. Incorporaban en parte d\u00faas colecci\u00f3ns anteriores de literatura relixiosa co\u00f1ecidas como os \"Textos dos cadaleitos\" (arredor do ano 2000) e os \"Textos das pir\u00e1mides\" (entre o 2600 e o 2300), que foron sendo substitu\u00eddos polo \"Libro dos mortos\". O texto m\u00e1is completo \u00e9 o Papiro de Tur\u00edn, de \u00e9poca tolemaica, que est\u00e1 subdividido en 165 f\u00f3rmulas ou \"cap\u00edtulos\".\nNo ano 1888, o doutor E. Wallis Budge, daquela axente de compras do Museo Brit\u00e1nico, prestou atenci\u00f3n a alg\u00fans rumores sobre un achado arqueol\u00f3xico espectacular no Alto Exipto, e as\u00ed atopou, nunha tumba da Dinast\u00eda XVIII, cerca de Luxor, \"o maior rolo de papiro que vira nunca, suxeito cunha ancha banda de papiro, e en perfecto estado de conservaci\u00f3n\". Era unha copia do Libro dos Mortos, escrito en torno \u00f3 ano 1500 a. C. por Ani, escriba real de Tebas, Supervisor dos Graneiros dos Se\u00f1ores de \u00c1bidos, e Escriba das Ofrendas dos Se\u00f1ores de Tebas.\nO texto en si particulariz\u00e1base para cada finado, de xeito que non hai d\u00faas copias iguais. Hai, por\u00e9n, catro grupos:"}
{"id": "18354", "revid": "89787", "url": "https://gl.wikipedia.org/wiki?curid=18354", "title": "Aquilino Ribeiro", "text": "Aquilino Gomes Ribeiro, nado en Sernancelhe, Viseu, o 13 de setembro de 1885 e finado en Lisboa o 7 de maio de 1963, foi un escritor neorrealista portugu\u00e9s. Est\u00e1 considerado por alg\u00fans como un dos novelistas m\u00e1is fecundos da primeira metade do s\u00e9culo XX en Portugal.\nTraxectoria.\nAquilino Ribeiro nace en 1885, no Carregal de Tabosa, concello de Sernancelhe, o 13 de setembro, fillo natural (o \u00faltimo de catro) do padre Joaquim Francisco Ribeiro e da campesi\u00f1a Mariana do Ros\u00e1rio Gomes, tendo unha irm\u00e1 m\u00e1is vella (Maria do Ros\u00e1rio) e dous irm\u00e1ns m\u00e1is vellos (Melchior e Joaquim). Foi bautizado na Igrexa Matriz dos Alhais, no concello de Vila Nova de Paiva.\nViviu unha infancia plenamente inserida no medio rural. Brincaba na r\u00faa cos outros nenos da s\u00faa idade, admiraba os paxaros e, no limiar da adolescencia, gust\u00e1balle montar a cabalo e de cazar.\nEn 1895, xa vivindo no concello de Moimenta da Beira, realizou o exame de instruci\u00f3n primaria e entrou no Colexio de Nosa Se\u00f1ora da Lapa. En 1900 entrou no Colexio de Lamego, en Lamego e, a seguir, foi mandado para o Seminario de Beja, \"para onde \u00edan os ordenandos m\u00e1is recalcitrantes\", dir\u00e1 o escritor, nas s\u00faas memorias, obedecendo a un desexo da s\u00faa nai, que quer\u00eda facelo sacerdote.\nAquilino ser\u00eda expulsado do Seminario en 1904, despois de ter dado unha r\u00e9plica cortante a unha acusaci\u00f3n do padre Manuel An\u00e7\u00e3, un dos directores da instituci\u00f3n. De volta a Soutosa, de a\u00ed sa\u00edu ao fin de dous anos, rumbo a Lisboa.\nComezaba a s\u00faa conspiraci\u00f3n contra a monarqu\u00eda liberal desvirtuada por gobernos autoritarios. En 1906 comeza a colaborar no xornal republicano \"A Vanguarda\". En 1907, xunto con Jos\u00e9 Ferreira da Silva, escribe \"A Filha do Jardineiro\", obra de ficci\u00f3n de propaganda republicana e de cr\u00edtica \u00e1s figuras do r\u00e9xime. Entra logo na Tenda Montanha do Grande Oriente Lusitano, en Lisboa, a convite de Luz de Almeida.\n\u00c9 tam\u00e9n en 1907 que Aquilino \u00e9 prendido, acusado de ser anarquista, tras unha explosi\u00f3n no seu cuarto na R\u00faa do Carri\u00e3o, o 28 de novembro, en Lisboa, na cal morreron dous carboeiros.\nO ano seguinte, en 1908 Aquilino foxe da prisi\u00f3n, o 12 de xaneiro, e durante a clandestinidade en Lisboa mant\u00e9n os contactos cos rexicidas, refuxiado nunha casa de Meira e Sousa, na R\u00faa Nova do Almada, en fronte do Tribunal da Boa Hora.\nEstabelecido en Par\u00eds en 1910, estuda na Facultade de Letras da Sorbonne. V\u00e9n a Portugal tras o 5 de outubro e regresa a Par\u00eds, onde co\u00f1ecera a alem\u00e1 Grete Tiedemann. Tras unha estad\u00eda na Alema\u00f1a, vai casar con Grete. A parella regresa a Par\u00eds e, en 1914, n\u00e1celles o primeiro fillo, An\u00edbal Aquilino Fritz Tiedemann Ribeiro. Ese mesmo ano a\u00ednda publicar\u00e1 un novo libro, \"Jardim das Tormentas\".\nEn 1915 a familia pode regresar a Portugal tras os conflitos da Primeira gran Guerra. Aquilino, mesmo sen conseguir terminar a s\u00faa licenciatura, \u00e9 admitido a dar clases no ensino secundario, sendo colocado como profesor no Liceu Cam\u00f5es, onde ficar\u00e1 durante tres anos.\nEn 1918 publica \"A V\u00eda Sinuosa\". O ano seguinte, en 1919, entra para a Biblioteca Nacional de Portugal, a convite de Raul Proen\u00e7a. Convive co chamado Grupo da Biblioteca Nacional onde pontifican Jaime Cortes\u00e3o e Raul Proen\u00e7a. Publica \"Terras do Demo\", e a primeira versi\u00f3n do seu conto \"Valeroso Milagre\" na Revista Atl\u00e2ntida (n\u00ba 32), cuxa trama pasa no Mosteiro de Nosa Se\u00f1ora da Asunci\u00f3n de Tabosa, situado na s\u00faa fregues\u00eda natal, no tempo das invasi\u00f3ns francesas. \u00c9 na Biblioteca Nacional que Aquilino Ribeiro \u00e9 procurado por persoas das s\u00faas relaci\u00f3ns para lle mostraren unha \"Acta do Regic\u00eddio\".\nEn 1921 entra na direcci\u00f3n da revista \"Seara Nova\". En 1922 publica \"O Malhadinhas\" integrado no libro \"Estrada de Santiago\", o cal incl\u00fae tam\u00e9n unha nova versi\u00f3n do \"Valeroso Milagre\".\nEn 1927 entra na revolta de 7 de febreiro, en Lisboa. Ex\u00edliase en Par\u00eds. No fin do ano regresa a Portugal, clandestinamente, tras falecer a primeira muller. En 1928 entra na revolta de Pinhel. Encarcerado no presidio de Fontelo (Viseu), escapa e volve a Par\u00eds.\nEn 1929 casa en Par\u00eds con Jer\u00f3nima Dantas Machado, filla de Bernardino Machado. Da parella vir\u00e1 a nacer en 1930 o segundo fillo, Aquilino Ribeiro Machado, que vir\u00eda a ser o 60.\u00ba Alcalde de Lisboa (1977-1979). En Lisboa \u00e9 xulgado por rebeld\u00eda en Tribunal Militar, e condenado.\nEn 1931 vai vivir para a Galiza. En 1932 volve a Portugal clandestinamente. En 1933 recibe o Premio Ricardo Malheiros da Academia das Ciencias de Lisboa, polo seu libro \"As Tr\u00eas Mulheres de Sans\u00e3o\".\nEn 1935 \u00e9 electo socio correspondente da Academia das Ciencias de Lisboa.\nEn 1946 publica \"Aldea, Terra, Xente e Bichos\". En 1951 publica \"Geografia Sentimental\".\nEn 1952 fai unha viaxe ao Brasil onde \u00e9 homenaxeado por escritores e artistas, na Academia Brasileira de Letras. En 1956 \u00e9 fundador e presidente da Sociedade Portuguesa de Escritores.\nEn 1957 publica \"A Casa Grande de Romarig\u00e3es\" e, en 1958, \"Quando os Lobos Uivam\". Este mesmo ano \u00e9 nomeado socio efectivo da Academia das Ciencias de Lisboa. Milita na candidatura de Humberto Delgado \u00e1 presidencia da Rep\u00fablica.\nEn 1960 \u00e9 proposto para o Premio Nobel da Literatura por Francisco Vieira de Almeida, proposta subscrita por Jos\u00e9 Cardoso Pires, David Mour\u00e3o-Ferreira, Urbano Tavares Rodrigues, Jos\u00e9 Gomes Ferreira, Maria Judite de Carvalho, M\u00e1rio Soares, Vitorino Nem\u00e9sio, Abel Manta, Alves Redol, Lu\u00edsa Dacosta, Verg\u00edlio Ferreira, entre moitos outros.\nEn 1962 n\u00e1celle a primeira neta, Mariana, a quen dedica \"O Livro da Marianinha\".\nEn 1963 \u00e9 homenaxeado en varias cidades do pa\u00eds por ocasi\u00f3n dos cincuenta anos de vida literaria. Morre o d\u00eda 27 de maio. Nesa mesma hora, a Censura comunicaba aos xornais non ser permitido falar m\u00e1is das homenaxes que lle estaban a ser prestadas. \u00c9 sepultado no Cemiterio dos Praceres.\nEn 1974 \u00e9 publicado o libro de memorias \"Um Escritor Confessa-se\". Como escribe Jos\u00e9 Gomes Ferreira no prefacio \"Aquilino sabe mentir a verdade\".\nEn 1982, o 14 de abril, \u00e9 agraciado a t\u00edtulo p\u00f3stumo co grao de Comendador da Orde da Liberdade.\nEn 2007, por decisi\u00f3n un\u00e1nime, a Asemblea da Rep\u00fablica decide homenaxear a s\u00faa memoria e conceder aos seus restos mortais as honras de Pante\u00e3o Nacional. A cerimonia de trasladado para o Pante\u00e3o Nacional ocorreu o 19 de setembro dese mesmo ano.\nLiteratura.\nA linguaxe de Aquilino Ribeiro caracter\u00edzase fundamentalmente por unha excepcional riqueza lexicol\u00f3xica e polo uso de construci\u00f3ns fr\u00e1sicas de ra\u00edz popular, cheas de rexionalismos. Aquilino foi sobre todo un estilista e, por iso, a s\u00faa linguaxe vern\u00e1cula \u00e9 aberta, frecuentemente condimentada nos di\u00e1logos con expresi\u00f3ns entre grotescas e sat\u00edricas. Tal \u00e9 a densidade do uso de vocabulario rexional que o Centro de Estudos Aquilinianos editou, en 1988, un \u201cGloss\u00e1rio Aquiliniano\u201d.\nA pesar de optar por unha literatura de tradici\u00f3n, Aquilino procurou ao longo da s\u00faa vida unha renovaci\u00f3n continua de temas e procesos, torn\u00e1ndose as\u00ed moi dif\u00edcil sistematizar a tem\u00e1tica da s\u00faa vasta obra. Nun n\u00famero consider\u00e1bel de obras, Aquilino reflexiona, a\u00ednda que distorcidas pola imaxinaci\u00f3n, escenas da s\u00faa vida: a convivencia coas xentes do campo, a educaci\u00f3n administrada polos sacerdotes, as conspiraci\u00f3ns pol\u00edticas, as fugas rocambolescas, os exilios.\nAt\u00e9 1932, ano en que fixa a residencia na Cruz Quebrada, todos os ambientes, contextos e personaxes que Aquilino crea, remiten para a s\u00faa querida Beira natal. \"O Malhadinhas\", \"Andam Faunos pelos Bosques\" e \"Terras do Demo\" constit\u00faen o mellor exemplo desta situaci\u00f3n. De feito, ver\u00e9monos, cunha extrema facilidade, envolvidos coas s\u00faas personaxes beir\u00e1s, os seus costumes, tradici\u00f3ns e modos de falar t\u00edpico. Aquilino Ribeiro como escritor non pode ser enmarcado en ningunha das escolas e tendencias da s\u00faa \u00e9poca.\nTen colaboraci\u00f3ns na II serie da revista \"Alma nova\" [7] (1915-1918) comezada a publicar en Faro en 1914, na revista luso-brasileira \"Atlantida\" (1915-1920), na \"Ilustra\u00e7\u00e3o\" (1926-), \"Homens Livres\" (1923), no xornal \"Miau!\" (1916), \"Revista dos Centen\u00e1rios,\" publicada por ocasi\u00f3n da Exposi\u00e7\u00e3o do Mundo Portugu\u00eas, na 1\u00aa serie da revista \"Panorama\" \u00a0(1941-1949) e na revista luso-brasileira \"Atl\u00e2ntico\".\n\"O Malhadinhas\".\nConsiderado o modelo m\u00e1is perfecto da novela picaresca en lingua portuguesa. Inicialmente inclu\u00eddo en \"Estrada de Santiago\" (1922), acabar\u00eda por converterse nunha das s\u00faas obras m\u00e1is populares cando foi publicada en volume aut\u00f3nomo en 1958. En forma de mon\u00f3logo, a obra conta a historia dun arrieiro, o Malhadinhas, un serrano r\u00fastico, groseiro e teimudo, que non ten problemas en usar a navalla para corrixir o que cre inxusto. O Malhadinhas pres\u00e9ntanos unha serie de episodios picarescos, nun ton coloquial repleto de expresi\u00f3ns idiom\u00e1ticas, acheg\u00e1ndonos o retrato dun Portugal esquecido.\n\"A Casa Grande de Romarig\u00e3es\".\nPublicada en 1957. Reproduce o mundo das terras do norte de Portugal e aproxima o texto ficcional da realidade narrada, nunha Beira rural e analfabeta ancorada nunha sociedade patriarcal. Mesturando erudici\u00f3n coa linguaxe popular, Aquilino capta ese ambiente arraigado na relixiosidade e na crenza e revela o instinto campesi\u00f1o con todas as superstici\u00f3ns e todos os subterfuxios asociados \u00e1 obsesi\u00f3n de propiedade. \nA Casa Grande de Romarig\u00e3es era da familia da muller de Aquilino Ribeiro, est\u00e1 en Paredes de Coura.\nRelaci\u00f3n con Galicia.\nEn 1931 viviu en Galicia. Mantivo relaci\u00f3n con intelectuais galeguistas. O seu conto \"D. Quixote contra Herodes\", de estrutura lineal, p\u00f3dese clasificar como un conto de Nadal. Na historia Don Quixote e Sancho est\u00e1n en Galicia como peregrinos cami\u00f1ando cara a Santiago de Compostela nun d\u00eda fr\u00edo de decembro. A v\u00e9spera de Nadal chegan a Boente e, como Don Quixote se queda literalmente conxelado dentro da s\u00faa armadura, o cura do lugar, o licenciado Pablo de Taramundi, acolle os dous peregrinos na s\u00faa casa.\nDe cando en vez \u2014e en realidade son moitas as ocasi\u00f3ns, pois \u00e9 dif\u00edcil contar os seus escritos\u2014 aparece nos seus textos o tema \u201cSantiago\u201d, pregunt\u00e1ndose o porqu\u00e9 e o como, como facemos todos e far\u00e1n os nosos fillos, \u201cdesta peregrinaci\u00f3n a Compostela que \u00e9 a vida\u201d. As\u00ed escribiu Aquilino, nos \u00faltimos anos da s\u00faa vida.\nFundaci\u00f3n Aquilino Ribeiro.\nEn 1988 foi institu\u00edda a Fundaci\u00f3n Aquilino Ribeiro, Casa Museo, Biblioteca, con sede na localidade de Soutosa (Moimenta da Beira), na casa outrora utilizada polo escritor admirabelmente por el descrita. Na s\u00faa fundaci\u00f3n tivo como presidente An\u00edbal Aquilino Ribeiro, fillo m\u00e1is vello do escritor."}
{"id": "18355", "revid": "181", "url": "https://gl.wikipedia.org/wiki?curid=18355", "title": "Ahom", "text": ""}
{"id": "18356", "revid": "22570", "url": "https://gl.wikipedia.org/wiki?curid=18356", "title": "Hip\u00f3tese do per\u00edodo cr\u00edtico", "text": "En ling\u00fc\u00edstica cognitiva, a hip\u00f3tese do per\u00edodo cr\u00edtico postula que no desenvolvemento infantil existe un per\u00edodo durante o que a linguaxe pode ser adquirida m\u00e1is doadamente que en calquera outro momento.\nSegundo o ling\u00fcista e psic\u00f3logo Eric Lenneberg, o per\u00edodo cr\u00edtico dura at\u00e9 a puberdade (arredor dos 12 ou 13 anos) e d\u00e9bese ao propio desenvolvemento biol\u00f3xico. Lenneberg suxire que a aprendizaxe da linguaxe pode ser m\u00e1is dif\u00edcil logo da puberdade porque o cerebro perde a capacidade de adaptaci\u00f3n. Isto d\u00e9bese a que as funci\u00f3ns ling\u00fc\u00edsticas do cerebro xa se estableceron nunha parte espec\u00edfica do cerebro, ou sexa, porque xa se produciu a lateralizaci\u00f3n.\nAs s\u00faas ideas foron recollidas por Noam Chomsky e est\u00e1n na base das teor\u00edas innatistas de adquisici\u00f3n da linguaxe."}
{"id": "18358", "revid": "23204", "url": "https://gl.wikipedia.org/wiki?curid=18358", "title": "Eric Lenneberg", "text": "Eric Heinz Lenneberg, nado en D\u00fcsseldorf en 1921 e finado en 1975, foi un ling\u00fcista alem\u00e1n que introduciu alg\u00fans temas no estudo da adquisici\u00f3n da linguaxe e da psicolox\u00eda cognitiva, e m\u00e1is en xeral sobre o innatismo.\nTraxectoria.\nFuxiu aos Estados Unidos durante a \u00e9poca nazi, pois era xudeu. Foi profesor de psicolox\u00eda e traballou na Facultade de Mecidina da Universidade Harvard e na Universidade de M\u00edchigan en Ann Arbor.\nO seu artigo \"A capacidade da adquisici\u00f3n da linguaxe\" (1964) introduce os argumentos seminais recollidos m\u00e1is tarde por Noam Chomsky e popularizados por Steven Pinker no seu libro \"O instinto da linguaxe\".\nLenneberg presenta catro argumentos para o innatismo biol\u00f3xico das capacidades psicol\u00f3xicas constru\u00eddos en paralelo a argumentos biol\u00f3xicos a favor do innatismo dos riscos f\u00edsicos:"}
{"id": "18359", "revid": "98629", "url": "https://gl.wikipedia.org/wiki?curid=18359", "title": "Co\u00f1ecemento procedemental", "text": "En psicolox\u00eda cognitiva, o co\u00f1ecemento procedemental \u00e9 unha das d\u00faas maneiras en que se almacena a informaci\u00f3n na memoria a longo prazo. O co\u00f1ecemento procedemental \u00e9 o co\u00f1ecemento relacionado con cousas que sabemos facer pero que non conscientemente, como por exemplo \"montar en bici\" ou \"falar a nosa lingua\".\nO co\u00f1ecemento procedemental adqu\u00edrese gradualmente a trav\u00e9s da pr\u00e1ctica e \u00e9 o alicerce da aprendizaxe das destrezas."}
{"id": "18360", "revid": "22570", "url": "https://gl.wikipedia.org/wiki?curid=18360", "title": "Co\u00f1ecemento declarativo", "text": "En psicolox\u00eda cognitiva, o co\u00f1ecemento declarativo ou co\u00f1ecemento de feitos \u00e9 unha das d\u00faas maneiras en que se almacena a informaci\u00f3n na memoria a longo prazo. O co\u00f1ecemento declarativo \u00e9 informaci\u00f3n consitente en feitos, conceptos ou ideas co\u00f1ecidos conscientemente e que se poden almacenar como proposici\u00f3ns.\nPor exemplo, o sistema verbal en galego p\u00f3dese presentar como un conxunto de datos (formas verbais), regras etc., que se poden aprender como co\u00f1ecemento declarativo."}
{"id": "18361", "revid": "98629", "url": "https://gl.wikipedia.org/wiki?curid=18361", "title": "Robert De Niro", "text": "Robert De Niro, nado o 17 de agosto de 1943 en Nova York, \u00e9 un actor, director e produtor estadounidense de orixe italiana. Os seus primeiros papeis maiores foron nos filmes \"Toca con xeito ese tambor\" e \"Qu\u00e9rote, Nova Iorque\", ambos de 1973. En 1974, interpretou a Vito Corleone en \"O padri\u00f1o (II parte)\", un papel que lle valeu o \u00d3scar \u00f3 mellor actor secundario.\nTraxectoria.\nGraduado na Little Red School House, De Niro fixo o seu debut no cine na pel\u00edcula francesa \"Three Rooms in Manhattan\" (1965) (como extra) e no 1968 en \"Greetings\" e \"Bloody Mama\" (dirixidas por Brian De Palma). Despois disto, fixo alg\u00fans papeis maiores e menores noutras pel\u00edculas con pouca repercusi\u00f3n, ata que ga\u00f1ou popularidade co seu papel en \"Toca con xeito ese tambor\" (1973). Empezou a traballar con Martin Scorsese o mesmo ano con Malas Calles. Outras pel\u00edculas de Scorsese nas que participou De Niro son \"Taxi Driver\" (1976), \"Nova York, Nova York\" (1977), \"Touro salvaxe\" (1980), \"The King of Comedy\" (1983), \"Cape Fear\" (1991) e \"Casino\" (1995). Na maior\u00eda destes filmes, De Niro interpretou personaxes emocionalmente inestables con tendencias sociop\u00e1ticas. Menci\u00f3n \u00e1 parte merece \"Taxi Driver\", pois a s\u00faa actuaci\u00f3n como Travis Bickle levouno \u00e1 fama mundial e uniu para sempre o nome de De Niro co famoso monologo \"Estas fal\u00e1ndome a min?\".\nA mediados dos anos 80, De Niro empezou a facer papeis de comedia e tivo moito \u00e9xito neste x\u00e9nero con pel\u00edculas como \"Brazil\" (1985), \"Midnight Run\" (1988), \"Wag the Dog\" (1997), \"Unha terapia perigosa\" (1999), \"Meet the Parents\" (2000) e \"Meet the Fockers\" (2004).\nA finais dos 80 De Niro comezou a investir na \u00e1rea de Tribeca en Nova York inclu\u00edndo un estudio de cine e un festival de cine. De Niro admitiu m\u00e1is tarde que alg\u00fans dos seus malos papeis que tomou nos 90 foron soamente para apoiar esas obras de caridade.\nGa\u00f1ou dous Oscar da academia, como mellor actor por \"Touro salvaxe\", e como Mellor Actor Secundario por \"O padri\u00f1o (II parte)\".\nCuriosamente De Niro e Marlon Brando son os \u00fanicos actores que ga\u00f1aron o Oscar interpretando o mesmo personaxe, Brando ga\u00f1ou por interpretar o vello Vito Corleone en O padri\u00f1o (a\u00ednda que rexeitou o premio), mentres De Niro ga\u00f1ou o premio por interpretar o novo Vito en \"O padri\u00f1o (II parte)\". Brando e De Niro non traballaron xuntos ata \"The Score\" (2001).\nDe Niro \u00e9 comparado acot\u00edo co actor Al Pacino, co que traballou na pel\u00edcula de Michael Mann \"Heat\" (1995). De Niro interpretaba unha versi\u00f3n m\u00e1is nova do pai de Pacino en \"O padri\u00f1o (II parte)\".\nVida persoal.\nDe Niro casou d\u00faas veces. Ten unha filla chamada Dreena e un fillo chamado Raphael da s\u00faa primeira muller Dianne Abbott, as\u00ed como dous fillos, Julian Henry e Aaron Kendrick da s\u00faa relaci\u00f3n coa antiga supermodelo Toukie Smith. Os nenos, que son xemelgos, foron concibidos con fecundaci\u00f3n in-vitro. Raphael, anteriormente actor, ded\u00edcase agora ao mercado inmobiliario en Nova York. A finais do 2004, De Niro casou outra vez coa s\u00faa segunda muller Grace Hightower, unha antiga azafata dez anos m\u00e1is nova. Tiveron un fillo, Elliot, en 1998. A parella pediu o divorcio por diversas disputas.\nDe Niro ten as s\u00faas principais residencias en Manhattan. De Niro apoia firmemente o Partido Dem\u00f3crata, e prestou apoio explicitamente a Al Gore nas elecci\u00f3ns presidenciais do ano 2000, e a John Kerry nas do 2004. En 1998 pronunciouse en contra do \"impeachment\" ao presidente Bill Clinton como amigo persoal dos Clinton.\nPos\u00fae unha parte do restaurante Rubicon de San Francisco con Francis Ford Coppola e Robin Williams."}
{"id": "18362", "revid": "98629", "url": "https://gl.wikipedia.org/wiki?curid=18362", "title": "Federalismo", "text": "O Federalismo \u00e9 unha forma de organizaci\u00f3n pol\u00edtica. Esta organizaci\u00f3n f\u00f3rmana organismos distintos (que poden chamarse \"estados\" - como no Brasil e Estados Unidos, \"provincias\" - como na Arxentina, \"cant\u00f3ns\" - como en Su\u00edza, o outro nome) que se asocian, delegando parte das s\u00faas liberdades ou poderes a un organismo superior ou centralizador (Estado federal, federaci\u00f3n). Pero conservan algunha soberan\u00eda e algunhas competencias exclusivas, xa que non delegan todas para o organismo central.\nFederaci\u00f3n X Confederaci\u00f3n.\nA diferenza entre unha federaci\u00f3n e unha confederaci\u00f3n \u00e9 que, na \u00faltima, o poder central \u00e9 m\u00e1is limitado. Tam\u00e9n se pode considerar unha confederaci\u00f3n cando unha serie de estados (ou pa\u00edses) temporalmente comparten a s\u00faa soberan\u00eda nalg\u00fans aspectos, pero conservan o poder de se desligaren do pacto unilateralmente. Pero nunha federaci\u00f3n, non hai esa liberdade de desligamento: a autonom\u00eda dos entes federativos ata pode crecer co paso do tempo e mudanzas nas leis, pero en xeral a constituci\u00f3n do pa\u00eds non d\u00e1 \u00e1s entidades federativas o dereito a decidiren a secesi\u00f3n.\nOrganizaci\u00f3n pol\u00edtica.\nEn xeral, a defensa, a pol\u00edtica exterior (relaci\u00f3n con outras naci\u00f3ns), a moeda e as grandes li\u00f1as da econom\u00eda son de competencia da federaci\u00f3n. Pero a administraci\u00f3n da sa\u00fade, educaci\u00f3n, a competencia para crear alg\u00fans impostos, a organizaci\u00f3n das polic\u00edas e outras tarefas, son de responsabilidade dos estados-membros, provincias ou cant\u00f3ns.\nConforme a constituci\u00f3n de cada pa\u00eds, o grao de autonom\u00eda de cada estado-membro para facer as s\u00faas lexislaci\u00f3ns locais pode ser maior o menor. Nos Estados Unidos, por exemplo, \u00f3s estados elaborar as s\u00faas propias leis penais, comerciais, civ\u00eds e administrativas pois a constituci\u00f3n estadounidense non restrinxe este dereito. Por esta raz\u00f3n \u00e9 que hai estados estadounidenses que permiten a pena de morte, o casamento de homosexuais, e outros non. Xa no Brasil, a lexislaci\u00f3n civil, penal, comercial, parte das lexislaci\u00f3ns tributaria (as normas xerais para creaci\u00f3n de novos impostos) e administrativa \u00e9 de responsabilidade do goberno federal. O estado de S\u00e3o Paulo, por exemplo, non pode alterar as leis penais para punir m\u00e1is severamente alg\u00fans crimes o amnistiar outros, porque a lexislaci\u00f3n penal \u00e9 de competencia federal. Pero pode aumentar ou diminu\u00edr o imposto sobre os autom\u00f3biles por leis estatais, porque a constituci\u00f3n brasileira as\u00ed o permite.\nConstituci\u00f3n.\nEn xeral, quen d\u00e1 os l\u00edmites da autonom\u00eda das entidades federadas \u00e9 a constituci\u00f3n de cada pa\u00eds. \u00c9 a constituci\u00f3n que define as competencias que ser\u00e1n exclusivas da Uni\u00f3n (federaci\u00f3n), as que ser\u00e1n exclusivas dos estados-membros/cant\u00f3ns/provincias, e as que ser\u00e1n ou poder\u00e1n ser compartidas.\nFederalismo sim\u00e9trico e asim\u00e9trico.\nChamamos \"federalismo sim\u00e9trico\" cando hai igualdade de competencia entre todas as unidades rexionais, sen diferenciaci\u00f3n de graos de autonom\u00eda entre elas. Se unha unidade rexional (estado, provincia etc) pode lexislar sobre certo tipo de asunto, outra pode lexislar sobre aquel mesmo asunto, a\u00ednda que de modo diferente, cada cal no seu territorio.\nChamamos \"federalismo asim\u00e9trico\" cando alg\u00fans territorios te\u00f1en m\u00e1is autonom\u00eda nalg\u00fans asuntos que outros. Isto ocorre normalmente en pa\u00edses que te\u00f1en diferenzas culturais en parte de seu territorio. Por exemplo: no Canad\u00e1, soamente a provincia do Quebec ten autonom\u00eda para fixar a s\u00faa lingua oficial, e faino de forma diferente do resto do pa\u00eds: al\u00ed, o franc\u00e9s \u00e9 o idioma oficial."}
{"id": "18365", "revid": "1131", "url": "https://gl.wikipedia.org/wiki?curid=18365", "title": "Par\u00e1grafo", "text": "Na escrita, un par\u00e1grafo \u00e9 unha unidade organizativa do texto que serve para indicar como se agrupan as ideas principais.\nCaracter\u00edsticas.\nEn ling\u00fc\u00edstica textual, os par\u00e1grafos tr\u00e1tanse como indicadores da macro-estrutura dun texto. Agrupan oraci\u00f3ns que van xuntas, normalmente porque tratan do mesmo tema. As\u00ed, un par\u00e1grafo novo indica unha mudanza de tema ou sub-tema.\nEn tipograf\u00eda, un par\u00e1grafo \u00e9 un bloque de texto. Os par\u00e1grafos sep\u00e1ranse entre si mediante unha li\u00f1a en branco e a s\u00faa primeira li\u00f1a vai normalmente indentada (m\u00e1is separada da marxe). Esta \u00faltima convenci\u00f3n non \u00e9 frecuente nas p\u00e1xinas web. Os s\u00edmbolos de par\u00e1grafo son \u00a7 e \u00b6. Estes s\u00edmbolos utiliz\u00e1banse na Idade Media para separar temas cando a\u00ednda non se establecera a convenci\u00f3n de separalos en par\u00e1grafos."}
{"id": "18367", "revid": "56817", "url": "https://gl.wikipedia.org/wiki?curid=18367", "title": "Acto de fala", "text": "En pragm\u00e1tica, un acto de fala \u00e9 unha locuci\u00f3n como unidade funcional da comunicaci\u00f3n, isto \u00e9, a maneira en que o falante interv\u00e9n sobre o seu contorno mediante o uso das palabras: para informar, incitar, preguntar, convencer etc.\nAs locuci\u00f3ns te\u00f1en dous tipos de significado:\nPor exemplo, se algu\u00e9n di \"Vai fr\u00edo\", o significado locutivo \u00e9 que a persoa que fala ten sensaci\u00f3n de fr\u00edo. A forza ilocutiva \u00e9 o efecto que o falante quer te\u00f1a que o que dixo sobre quen o escoitou. Pode ser fechar unha xanela ou botar unha manta. Un acto de fala \u00e9 unha locuci\u00f3n que ten tanto significado proposicional como forza ilocutiva.\nClasificaci\u00f3n dos actos de fala.\nO fil\u00f3sofo norteamericano John Searle estableceu a seguinte clasificaci\u00f3n dos actos de fala:\nDurante a maior parte da historia da ling\u00fc\u00edstica e a filosof\u00eda da linguaxe, v\u00edase a linguaxe fundamentalmente como un medio de realizar afirmaci\u00f3ns e ignor\u00e1banse os demais usos. O fenomenoloxista Adolf Reinach a comezos do s\u00e9culo XX e o ling\u00fcista Roman Jakobson nos anos 60 do mesmo introduciron o concepto de funci\u00f3ns da linguaxe. O traballo m\u00e1is influente foi o dos fil\u00f3sofos J. L. Austin e o seu alumno John Searle.\nAustin distinguiu entre tres tipos de acto relacionados con ou causados pola realizaci\u00f3n dunha oraci\u00f3n:\nUn acto locutivo consiste en dicir algo que ten un significado e \u00e9 comprens\u00edbel. Por exemplo, \"Vai fr\u00edo\" consta de d\u00faas palabras, comprens\u00edbeis as d\u00faas e que expresan que a temperatura onde est\u00e1 quen fala \u00e9 incomodamente baixa.\nUn acto ilocutivo consiste en utilizar unha oraci\u00f3n para levar a cabo unha funci\u00f3n. Por exemplo, \"Vai fr\u00edo\" pode ser unha petici\u00f3n, como se ilustrou antes.\nUn acto perlocutivo \u00e9 o resultado ou efecto producido por ter dito algo. Por exemplo, fechar unha xanela ou achegar unha manta."}
{"id": "18368", "revid": "98629", "url": "https://gl.wikipedia.org/wiki?curid=18368", "title": "Historia de Lisboa", "text": "Lisboa \u00e9 unha das cidades m\u00e1is antigas de Europa, fundada hai m\u00e1is de tres milenios. \u00c9 xuntamente con Set\u00fabal, Alc\u00e1cer do Sal e algunhas cidades do Algarve a m\u00e1is antiga de Portugal e tam\u00e9n a segunda capital m\u00e1is antiga da Uni\u00f3n Europea, logo de Atenas, m\u00e1is antiga por catro s\u00e9culos que Roma.\nA s\u00faa historia xira ao redor da s\u00faa posici\u00f3n estrat\u00e9xica na foz do maior r\u00edo da Pen\u00ednsula Ib\u00e9rica, o Texo; ao ser o seu porto natural o mellor para o reabastecemento dos barcos que fan o comercio entre o Mar do Norte e o Mediterr\u00e1neo; al\u00e9n da s\u00faa proximidade no extremo sur e occidental de Europa, cos novos continentes da \u00c1frica Subsahariana e de Am\u00e9rica.\nPrehistoria.\nExisten vestixios de ocupaci\u00f3n humana na \u00e1rea que hoxe \u00e9 Lisboa de hai moitos millares de anos, atra\u00eddos pola proximidade do r\u00edo Texo. Os primeiros habitantes humanos da rexi\u00f3n ter\u00edan sido os Neandertais, extintos hai preto de 30 000 anos pola chegada \u00e1 Pen\u00ednsula do Home moderno. Durante o per\u00edodo Neol\u00edtico, os pobos iberos da rexi\u00f3n contru\u00edran os meg\u00e1litos de funci\u00f3n relixiosa, tal como os restantes pobos da Europa Atl\u00e1ntica: dolmens, menhires e cr\u00f3mlechs ter\u00edan sido com\u00fans, alg\u00fans a\u00ednda sobreviven hoxe na zona.\nAlis Ubbo: A fundaci\u00f3n fenicia.\nDi a lenda popular e rom\u00e1ntica que a cidade de Lisboa foi fundada polo heroe m\u00edtico Ulises. Recentemente foron feitas descobertas arqueol\u00f3xicas preto do Castelo de San Xurxo e da S\u00e9 de Lisboa que comproban que a cidade ter\u00eda sido fundada polos fenicios preto do 1200 a.C.. Nesa \u00e9poca os fenicios viaxaban ata as Illas Scilly e Cornualla, na Gran Breta\u00f1a, para mercarlles esta\u00f1o aos nativos. O Mar da palla ou estuario do Texo \u00e9 o mellor porto natural do percurso e o r\u00edo unha importante v\u00eda para os trocos de alimentos e metais coas tribos do interior. Foi fundada unha colonia, chamada \"Alis Ubbo\", que significa \"porto seguro\" ou \"enseada amena\" en fenicio, probabelmente protexida pola gran cidade de Tiro, hoxe no L\u00edbano. Esa colonia estend\u00edase no outeiro onde hoxe est\u00e1n o Castelo e a S\u00e9, ata o r\u00edo, que chamaban \"Daghi\" ou \"Taghi\", significando \"boa pesca\" en fenicio. Co desenvolvemento de Cartago, tam\u00e9n ela unha colonia fenicia, o control de Alis Ubbo pasou para esa cidade. Durante s\u00e9culos, fenicios e cartaxineses ter\u00e1n desenvolvido a cidade de simple almac\u00e9n comercial para o comercio nos mares do Norte, a importante mercado onde trocaban os seus produtos manufacturados polos metais, peixe salgado e sal da rexi\u00f3n e das tribos contactadas pola v\u00eda fluvial do Texo. Os cabalos, antepasados dos actuais cabalos lusitanos, xa eran ent\u00f3n famosos no Mediterr\u00e1neo pola s\u00faa velocidade, tendo Plinio o Vello afirmado que as eguas do Texo deber\u00edan ser fecundadas polo vento.\nOs primeiros xudeus chegaran sen d\u00fabida cos fenicios, os seus veci\u00f1os. O hebreo \u00e9 virtualmente id\u00e9ntico ao fenicio e era raro o barco fenicio que non levaba mercadores ou socios da Xudea.\nCoa chegada dos celtas, estes mistur\u00e1ronse cos iberos locais, dando orixe \u00e1s tribos de lingua celta da rexi\u00f3n, os Conni e os Cempsi.\nOs gregos antigos tiveron probabelmente na foz do Texo un posto de comercio durante alg\u00fan tempo, mais os seus conflitos cos cartaxineses por todo o Mediterr\u00e1neo levaron sen d\u00fabida ao seu abandono debido ao maior poderio de Cartago na rexi\u00f3n nesa \u00e9poca.\nOlissipo: Lisboa romana.\nOlissipo aliouse aos romanos cando estes, liderados por Decimus Junius Brutus, procuraron conquistar os lusitanos e outros pobos do Noroeste Peninsular. Os habitantes da cidade loitaron ao lado das lexi\u00f3ns contra estas tribos c\u00e9lticas. A cambio foilles reco\u00f1ecido o t\u00edtulo de cidad\u00e1ns romanos e \u00e1 cidade ampla autonom\u00eda como municipio romano. Foi inclu\u00edda na provincia da Lusitania, encabezada por Emerita Augusta.\nA cidade situ\u00e1base entre o outeiro do Castelo e a Baixa, mais as zonas m\u00e1is ribeiregas estaban nese tempo a\u00ednda mergulladas polo Texo. Olissipo no tempo romano foi unha importante praza comercial, estabelecendo a ligaz\u00f3n entre as provincias do Norte e o Mediterr\u00e1neo. Os seus principais produtos eran o garum -un mollo de peixe de luxo-, o sal e os famosos cabalos lusitanos.\nA cidade foi un dos principais centros da introduci\u00f3n e desenvolvemento do cristianismo na Pen\u00ednsula Ib\u00e9rica. O primeiro bispo foi San Xes.\nAs invasi\u00f3ns e os xermanos.\nA dexeneraci\u00f3n do Imperio e a feudalizaci\u00f3n da sociedade romana levaron \u00e1s primeiras invasi\u00f3ns dos pobos xermanos, hunos e outros. Inicialmente aceptados como colonos nas terras desertificadas polas epidemias terr\u00edbeis que mataran gran parte da poboaci\u00f3n da \u00e9poca (probabelmente de xaramp\u00f3n e var\u00edola), transform\u00e1ronse axi\u00f1a en expedici\u00f3ns militares con obxectivos de saqueo e conquista.\nNo inicio do s\u00e9culo V os v\u00e1ndalos (que despois se retiran para o Norte de \u00c1frica) toman Olissipo, seguidos dos non xerm\u00e1nicos alanos. En 419 Olissipo foi saqueada e queimada polos godos do Rei tribal Walia, e finalmente en 469 integrada no Reino suevo cuxa capital era Braga. Logo da invasi\u00f3n dos visigodos, estes estabel\u00e9cense en Toledo e despois de varias guerras durante o s\u00e9culo VI, conquistan os suevos, unificando a Pen\u00ednsula Ib\u00e9rica, inclu\u00edndo a cidade que chamaban \"Ulishbona\".\nDurante esta \u00e9poca conturbada, Lisboa perde as ligaz\u00f3ns pol\u00edticas con Constantinopla, mais non as comerciais. Mercadores gregos, sirios, xudeus e outros, vidos do Oriente, forman comunidades que trocan os produtos locais cos do Imperio Bizantino, Asia e a India.\nAl-Ushbuna: a Lisboa musulm\u00e1.\nLogo de tres s\u00e9culos de saqueos, pillaxes e perda de din\u00e1mica comercial, Ulishbuna ser\u00eda pouco m\u00e1is que unha vila no inicio do s\u00e9culo VII. \u00c9 nesta \u00e9poca cando, aproveitando unha guerra civil do Reino Hisp\u00e1nico Visig\u00f3tico, os \u00e1rabes liderados por Tariq ibn Ziyad invaden a Pen\u00ednsula Ib\u00e9rica coas s\u00faas tropas mouras, no 711. Olishbuna foi conquistada polas tropas de Abd al-Aziz ibn Musa, un dos fillos de T\u00e1riq, as\u00ed como o resto do Occidente.\nUnha vez m\u00e1is Lisboa, co\u00f1ecida polos \u00e1rabes como al-Ushbuna, t\u00f3rnase un gran centro administrativo e comercial para as terras xunto ao Texo, recollendo os seus produtos e troc\u00e1ndoos por produtos do Mediterr\u00e1neo \u00e1rabe, particularmente Marrocos, Tunisia, Exipto, Siria e o Iraq. Segundo as estimaci\u00f3ns actuais a cidade ter\u00eda no seu apoxeo, no s\u00e9culo X, m\u00e1is de 100 000 habitantes, e con Constantinopla, Sal\u00f3nica, C\u00f3rdoba e Sevilla, ser\u00eda unha das maiores cidades de Europa, moitas veces maior que Par\u00eds e Londres, que en plena Idade Media ter\u00edan apenas 5-10 000 habitantes.\nA maior\u00eda dos habitantes conv\u00e9rtese \u00e1 lingua \u00e1rabe e relixi\u00f3n musulm\u00e1 da minor\u00eda invasora que se instala como elite. Unha minor\u00eda de cristi\u00e1ns ou moz\u00e1rabes, co seu propio bispo, falantes de \u00e1rabe ou dunha variante do lat\u00edn vulgar semellante \u00e1 falada na Galiza e provincias do Norte, \u00e9 tolerada a cambio de impostos adicionais. Esta comunidade moz\u00e1rabe que segu\u00eda ritos e costumes cristi\u00e1ns de antes do estabelecemento do absolutismo papal \u00e9 moitas veces rexeitada e escravizada cando entra en contacto cos cat\u00f3licos. Foron os moz\u00e1rabes quen levaron para Lisboa os restos de San Vicente, que se tornar\u00eda o patr\u00f3n da cidade.\nA comunidade xudaica, xa existente desde a fundaci\u00f3n da cidade polos fenicios, \u00e9 grandemente reforzada polos xudeus que a\u00ed se estabelecen como mercadores e financeiros, aproveitando a elevaci\u00f3n da cidade a n\u00facleo comercial prominente. Ademais do sal, peixe e cabalos, negoci\u00e1banse as especias vidas de Oriente, as plantas medicinais, os froitos secos, mel e peles.\nAl-Ushbuna \u00e9 renovada e reconstru\u00edda de acordo cos patr\u00f3ns do Medio Oriente: unha gran mesquita, un castelo no cumio do monte (que de forma modificada se transformou no Castelo de San Xurxo), un palacio para o Gobernador, unha almedina ou centro urbano e un alc\u00e1zar. O barrio de Alfama crece ao lado do n\u00facleo urbano orixinal. A cidadela de al-Madan, a actual Almada \u00e9 fundada na marxe Sur do r\u00edo para protexer a cidade.\nOs \u00e1rabes e b\u00e9rberes introducen nos arredores da cidade a s\u00faa agricultura arraigada, que \u00e9 moito m\u00e1is produtiva c\u00f3s m\u00e9todos de sequeiro anteriores. As augas do Texo e dos seus afluentes son usadas para irrigar a terra no ver\u00e1n, producindo varias colleitas por ano e vexetais como leitugas e froitos como as laranxas.\nPoliticamente, de inicio, a cidade forma parte do Califato Omeia de Damasco, Siria. Consta nas cr\u00f3nicas unha gran rebeli\u00f3n dos b\u00e9rberes ou \"mouros\" fronte \u00e1 elite dos \u00e1rabes da Arabia en 740, que precisou de reforzos do califato para ser reprimida. A cidade est\u00e1 despois suxeita ao Califato de C\u00f3rdoba, no cal os sobreviventes omeias ga\u00f1an a independencia do novo califato exipcio dos Abb\u00e1sidas.\nCo inicio da Reconquista, a opulenta al-Ushbuna \u00e9 un albo das incursi\u00f3ns dos cristi\u00e1ns, que saquean a cidade primeiramente no 796 e logo nos anos seguintes, liderados polo rei Afonso II de Galiza, mais a fronteira permanece ao norte do Douro. No 844 varias decenas de barcos dos viquingos xorden no Mar da Palla, e os escandinavos estabelecen o cerco mais acabar\u00edan por marchar fronte \u00e1 resistencia continuada dos habitantes da cidade liderados por Alah ibn Hazme.\nNo inicio do s\u00e9culo X xorden en al-Ushbuna varias seitas isl\u00e1micas de conversos da poboaci\u00f3n hisp\u00e1nica. Estas seitas son formas de organizaci\u00f3n pol\u00edtica con que os aut\u00f3ctonos se revolven contra os obst\u00e1culos postos na s\u00faa ascensi\u00f3n social por un sistema xer\u00e1rquico no que primeiro vi\u00f1a a pequena elite de descendentes do profeta Mahoma, despois os arabes de sangue puro, a seguir b\u00e9rberes ou mouros e s\u00f3 despois os latinos arabizados e musulm\u00e1ns. Xorden varios l\u00edderes latinos, como Ali ibn Ashra e outros, que se declaran Profetas ou descendentes de Ali (xi\u00edtas) que con aliados en outras cidades comezan guerras civ\u00eds coas tropas \u00e1rabes sunitas. Os moz\u00e1rabes eran tratados de forma a\u00ednda peor, as\u00ed como os xudeus, sufrindo por veces persecuci\u00f3ns que, a pesar de seren lament\u00e1beis aos ollos modernos, eran unha p\u00e1lida imaxe do que far\u00edan os cat\u00f3licos contra non s\u00f3 musulm\u00e1ns e xudeus, sen\u00f3n incluso contra os propios cristi\u00e1ns non cat\u00f3licos das terras reconquistadas.\nUn novo ataque viquingo prod\u00facese, sen \u00e9xito, no 966. O rei Ordo\u00f1o I tomar\u00eda a cidade novamente a mediados do s\u00e9culo IX, as\u00ed como Afonso VI de Le\u00f3n no 1093, que a retivo no seu Reino de Le\u00f3n por dous anos, logo de conquistar a cidade de al-Santaryn ou Santander.\nCoa fragmentaci\u00f3n do Califato de C\u00f3rdoba por volta do ano 1000 coas loitas intestinas, os not\u00e1beis de al-Ushbuna oscilan entre a obediencia \u00e1 Taifa de Badaxoz ou \u00e1 de Sevilla, conseguindo manobrar para obter unha autonom\u00eda consider\u00e1bel. No entanto no 1111 un novo Califato pan-hisp\u00e1nico \u00e9 estabelecido pola invasi\u00f3n a partir dos desertos de Marrocos dos almor\u00e1vidas liderados por Ali ibn Yusuf, cuxas tropas son combatidas apenas na rexi\u00f3n de Tomar por Gualdim Pais. Este dura pouco tempo ata que regresan os tempos da divisi\u00f3n das Taifas e da autonom\u00eda e prosperidade de al-Ushbuna.\nCruzadas: Portugal conquista Lisboa.\nEn canto se fragmentaban os Taifas isl\u00e1micos do Sur, no Norte ced\u00edase o Condado Portucalense do Reino de Galiza, xa en plena Reconquista da Pen\u00ednsula Ib\u00e9rica. A pesar de estar baseado en Guimar\u00e3es, a forza econ\u00f3mica que permit\u00eda a autonom\u00eda do Condado Portucalense estaba na cidade do Porto (Portucale ou porto da cidade de Cale, a actual Gaia). \u00c9 interesante pensar como foi o novo reino, centrado no dinamismo comercial da nova cidade de mercadores do Porto, que gozaba dunha posici\u00f3n e importancia semellantes na foz do segundo maior r\u00edo da Pen\u00ednsula Ib\u00e9rica, o r\u00edo Douro, como Lisboa no r\u00edo Texo, que acabar\u00eda por conquistar esa vener\u00e1bel cidade. A\u00ednda hoxe ambas as cidades, moi semellantes mais moi diferentes, sit\u00faanse \u00e1 cabeza de Portugal.\nFoi a conquista de Lisboa o que permitiu ao xove Duque de Portucale, D. Afonso Henriques declararse rei. Famosa e opulenta, a cidade dar\u00eda ao condado o prestixio necesario. A primeira tentativa de Afonso de conquistar al-Ushbuna deuse en 1137 e fracasou fronte \u00e1s murallas da cidade. En 1140 aproveita os cruzados que pasaban por Portugal para un novo ataque que novamente falla.\nS\u00f3 en xu\u00f1o e xullo de 1147, coa axuda dunha forza m\u00e1is numerosa de cruzados, preto de 164 barcos cheos de homes, consegue ter \u00e9xito. En canto as s\u00faas forzas portuguesas atacaban pola terra, os cruzados -na s\u00faa maior\u00eda ingleses e normandos- seducidos polas promesas de pillaxe libre, montaron as s\u00faas m\u00e1quinas de cerco, como catapultas e torres, atacaron simultaneamente polo mar e impediron a chegada de reforzos vindos do sur. Nos primeiros encontros os musulm\u00e1ns vencen aos cristi\u00e1ns matando moitos, e a moral dos cruzados fica afectada, ocorrendo varios conflitos sanguentos entre os distintos grupos de cristi\u00e1ns.\nLogo de moitas tentativas, segundo o mito, unha das portas \u00e9 botada abaixo e o portugu\u00e9s Martim Moniz consegue mantela aberta aos invasores co propio corpo, morrendo esmagado por ela. M\u00e1is probabelmente coa axuda das m\u00e1quinas de cerco, as murallas son superadas o 23 de outubro de 1147. Seguir\u00e1n cinco d\u00edas de saqueo, asasinatos e violaci\u00f3ns indiscriminadas de ambos, cruzados e portugueses, contra as poboaci\u00f3ns isl\u00e1micas, xudaicas e mesmo cristi\u00e1ns da cidade. Segundo o mito o propio bispo de al-Ushbuna foi morto polos invasores interesados en roubar os tesouros da s\u00faa igrexa. Trinta mil habitantes segundo as cr\u00f3nicas da \u00e9poca, foron escravizados, e moitos ter\u00e1n sido mortos ou fuxidos. Os restantes musulm\u00e1ns son delimitados a un barrio propio, a Mourar\u00eda.\nDon Afonso Henriques toma posesi\u00f3n oficialmente da cidade no d\u00eda 1 de novembro, cando nunha cerimonia relixiosa, manda transformar a gran mesquita de sete c\u00fapulas, a Aljama, en S\u00e9 Catedral. O bispo \u00e9 Gilbert de Hastings, un cruzado ingl\u00e9s, e a moitos dos cruzados m\u00e1is prominentes son doadas terras da rexi\u00f3n e t\u00edtulos. San Antonio nace no 1195 na cidade co nome de Fernando de Bulh\u00f5es.\nO rei dar\u00eda o Foral en 1179, e tentar\u00eda recuperar as ligaz\u00f3ns comerciais da cidade inaugurando unha gran nova feira ou mercado. O resultado destes esforzos \u00e9 que os mercadores portugueses cristi\u00e1ns ou xudeus non s\u00f3 retoman algunhas ligaz\u00f3ns comerciais da antiga al-Ushbuna, como en Andaluc\u00eda (Sevilla e C\u00e1diz), e no Mediterr\u00e1neo, ata Constantinopla, sen\u00f3n que tam\u00e9n se abren novas v\u00edas cara os portos da Europa do Norte, que os musulm\u00e1ns raramente visitaban debido \u00e1s diferenzas ideol\u00f3xicas. De feito a primeira vocaci\u00f3n da Lisboa medieval cristi\u00e1 \u00e9 unha vez m\u00e1is a mediaci\u00f3n do comercio entre o Mar do Norte e o Mediterr\u00e1neo, mais grazas aos avances na navegaci\u00f3n oce\u00e1nica os volumes son cada vez maiores. Casas de mercadores portugueses abren en Sevilla, Southampton, Bruges e nas cidades da Hansa, e os xudeus portugueses contin\u00faan a comerciar cos seus primos no Norte de \u00c1frica. Tr\u00f3canse as especias, sedas e medicinas mediterr\u00e1neas; ouro, marfil, arroz, \"alume\", am\u00e9ndoas e azucre mercados aos \u00e1rabes e mouros; xuntamente co aceite, sal, vi\u00f1o, cortiza, mel e cera portuguesas cos t\u00e9xtiles de la ou li\u00f1o finos, esta\u00f1o, ferro, corantes, \u00e1mbar, armas, peles e produtos artesanais do Norte. F\u00fandanse estaleiros para a construci\u00f3n de m\u00e1is barcos comerciais e militares, cuxa Armada \u00e9 esencial na protecci\u00f3n do comercio contra os piratas sarracenos. Para responder \u00e1 crecente demanda das poboaci\u00f3ns cada vez maiores da Europa no s\u00e9culo XII e s\u00e9culo XIII, son estimuladas as innovaci\u00f3ns na construci\u00f3n dos barcos, que da barca forte mais ruda pasan, nunha s\u00edntese de saber cristi\u00e1n, viquingo e \u00e1rabe, para a carabela (primeira referencia en 1226), o primeiro verdadeiro nav\u00edo atl\u00e1ntico. \u00c1s profesi\u00f3ns ligadas \u00e1 navegaci\u00f3n, como carpinteiros e mari\u00f1eiros, sonlles concedidos privilexios e protecci\u00f3n, inclu\u00edndo a creaci\u00f3n en Lisboa dun xu\u00edz propio, o Alcalde do Mar (1242).\nUn efecto indirecto de todo este dinamismo de Lisboa \u00e9 a ru\u00edna dos comerciantes xerm\u00e1nicos, que fac\u00edan o mesmo comercio por ter unha ruta m\u00e1is cara mais a \u00fanica pos\u00edbel cando os nav\u00edos musulm\u00e1ns e os seus piratas controlaban o sur de Espa\u00f1a e o estreito de Xilbraltar entre os Pa\u00edses Baixos e a Hansa e a Italia e os seus portos. O Sacro Imperio Romano-Xerm\u00e1nico perde influencia sobre os seus reinos, ducados e cidades-estado constitu\u00edntes, e os mercadores alem\u00e1ns, ata a\u00ed se\u00f1ores do comercio europeo, vense forzados a procurar novos mercados a Oriente.\nNo seguimento desta prosperidade, e co aumento de seguranza en Lisboa coa conquista definitiva dos Algarves no s\u00e9culo XIII, en 1256 Afonso III de Portugal constata o obvio e escolle a maior e m\u00e1is vigorosa cidade do seu reino para capital, movendo para a\u00ed a Corte, os Arquivos e a Tesourer\u00eda (que estaban en Co\u00edmbra). Don Dinis, o primeiro rei a presidir todo o seu reinado en Lisboa, crea al\u00ed a Universidade en 1290, que transfire para Co\u00edmbra en 1308 debido aos conflitos crecentes dos estudantes cos lisboetas. \u00c9 nesta altura que a zona onde hoxe est\u00e1 o Terreiro do Pazo \u00e9 recuperada ao mar, a trav\u00e9s de drenaxes do terreo xa lamacento (era r\u00edo libre ata ao tempo da conquista, mais sedimentou debido aos dep\u00f3sitos do r\u00edo). Novas r\u00faas son dese\u00f1adas, como a \"R\u00faa Nova\", e o Rossio t\u00f3rnase por primeira vez centro da cidade, roubando esa distinci\u00f3n ao alto do Castelo. Outras construci\u00f3ns de Don Dinis foron unha muralla fronte ao novo Cais da Ribeira contra os piratas, e renovaci\u00f3ns do Palacio \u00c1rabe (a Alc\u00e1zova, destru\u00edda no Terremoto de 1755) e da S\u00e9."}
{"id": "18372", "revid": "1131", "url": "https://gl.wikipedia.org/wiki?curid=18372", "title": "Magosto", "text": "A palabra magosto, ademais doutros significados relacionados, designa unha celebraci\u00f3n festiva e popular, tradicional en toda Galicia, organizada en torno \u00e1 recollida das casta\u00f1as. Aprov\u00e9itase tam\u00e9n para probar o primeiro vi\u00f1o novo.\nLocalizaci\u00f3n e caracter\u00edsticas.\nO magosto realiz\u00e1base tradicionalmente o 1\u00ba de novembro, D\u00eda de T\u00f3dolos Santos, se ben na provincia de Ourense, por maduraren m\u00e1is tarde as casta\u00f1as, atrasouse ata o d\u00eda 11, san Marti\u00f1o. Na actualidade cel\u00e9brase en calquera data comprendida entre a segunda quincena de outubro e a primeira de novembro, convert\u00e9ndose na festa do outono por excelencia, e incorp\u00f3ranse diversos alimentos, coma chourizos e outros produtos elaborados nas matanzas do porco coincidentes con estas datas. Tampouco adoitan faltar as sardi\u00f1as asadas.\nO magosto celebr\u00e1base tradicionalmente nun claro do mesmo souto, comezando a primeira hora da tarde coa recollida de le\u00f1a e casta\u00f1as. Fac\u00edase unha ou varias fogueiras con paus e frouma para conseguir brasas dabondo para asar as casta\u00f1as; outras veces era na eira ou nun rueiro amplo, cos vellos na coci\u00f1a da casa e os mozos na r\u00faa. Era costume que as mozas trouxeran as casta\u00f1as e os mozos o vi\u00f1o; noutros casos os mozos achegaban todo e as mozas \u00edan convidadas. A\u00ednda que hab\u00eda que picar (ou \"sinalar\") as casta\u00f1as antes de botalas nas brasas, non faltaba quen botaba algunha enteira, para que estoupase na cara de quen as andaba a remexer, cousa que os participantes celebraban lanzando aturuxos. Por fin, no remate da festa, os m\u00e1is rapaces xogaban a tisnarse coas mans cheas de feluxe mentres que mozos e adultos cantaban e bailaban, nalg\u00fans casos saltando sobre os restos da fogueira.\nNo lugar de Insuela (de Loureiro, Cerdedo-Cotobade) era costume facer o magosto sobre unha pedra do Outeiro de Muimenta que ti\u00f1a sona de propiciatoria para que as parellas puidesen ter fillos se se deitaban nela.\nHoxe en d\u00eda \u00e1sanse nuns tambores met\u00e1licos colocados sobre o lume ou nuns ladrillos especiais para este uso.\nOrixes.\nExisten varias teor\u00edas que intentan explicar a etimolox\u00eda da palabra. Hai quen a fai vir do lat\u00edn \"magnus ustus\" 'gran fogueira', dentro dos cultos \u00edgneos que, como a noite de san Xo\u00e1n, marcaban o paso das estaci\u00f3ns; outros, de \"magnus\", que significar\u00eda ou ben 'magno, grande', ou ben 'mago, maxia'; e outros do celta \"mag\", campo ou mesmo do protocelta *Magon- e *glustu- 'gran luz' ou *Magon- e *ouxto- 'gran fr\u00edo'. L\u00f3pez G\u00f3mez ve alusi\u00f3n a ese suposto \" mago do lume\" nun gran boneco ou espantallo feito entrabando p\u00f3las e que simbolicamente presid\u00eda a festa e finalmente se chamuscaba, aureolado, adornado de rosarios ensarillados de casta\u00f1as. Ard\u00eda o xigant\u00f3n entre aturuxos e competitivos brincos, como a\u00ednda se fai nalgunhas outras fisterras atl\u00e1nticas\".\nMurgu\u00eda relacionaba esta festa cos defuntos (que se celebraban no d\u00eda seguinte), consider\u00e1ndoa un banquete funerario: as casta\u00f1as simbolizar\u00edan a morte e o vi\u00f1o novo a vida. Mari\u00f1o Ferro tam\u00e9n escribiu que a casta\u00f1a \u00e9 s\u00edmbolo de vida que combate \u00e1 morte: de a\u00ed que a casta\u00f1a apareza nos ritos funerarios (Mari\u00f1o Ferro: 260). Sexa como for, si se atopou relaci\u00f3n da casta\u00f1a con ritos funerarios e docum\u00e9ntase dende antigo o costume de asar casta\u00f1as ese d\u00eda.\nOutros autores tam\u00e9n reflicten a relaci\u00f3n entre os defuntos e este costume de asar casta\u00f1as. O historiador Bernardo Barreiro recolle esta descrici\u00f3n das enchentes que se celebraban xa no s\u00e9culo XVI para celebra-lo D\u00eda de Defuntos:\nMais, a explicaci\u00f3n m\u00e1is repetida l\u00e9vanos a p\u00f3r en relaci\u00f3n este substantivo co verbo\u00a0agostar,\u00a0que significa \u2018facer perder a humidade\u2019, o que se pode dar por unha calor excesiva, como a que se lles aplica \u00e1s casta\u00f1as no magosto.\nEn calquera caso existe coincidencia en considerar os magostos como unha festa de orixe pag\u00e1, relacionada coa fecundidade e o folclore do lume que marca o paso dos ciclos agr\u00edcolas, a modo de simbolismo de peche do ciclo solar. Como aconteceu con outras festividades pag\u00e1s, terminou sendo cristianizada asoci\u00e1ndoa \u00f3s Santos e Defuntos ou a san Marti\u00f1o de Tours. Existe constancia dalgunhas pr\u00e1cticas supersticiosas relacionadas coa crenza de que o lume ten vida propia e un certo car\u00e1cter sagrado: nunca se deb\u00eda cuspir sobre o lume, nin botar nel restos de comida ou calquera outra cousa. Non se deb\u00eda matar o lume sen\u00f3n que cumpr\u00eda deixar que as brasas se apagasen soas, pouco e pouco: cr\u00edase que as \u00e1nimas vi\u00f1an quentarse \u00e1 noite no rescaldo. Outros din que cada casta\u00f1a comida era unha alma que se sacaba do purgatorio, e para que estas \u00e1nimas puidesen comer algo, sempre se deixaba algunha casta\u00f1a entre as brasas.\nO magosto na literatura popular galega.\nL\u00e9xico.\nA palabra \"magosto\" designa tam\u00e9n a propia fogueira na que se asan as casta\u00f1as ou o conxunto de casta\u00f1as que se asan e comen nesta ocasi\u00f3n. Vocabulario derivado son \"magostar\", co significado de asar casta\u00f1as nun souto para comelas en grupo; e \"magosteiro\", cada un dos participantes nesta comida.\nO magosto f\u00f3ra de Galicia.\nTam\u00e9n se celebra noutras localidades do noroeste peninsular, como Asturias (baixo o nome de \"mag\u00fcestu\"), Cantabria (\"Magosta\"), Pa\u00eds Vasco (\"Gaztainerre\" ou \"gazta\u00f1arre\"), Le\u00f3n ou Zamora. Mesmo en Catalu\u00f1a: \"Castanyada\".\nTam\u00e9n \u00e9 unha festa moi popular en Portugal, co nome de \"magusto\", \u00f3 redor do d\u00eda de san Sim\u00f3n (18 de outubro), T\u00f3dolos Santos ou san Marti\u00f1o. Na Aldeia Vi\u00e7osa (do concello da Guarda), cel\u00e9brase o \"Magusto da Velha\" .\nSegundo Leite de Vasconcelos o \"magusto\" \u00e9 o resto dun antigo sacrificio en honor dos mortos, e recolle a tradici\u00f3n de preparar, na media noite, unha mesa con casta\u00f1as para que as coman os mortos da familia. Ningu\u00e9n m\u00e1is tocaba esas casta\u00f1as porque se cr\u00eda que estaban \"lambidas polos defuntos\"."}
{"id": "18373", "revid": "89787", "url": "https://gl.wikipedia.org/wiki?curid=18373", "title": "Alga", "text": "As algas, olgas ou oucas, comprenden varios grupos de seres vivos acu\u00e1ticos e autotr\u00f3ficos, ou sexa, que producen a enerx\u00eda necesaria para o seu metabolismo a trav\u00e9s da fotos\u00edntese. A maior parte das especies de algas son unicelulares e, mesmo as m\u00e1is complexas \u2013 algunhas con tecidos diferenciados \u2013 non pos\u00faen verdadeiras ra\u00edces, caules ou follas.\nA\u00ednda que foron durante moito tempo consideradas como \"plantas\", s\u00f3 as algas verdes te\u00f1en unha relaci\u00f3n evolutiva coas plantas \"superiores\"; os restantes grupos de algas representan li\u00f1as independentes de desenvolvemento evolutivo, paralelo \u00e1s que levaron \u00e1s plantas superiores.\nA disciplina da biolox\u00eda que estuda as algas \u00e9 a ficolox\u00eda ou algolox\u00eda, tradicionalmente unha especializaci\u00f3n da bot\u00e1nica.\nRelaci\u00f3ns evolutivas entre os diferentes grupos de algas.\n\"Algas\" Procari\u00f3ticas.\nAs \"algas azuis\" ou cianof\u00edceas \u2013 modernamente clasificadas Cyanobacteria como un \"reino\" dentro do dominio Eubacter\u00eda ou \"verdadeiras\" bacterias \u2013 foron un dos primeiros seres vivos en apareceren na Terra, co m\u00e1is antigo f\u00f3sil datado en 3.800 mill\u00f3ns de anos (Prec\u00e1mbrico) e consid\u00e9rase que tiveron un papel preponderante na formaci\u00f3n do os\u00edxeno da atmosfera.\nEstes organismos te\u00f1en unha estrutura procari\u00f3tica, sen un verdadeiro n\u00facleo celular e cos pigmentos fotosint\u00e9ticos dispersos no citoplasma.\nAlgas Eucari\u00f3ticas.\nTodos os restantes grupos de algas son eucari\u00f3ticos (cun verdadeiro n\u00facleo celular) e realizan a fotos\u00edntese usando organelos chamados cloroplastos. Os cloroplastos conte\u00f1en ADN e te\u00f1en unha estrutura semellante \u00e1s cianobacterias \u2013 p\u00e9nsase que evolucionaron a partir dunha alga m\u00e1is \"primitiva\" que era endosimbionta.\nHai diferentes tipos de cloroplastos, que poden reflectir diferentes eventos endosimbi\u00f3ticos. Existen tres grupos de organismos que te\u00f1en cloroplastos \"primarios\":\nNestes grupos, o cloroplasto est\u00e1 rodeado por d\u00faas membranas que se pensa que se orixinaron na cianobacteria endosimbionte. Os glauc\u00f3fitos pos\u00faen cloroplastos moi primitivos (denominados \"cianelos\"), moi semellantes aos das cianobacterias e mantendo a\u00ednda a capa de peptidoglicano entre as d\u00faas membranas. Os cloroplastos das algas vermellas te\u00f1en unha pigmentaci\u00f3n m\u00e1is pr\u00f3xima das cianobacterias actuais. As algas verdes e as plantas \"superiores\" te\u00f1en cloroplastos con clorofilas \"a\" e \"b\", esta \u00faltima atopada nalgunhas cianobacterias, mais non na maior\u00eda. Estes feitos indican que probabelmente estes tres grupos de plantas te\u00f1en orixe nun antepasado com\u00fan \u2013 unha especie de alga cunha cianobacteria endosimbionte.\nHai outros dous grupos de organismos con clorofila \"b\" \u2013 as Euglenophyta e as Chlorarachniophyta \u2013 mais nestes grupos, os cloroplastos rod\u00e9anse, respectivamente, por tres e por catro membranas, que se pensa seren provenientes do propio ensosimbionte. Os cloroplastos dos Chlorarachniophyta conte\u00f1en un nucleomorfo reducido, que poder\u00eda ser un residuo do n\u00facleo do endosimbionte. Hai unha teor\u00eda segundo a cal os cloroplastos da Euglena te\u00f1en s\u00f3 tres membranas por se ter formado por mizocitose en vez de fagocitose.\nOs restantes grupos de algas todos te\u00f1en cloroplastos con clorofilas \"a\" e \"c\" \u2013 que non son co\u00f1ecidas en ning\u00fan procarionte, nin nos cloroplastos primarios. Non obstante, algunhas semellanzas xen\u00e9ticas entre estes grupos e as algas vermellas suxiren que existen relaci\u00f3ns evolutivas entre todos. Son os seguinte estes grupos:\nNos primeiros tres destes grupos (tam\u00e9n co\u00f1ecidos polo nome Chromista), o cloroplasto pos\u00fae catro membranas e, no grupo Cryptomonadina mant\u00e9n o nucleomorfo. O cloroplasto do dinoflaxelado t\u00edpico pos\u00fae apenas tres membranas, mais este grupo presenta consider\u00e1bel variabilidade nos cloroplastos. O grupo Apicomplexa, a que pertence o plasmodio da malaria, e que est\u00e1 relacionado cos dinoflaxelados (de acordo co proxecto \u00c1rbore Evolutiva, estes seres at\u00f3panse agrupados nos Alveolata), non pos\u00fae cloroplastos t\u00edpicos, mais si plastidios.\nAs \"algas verdes\" agr\u00fapanse hoxe en d\u00eda en d\u00faas li\u00f1axes dentro do reino Plantae (ou Viridaeplantae):\nGran parte do material usado nesta secci\u00f3n obt\u00edvose do proxecto Tree of Life, especialmente das p\u00e1xinas con \"copyright\" de Richard M. McCourt (1996).\nFormas de organizaci\u00f3n das algas.\nA maior parte das algas son seres unicelulares, vivindo libres na auga e mov\u00e9ndose co auxilio de flaxelos ou por movemento \"ameboide\". Algunhas especies non te\u00f1en movemento propio e ocorren no ambiente ben na forma \"cocoide\" (de \"coccus\", o tipo m\u00e1is simple de bacteria), ben na forma \"capsoide\", cobertas de mucilaxe. Por\u00e9n, mesmo as algas unicelulares se agrupan por veces en formas coloniais, m\u00f3beis ou non. Alg\u00fans destes tipos de organizaci\u00f3ns, que poden ocorrer ao longo do ciclo de vida dunha especie, son:\nAs algas casta\u00f1as, vermellas e alg\u00fans grupos de algas verdes presentan individuos con tecidos totalmente diferenciados en \u00f3rganos parcialmente equivalentes aos das plantas \"superiores\". O corpo do individuo ch\u00e1mase \"talo\" e en moitos casos presenta un \"estipe\", parecido cun caule, mais sen tecidos vasculares, un \"\u00f3rgao de fixaci\u00f3n\" que se pode asemellar a unha ra\u00edz, e \"l\u00e1minas foliares\", parecidas con verdadeiras follas.\nAs formas m\u00e1is complexas at\u00f3panse na orde Charales, que aparentemente son os parentes m\u00e1is pr\u00f3ximos das plantas superiores.\nEcolox\u00eda das algas.\nAs algas te\u00f1en un importante papel na biosfera\u2013 sempre o tiveron, basta recordar que foron as primeiras produtoras de os\u00edxeno no noso planeta. No presente, son as respons\u00e1beis pola maior parte da produci\u00f3n nos ecosistemas acu\u00e1ticos: como produtores primarios, e forman a base da cadea alimentaria deses ecosistemas.\nAs macroalgas mari\u00f1as, ou sexa, as que te\u00f1en dimensi\u00f3ns maiores que as do fitoplancto, como as algas verdes, vermellas e casta\u00f1as, poden, por veces colonizar grandes porci\u00f3ns do substrato, fornecendo refuxio, alimento e mesmo substrato secundario a unha gran variedade de organismos, convert\u00e9ndose nun microh\u00e1bitat espec\u00edfico dentro dun ecosistema maior.\nAlgunhas algas son excelentes indicadores de determinados problemas ecol\u00f3xicos. Por exemplo, cando se ve un tapete de leituga de mar ou de algas azuis nunha zona, iso \u00e9 normalmente indicador de poluci\u00f3n por exceso de efluentes nitroxenados.\nPor veces, as algas planct\u00f3nicas multipl\u00edcanse rapidamente \u2013 normalmente en condici\u00f3ns de temperatura \u00f3ptima e de nutrientes abundantes ou nun determinando per\u00edodo da sucesi\u00f3n \u2013 formando o que se chama \"flor da auga\" ou \"marea vermella\". \u00c9 un fen\u00f3meno natural que desaparece cando cambian as condici\u00f3ns de temperatura ou cando as algas consomen todos os nutrientes da auga. Este fen\u00f3meno tam\u00e9n pode ser froito e unha indicaci\u00f3n de poluci\u00f3n. A longo prazo poden levar \u00e1 destruci\u00f3n da biodiversidade dun ecosistema litoral, como os das r\u00edas, lagos ou esteiros. Unha vez que as algas que morren son descompostas, red\u00facese a concentraci\u00f3n do os\u00edxeno na auga.\nAlgunhas especies, como determinados dinoflaxelados, orixinan un tipo de marea vermella onde se producen a liberaci\u00f3n de toxinas. Isto \u00e9 un fen\u00f3meno denominado afloramento de algas nocivas. As toxinas liberadas no medio poden provocar a morte dunha gran cantidade de peixes, aves ou doutros animais que se alimentan deles.\nDitos e refr\u00e1ns.\n\"Golfo ou canouco: \"Laminaria digitata\"\"."}
{"id": "18374", "revid": "27155", "url": "https://gl.wikipedia.org/wiki?curid=18374", "title": "Fotos\u00edntese", "text": "A fotos\u00edntese (do grego \u03c6\u03ce\u03c4\u03bf \"foto\", 'luz' e \u03c3\u03cd\u03bd\u03b8\u03b5\u03c3\u03b9\u03c2 \"synthesis\", 'composici\u00f3n') \u00e9 o proceso no que as plantas, cianobacterias e outras bacterias e algas macrosc\u00f3picas, todas elas seres aut\u00f3trofos, transforman enerx\u00eda luminosa en enerx\u00eda qu\u00edmica procesando o di\u00f3xido de carbono (CO2), auga (H2O) e minerais en compostos org\u00e1nicos e os\u00edxeno gasoso (O2).\nA trav\u00e9s do proceso aqueles producen o seu propio alimento, constitu\u00eddo esencialmente por azucres, como a glicosa (C6H12O6), de onde obte\u00f1en enerx\u00eda e carbono, a\u00ednda que tam\u00e9n necesitan elementos qu\u00edmicos procedentes de sales minerais absorbidos polas ra\u00edces. Coa fotos\u00edntese in\u00edciase toda a cadea tr\u00f3fica. Sen esta, os animais e os outros seres heterotr\u00f3ficos ser\u00edan incapaces de sobrevivir, pois a base da s\u00faa alimentaci\u00f3n estar\u00e1 sempre nas substancias org\u00e1nicas proporcionadas polas plantas verdes.\nHistoria experimental.\nXa na antig\u00fcidade Arist\u00f3teles observara e describira que as plantas necesitaban luz solar para adquirir a cor verde.\nDescuberta.\nJan van Helmont comezou a investigaci\u00f3n do proceso a mediados do s\u00e9culo XVII cando mediu coidadosamente a masa do solo utilizada por unha planta e a masa da planta a medida que medraba. Despois de notar que a masa do chan cambiaba moi pouco, fixo a hip\u00f3tese de que a masa da planta en crecemento deb\u00eda proceder da auga, a \u00fanica substancia que engadiu \u00e1 planta en maceta. A s\u00faa hip\u00f3tese foi parcialmente precisa: gran parte da masa ga\u00f1ada tam\u00e9n prov\u00e9n do di\u00f3xido de carbono e da auga. Non obstante, este foi un punto de sinalizaci\u00f3n da idea de que a maior parte da biomasa dunha planta prov\u00e9n das entradas da fotos\u00edntese, non do solo en si.\nEn 1771, o ingl\u00e9s Joseph Priestley, qu\u00edmico e ministro comezou a estudar o proceso fotosint\u00e9tico. Illou un volume de aire baixo un frasco invertido e queimaba unha candea nel (que desprend\u00eda CO2), a candea queimar\u00eda moi r\u00e1pido, moito antes de que se esgotase cera. Descubriu ademais que un rato tam\u00e9n pod\u00eda \"ferir\" o aire. Despois mostrou que o aire que fora \"ferido\" pola candea e o rato pod\u00eda ser restaurado por unha planta. No futuro acabouse descubrindo que dita substancia era un gas, o os\u00edxeno.\nEn 1779, Jan Ingenhousz, f\u00edsico-qu\u00edmico neerland\u00e9s repetiu os experimentos de Priestley. Descubriu que era a influencia da luz solar sobre a planta a que pod\u00eda facer que revivise un rato en cuesti\u00f3n de horas. Sustentou que o di\u00f3xido de carbono do ar era utilizado polas plantas como nutriente. A comprobaci\u00f3n deuse deseguida por diversos qu\u00edmicos daquel s\u00e9culo que repetiron as experiencias do cient\u00edfico neerland\u00e9s.\nEn 1796, Jean Senebier, un pastor, bot\u00e1nico e naturalista su\u00edzo, demostrou que as plantas verdes consomen di\u00f3xido de carbono e liberan os\u00edxeno baixo a influencia da luz. Pouco despois, Nicolas-Th\u00e9odore de Saussure demostrou que o aumento da masa da planta a medida que medra non se debe s\u00f3 \u00e1 captaci\u00f3n de CO2 sen\u00f3n tam\u00e9n \u00e1 incorporaci\u00f3n de auga. As\u00ed, describiuse a reacci\u00f3n b\u00e1sica pola que se usa a fotos\u00edntese para producir alimentos (como a glicosa).\nPerfeccionamento.\nUnha observaci\u00f3n importante foi que o nitr\u00f3xeno, as\u00ed como diversos sales e minerais, eran retirados do solo polas plantas. E que a enerx\u00eda proveniente do Sol se transformaba en enerx\u00eda qu\u00edmica, ficando almacenada nunha serie de produtos en virtude dun proceso que ent\u00f3n acabou sendo chamado de fotos\u00edntese.\nA substancia chamada clorofila illouse na segunda d\u00e9cada do s\u00e9culo XIX. Tam\u00e9n naquel s\u00e9culo se descubriu que a clorofila \u00e9 a respons\u00e1bel da cor verde das plantas, al\u00e9n de desempe\u00f1ar un papel importante na s\u00edntese da materia org\u00e1nica. Julius von Sachs demostrou que a clorofila se localizaba nos chamados org\u00e1nulos celulares, que despois, a trav\u00e9s de estudos m\u00e1is precisos, cham\u00e1ronse de cloroplastos.\nCornelis Van Niel fixo descubrimentos clave explicando a qu\u00edmica da fotos\u00edntese. Ao estudar as bacterias p\u00farpuras do xofre e as bacterias verdes, foi o primeiro en demostrar que a fotos\u00edntese \u00e9 unha reacci\u00f3n redox dependente da luz, en que o hidr\u00f3xeno se reduce (doa o seu electr\u00f3n ao) di\u00f3xido de carbono.\nRobert Emerson descubriu d\u00faas reacci\u00f3ns de luz probando a produtividade da planta usando diferentes lonxitudes de onda de luz. S\u00f3 co vermello se suprimiron as reacci\u00f3ns lixeiras. Cando se combinaron o azul e o vermello, a sa\u00edda foi moito m\u00e1is importante. As\u00ed, hab\u00eda dous fotosistemas, un absorbendo lonxitudes de onda de ata 600\u00a0nm, o outro ata 700\u00a0nm. O primeiro co\u00f1\u00e9cese como PSII, o segundo \u00e9 PSI. A PSI cont\u00e9n s\u00f3 clorofila \"a\", a PSII cont\u00e9n principalmente clorofila \"a\" coa maior\u00eda da clorofila \"b\" dispo\u00f1ible, entre outros pigmentos. Estes incl\u00faen ficobilinas, que son os pigmentos vermellos e azuis das algas vermellas e azuis respectivamente, e o fucoxantol para as algas pardas e as diatomeas. O proceso \u00e9 m\u00e1is produtivo cando a absorci\u00f3n de cantos \u00e9 igual tanto no PSII como no PSI, asegurando que a enerx\u00eda de entrada do complexo da antena se divide entre o sistema PSI e PSII, que \u00e1 s\u00faa vez potencia a fotoqu\u00edmica.\nRobert Hill pensou que un complexo de reacci\u00f3ns consistente nun intermedio ao citocromo b6 (agora plastoquinona), outro \u00e9 do citocromo f a un paso nos mecanismos xeradores de hidratos de carbono. Estes est\u00e1n ligados pola plastoquinona, que require enerx\u00eda para reducir o citocromo f, xa que \u00e9 un redutor suficiente. Outros experimentos para demostrar que o os\u00edxeno desenvolvido durante a fotos\u00edntese das plantas verdes proced\u00edan da auga, foron realizados por Hill en 1937 e 1939. Mostrou que os cloroplastos illados desprenden os\u00edxeno en presenza de axentes redutores non naturais como o oxalato de ferro, ferricianuro ou benzoquinona despois de exposici\u00f3n \u00e1 luz. A reacci\u00f3n de Hill \u00e9 a seguinte:\nonde A \u00e9 o aceptor de electr\u00f3ns. Polo tanto, \u00e1 luz, o aceptor de electr\u00f3ns red\u00facese e o os\u00edxeno evoluciona.\nSamuel Ruben e Martin Kamen utilizaron is\u00f3topos radioactivos para determinar que o os\u00edxeno liberado na fotos\u00edntese provi\u00f1a da auga.\nMelvin Calvin e Andrew Benson, xunto con James Bassham, dilucidaron o cami\u00f1o da asimilaci\u00f3n do carbono (o ciclo fotosint\u00e9tico de reduci\u00f3n do carbono) nas plantas. O ciclo de reduci\u00f3n de carbono co\u00f1\u00e9cese como ciclo de Calvin, ignorando a contribuci\u00f3n de Bassham e Benson. Moitos cient\u00edficos ref\u00edrense ao ciclo como o ciclo de Calvin-Benson, Benson-Calvin, e alg\u00fans incluso o chaman ciclo de Calvin-Benson-Bassham (ou CBB).\nO cient\u00edfico ga\u00f1ador do premio Nobel Rudolph A. Marcus puido descubrir a funci\u00f3n e o significado da cadea de transporte de electr\u00f3ns.\nOtto Heinrich Warburg e Dean Burk descubriron a reacci\u00f3n de fotos\u00edntese cu\u00e1ntica I que divide o CO2, activado pola respiraci\u00f3n.\nEn 1950, Otto Kandler presentou as primeiras probas experimentais sobre a existencia de fotofosforilaci\u00f3n \"in vivo\" utilizando c\u00e9lulas \"Chlorella\" intactas e interpretando os seus descubrimentos como formaci\u00f3n de ATP dependente da luz. En 1954, Daniel I. Arnon e outros descubriron a fotofosforilaci\u00f3n \"in vitro\" en cloroplastos illados coa axuda de P32, utilizando c\u00e9lulas da espinaca para conseguir reproducir en laboratorio as recci\u00f3ns completas da fotos\u00edntese.\nLouis N.M. Duysens e Jan Amesz descubriron que a clorofila a absorber\u00e1 unha luz, oxidar\u00e1 o citocromo f, a clorofila \"a\" (e outros pigmentos) absorber\u00e1 outra luz pero reducir\u00e1n o mesmo citocromo oxidado, afirmando que as d\u00faas reacci\u00f3ns de luz est\u00e1n en serie.\nFases da fotos\u00edntese.\nCon estas t\u00e9cnicas se descubriu, por exemplo, que a fotos\u00edntese ocorre en d\u00faas etapas ou fases.\nFase luminosa ou fotoqu\u00edmica.\nA enerx\u00eda lum\u00ednica que absorbe a clorofila excita os electr\u00f3ns externos da mol\u00e9cula, os cales poden pasar a outra mol\u00e9cula adxacente (separaci\u00f3n de cargas) e producen unha especie de corrente el\u00e9ctrica (transporte de electr\u00f3ns) no interior do cloroplasto a trav\u00e9s da cadea de transporte de electr\u00f3ns. A enerx\u00eda (procedente da luz) dos electr\u00f3ns que se transportan empr\u00e9gase indirectamente nas s\u00ednteses de ATP mediante a fotofosforilaci\u00f3n (precisa transporte de prot\u00f3ns desde o lumen tilacoidal ao estroma), e directamente na s\u00edntese de NADPH (o NADP recibe os electr\u00f3ns procedentes da auga, ao final da cadea de transporte e red\u00facese a NADPH). Ambos os copostos son necesarios para a seguinte fase ou ciclo de Calvin, onde se sintetizar\u00e1n os primeiros azucres que servir\u00e1n para a produci\u00f3n de sacarosa e amid\u00f3n. Os electr\u00f3ns que ceden as clorofilas rep\u00f3\u00f1ense mediante a oxidaci\u00f3n do H2O, proceso en que se xera o O2 que as plantas liberan \u00e1 atmosfera.\nExisten d\u00faas variantes de fotofosforilaci\u00f3n: ac\u00edclica e c\u00edclica, segundo o tr\u00e1nsito que seguen os electr\u00f3ns a trav\u00e9s dos fotosistemas. As consecuencias de seguir un tipo ou outro estriban principalmente na produci\u00f3n ou non de NADPH e na liberaci\u00f3n ou non de O2.\nO proceso da fase luminosa, suposto para dous electr\u00f3ns \u00e9 o seguinte:\nOs fot\u00f3ns inciden sobre o fotosistema II, excitando e liberando dous electr\u00f3ns, que pasan ao primeiro aceptor de electr\u00f3ns, a feofitina. Os electr\u00f3ns reponos o dador \u00faltimo de electr\u00f3ns, o dador Z, cos electr\u00f3ns procedentes da fot\u00f3lise da auga no interior do tilacoide (a mol\u00e9cula de auga div\u00eddese en 2H+ + 2e- + 1/2O2). Os prot\u00f3ns da fot\u00f3lise acum\u00falanse no interior do tilacoide, e o os\u00edxeno \u00e9 liberado.\nOs electr\u00f3ns pasan a unha cadea de transporte de electr\u00f3ns, que inverter\u00e1 a s\u00faa enerx\u00eda liberada na s\u00edntese de ATP. A teor\u00eda quimioosm\u00f3tica expl\u00edcao da seguinte maneira: os electr\u00f3ns c\u00e9dense \u00e1s plastoquinonas, que captan tam\u00e9n dous prot\u00f3ns do estroma. Os electr\u00f3ns e os prot\u00f3ns pasan ao complexo de citocromos bf, que bombea os prot\u00f3ns ao interior do tilacoide. Cons\u00e9guese as\u00ed unha gran concentraci\u00f3n de prot\u00f3ns no tilacoide (entre estes e os resultantes da fot\u00f3lise da auga), que se compensa regresando ao estroma a trav\u00e9s das prote\u00ednas ATP-sintases, que invisten a enerx\u00eda do paso dos prot\u00f3ns en sintetizar ATP. A s\u00edntese de ATP na fase fotoqu\u00edmica denom\u00ednase fotofosforilaci\u00f3n.\nOs electr\u00f3ns dos citocromos pasan \u00e1 plastocianina, que os cede \u00e1 s\u00faa vez ao fotosistema I. Coa enerx\u00eda da luz, os electr\u00f3ns son liberados de novo e captados polo aceptor A0. De a\u00ed pasan a trav\u00e9s dunha serie de filoquinonas ata chegar \u00e1 ferredoxina. Esta mol\u00e9cula c\u00e9deos ao enzima NADP+-redutase, que capta tam\u00e9n dous prot\u00f3ns do estroma. Cos dous prot\u00f3ns e os dous electr\u00f3ns red\u00facese un NADP+ en NADPH + H+.\nO balance final \u00e9 que por cada mol\u00e9cula de auga (e por cada catro fot\u00f3ns) f\u00f3rmanse media mol\u00e9cula de os\u00edxeno, 1,3 mol\u00e9culas de ATP, e un NADPH + H+.\nNa fase luminosa ou fotoqu\u00edmica c\u00edclica interv\u00e9n de xeito exclusivo o fotosistema I, xer\u00e1ndose un fluxo ou ciclo de electr\u00f3ns que en cada volta d\u00e1 lugar a s\u00ednteses de ATP. Ao non intervir o fotosistema II, non hai fot\u00f3lise da auga e polo tanto non se produce a reduci\u00f3n do NADP+ nin se desprende os\u00edxeno (anosix\u00e9nica). Obtense unicamente ATP.\nO obxectivo da fase c\u00edclica tratada \u00e9 ama\u00f1ar o d\u00e9ficit de ATP obtido na fase ac\u00edclica para poder afrontar a fase escura posterior.\nCando se ilumina con luz de lonxitude de onda superior a 680\u00a0nm s\u00f3 se produce o proceso c\u00edclico. Ao incidir os fot\u00f3ns sobre o fotosistema I, a clorofila P700 libera os electr\u00f3ns que chegan \u00e1 ferredoxina, que os cede a un citocromo bf e este \u00e1 plastoquinona (PQ), que capta dous prot\u00f3ns e pasa a (PQH2). A plastoquinona reducida cede os dous electr\u00f3ns ao citocromo bf, seguidamente \u00e1 plastocianina e de volta ao fotosistema I. Este fluxo de electr\u00f3ns produce unha diferenza de potencial no tilacoide que fai que entren prot\u00f3ns ao interior. Posteriormente sair\u00e1n ao estroma pola ATP-sintase fosforilando ADP en ATP, de xeito que unicamtne se producir\u00e1 ATP nesta fase.\nServe para compensar o feito de que na fotofosforilaci\u00f3n ac\u00edclica non se xera suficiente ATP para a fase escura.\nA fase luminosa c\u00edclica pode producirse ao mesmo tempo que a ac\u00edclica.\nFase escura ou sint\u00e9tica.\nNa fase escura, que ten lugar na matriz ou estroma dos cloroplastos, tanto a enerx\u00eda en forma de ATP como o NADPH que se obtivo na fase fotoqu\u00edmica se usa para sintetizar materia org\u00e1nica por medio de substancias inorg\u00e1nicas. A fonte de carbono empregada \u00e9 o di\u00f3xido de carbono, mentres que como fonte de nitr\u00f3xeno se utilizan os nitratos e nitritos e como fonte de xofre, os sulfatos. Esta fase denom\u00ednase escura non porque ocorra de noite, sen\u00f3n porque non require enerx\u00eda solar para poder concretarse. \nFoi descuberta polo bioqu\u00edmico estadounidense Melvin Calvin, polo que tam\u00e9n se co\u00f1ece como ciclo de Calvin. Prod\u00facese mediante un proceso de car\u00e1cter c\u00edclico en que se poden distinguir varias fases.\nEn primeiro lugar prod\u00facese a fixaci\u00f3n do di\u00f3xido de carbono. No estroma do cloroplasto, o di\u00f3xido de carbono atmosf\u00e9rico \u00fanese \u00e1 pentosa ribulosa-1,5-bifosfato, grazas ao enzima RuBisCO, e orixina un composto inestable de seis carbonos, que se descomp\u00f3n en d\u00faas mol\u00e9culas de \u00e1cido 3-fosfoglic\u00e9rico. Tr\u00e1tase de mol\u00e9culas constitu\u00eddas por tres \u00e1tomos de carbono, polo que as plantas que seguen esta v\u00eda metab\u00f3lica se chaman C3. Se ben moitas especies vexetais tropicais que medran en zonas des\u00e9rticas, modifican o ciclo de tal xeito que o primeiro produto fotosint\u00e9tico non \u00e9 unha mol\u00e9cula de tres \u00e1tomos de carbono, sen\u00f3n de catro (\u00e1cido dicarbox\u00edlico), constitu\u00edndose un m\u00e9todo alternativo denominado v\u00eda da C4, ao igual que este tipo de plantas.\nCon posterioridade prod\u00facese a reduci\u00f3n do di\u00f3xido de carbono fixado. Por medio do consumo de ATP e do NADPH obtidos na fase luminosa, o \u00e1cido 3-fosfoglic\u00e9rico red\u00facese a gliceraldehido 3-fosfato, que pode seguir cami\u00f1os diversos. A primeira v\u00eda consiste na rexeneraci\u00f3n da ribulosa 1-5-difosfato; a maior parte do produto inv\u00edstese niso. Outras rutas posibles involucran bios\u00ednteses alternativas: o gliceraldehido 3-fosfato que queda no estroma do cloroplasto pode destinarse \u00e1 s\u00edntese de amino\u00e1cidos, \u00e1cidos graxos e amid\u00f3n; o que pasa ao citosol orixina a glicosa e a frutosa, que ao combinarse xeran a sacarosa, azucre de transporte da maior\u00eda das plantas, presente no zume elaborado, conducida polo floema, mediante un proceso semellante \u00e1 glic\u00f3lise en sentido inverso.\nA rexeneraci\u00f3n da ribulosa-1,5-difosfato ten lugar a partir do gliceraldehido 3-fosfato, por medio dun proceso complexo onde se suceden compostos de catro, cinco e sete carbonos, similar ao ciclo das pentosas fosfato en sentido inverso (no ciclo de Calvin, por cada mol\u00e9cula de di\u00f3xido de carbono que se incorpora requ\u00edrense d\u00faas de NADPH e tres de ATP).\nGrazas ao ATP e ao NADPH obtidos na fase luminosa, p\u00f3dese levar a cabo a reduci\u00f3n dos i\u00f3ns nitrato que est\u00e1n disoltos no chan en tres etapas.\nPrimeiro, os i\u00f3ns nitrato red\u00facense a i\u00f3ns nitrito polo enzima nitrato redutase, requir\u00edndose o consumo dun NADPH. M\u00e1is tarde, os nitritos red\u00facense a amon\u00edaco grazas, novamente, ao enzima nitrato redutase e volv\u00e9ndose a gastar un NADPH. Finalmente, o amon\u00edaco que se obtivo e que \u00e9 nocivo para a planta, \u00e9 captado con rapidez polo \u00e1cido \u03b1-cetoglut\u00e1rico orixin\u00e1ndose o \u00e1cido glut\u00e1mico (reacci\u00f3n catalizada polo enzima glutamato sintetase), a partir do cal os \u00e1tomos de nitr\u00f3xeno poden pasar en forma de grupo amino a outros ceto\u00e1cidos e producir novos amino\u00e1cidos.\nNon obstante, algunhas bacterias pertencentes aos x\u00e9neros \"Azotobacter\", \"Clostridium\" e \"Rhizobium\" e determinadas cianobacterias (\"Anabaena\" e \"Nostoc\") te\u00f1en a capacidade de aproveitar o nitr\u00f3xeno atmosf\u00e9rico, transformando as mol\u00e9culas deste elemento qu\u00edmico en amon\u00edaco mediante o proceso chamado fixaci\u00f3n do nitr\u00f3xeno. Por iso estes organismos reciben o nome de fixadores de nitr\u00f3xeno.\nPartindo do NADPH e do ATP da fase luminosa, o i\u00f3n sulfato \u00e9 reducido a i\u00f3n sulfito, para finalmente volver reducirse a sulfuro de hidr\u00f3xeno. Este composto qu\u00edmico, cando se combina coa acetilserina produce o amino\u00e1cido ciste\u00edna, pasando a formar parte da materia org\u00e1nica celular.\nO proceso da clorofila.\nAs follas das plantas conte\u00f1en c\u00e9lulas fotosintetizadoras, que conte\u00f1en clorofila, esta ord\u00e9nase en estruturas chamadas de cloroplastos, estes pos\u00faen forma alongada, el\u00edptica ou globular e rev\u00edstense dunha membrana dupla. Estas estruturas son sens\u00edbeis \u00e1 luz.\nA clorofila \u00e9 respons\u00e1bel da absorci\u00f3n de enerx\u00eda luminosa que ser\u00e1 utilizada para unha reacci\u00f3n complexa onde o di\u00f3xido de carbono reacciona coa auga, form\u00e1ndose glicosa (base dos hidratos de carbono), que se almacena e utilizada polas plantas, liber\u00e1ndose, como residuo desta operaci\u00f3n, mol\u00e9culas de os\u00edxeno.\nOrganismos fotosintetizadores.\nAl\u00e9n das plantas verdes ou Viridiplantae (nas que actualmente est\u00e1n inclu\u00eddas as plantas terrestres e as algas verdes), incl\u00faense entre os organismos fotosint\u00e9ticos certos protistas (como as diatom\u00e1ceas e as euglenoidinas), os cian\u00f3fitos (algas verde-azuladas) e diversas bacterias.\nA acumulaci\u00f3n dos produtos fotosintetizados.\nO alimento producido durante a fotos\u00edntese acum\u00falase posteriormente en varios \u00f3rganos das plantas, esencialmente baixo a forma de amid\u00f3n:\nA importancia da fotos\u00edntese.\nA importancia da fotos\u00edntese para a vida na Terra \u00e9 enorme. A fotos\u00edntese \u00e9 o primeiro e principal proceso de transformaci\u00f3n de enerx\u00eda na biosfera. Ao aliment\u00e1rmonos, parte das substancias org\u00e1nicas, producidas grazas \u00e1 fotos\u00edntese, entran na nosa constituci\u00f3n celular, en canto outras (os nutrientes enerx\u00e9ticos) fornecen a enerx\u00eda necesaria \u00e1s nosas funci\u00f3ns vitais, como o crecemento, a reproduci\u00f3n etc...\nSubprodutos remotos da fotos\u00edntese.\nIndirectamente, mais non menos efectivamente, o petr\u00f3leo e o carb\u00f3n, que se utilizan polo ser humano como fonte de enerx\u00eda, parecen ter orixe na fotos\u00edntese, pois, son produtos org\u00e1nicos considerados provenientes de seres vivos (plantas ou seres que se alimentaban de plantas) doutras eras xeol\u00f3xicas.\nAnimais relacionados coa fotos\u00edntese.\nSe ben a fotos\u00edntese \u00e9 un mecanismo inherente \u00e1s plantas, \u00e1s algas, \u00e1s bacterias e a outros organismos, hai animais que, en certas situaci\u00f3ns aproveitan a fotos\u00edntese producida por algas para obter os\u00edxeno. \nA lesma mari\u00f1a \"Elysia chlorotica\" practica un fen\u00f3meno denominado cleptoplastia, que consiste en dixerir a alga \"Vaucheria litorea\" parcialmente, de tal xeito que os seus cloroplastos quedan intactos e os almacena na s\u00faa v\u00eda dixestiva para aproveitar a s\u00faa capacidade fotosint\u00e9tica e obter a enerx\u00eda precisa para subsistir varios meses sen necesidade de recorrer a organismos externos. Produto da presenza da clorofila dentro dos cloroplastos almacenados, \"E. chlorotica\" adquire unha cor verde caracter\u00edstica presente en organismos fotosintetizadores.\nA alga \"Oophila amblystomatis\" ingresa no ovo de \"Ambystoma maculatum\" e impl\u00e1ntase na membrana. O revestimento da membrana do ovo prev\u00e9n a s\u00faa deshidrataci\u00f3n, pero ademais inhibe o intercambio de gases como o os\u00edxeno, un factor elemental para o desenvolvemento do embri\u00f3n da salam\u00e1ntiga. Esta falta de os\u00edxeno \u00e9 proporcionada pola fotos\u00edntese de \"O. amblystomatis\", contribu\u00edndo as\u00ed ao desenvolvemento de \"A. maculatum\", mentres que esta metaboliza di\u00f3xido de carbono, que \u00e9 consumido pola alga, establecendo unha relaci\u00f3n simbi\u00f3tica entre ambos os organismos."}
{"id": "18381", "revid": "1131", "url": "https://gl.wikipedia.org/wiki?curid=18381", "title": "P\u00e1ramo", "text": "P\u00e1ramo pode ser:\nComo top\u00f3nimo pode referirse a:"}
{"id": "18383", "revid": "102241", "url": "https://gl.wikipedia.org/wiki?curid=18383", "title": "Lingua maltesa", "text": "O malt\u00e9s \u00e9 unha lingua semita, relacionada coa lingua \u00e1rabe - en particular, do dialecto do norte de \u00c1frica. \u00c9 falada en Malta como lingua oficial, e por comunidades maltesas noutros pa\u00edses. \u00c9 a \u00fanica lingua semita que se escribe co alfabeto latino.\nHistoria.\nO pa\u00eds foi sempre unha estrat\u00e9xica illa-fortaleza entre as beiras oriental e occidental do Mediterr\u00e1neo. A lingua maltesa procede do \u00e1rabe, con pr\u00e9stamos turcos para termos navais, a\u00ednda que evolucionou ata converterse nunha nova lingua, e \u00e9 a lingua oficial na illa de Malta. O seu sistema de escritura non \u00e9 actualmente \u00e1rabe sen\u00f3n, desde o s\u00e9culo XVIII, romano, a\u00ednda que ata a expulsi\u00f3n dos xudeus en 1492 o malt\u00e9s escribiuse ocasionalmente en caracteres hebreos. Debido ao seu illamento, desde o s\u00e9culo XIII est\u00e1 libre de toda diglosia.\n\u00c1 parte de Malta e Gozo, tan s\u00f3 un ou dous nomes de lugar poden, de modo cauteloso, adscribirse aos per\u00edodos que preceden \u00e1 conquista \u00e1rabe do ano 870. Este feito demostra que as illas estaban habitadas ou que albergaban un n\u00famero reducido de poboaci\u00f3n durante gran parte da dominaci\u00f3n \u00e1rabe (aproximadamente desde o 870 ata 1090). Entre a s\u00faa captura por gobernantes normandos de Sicilia e a chegada dos cabaleiros de San Juan de Xerusal\u00e9n (1090\u20131530), as illas pertenceron a sicilianos e espa\u00f1ois. Durante a segunda metade desta etapa, o siciliano era unha lingua moi estendida entre as capas m\u00e1is elevadas da Igrexa e do laicado, e probablemente tam\u00e9n entre comerciantes cualificados e artes\u00e1ns. O vocabulario do actual malt\u00e9s est\u00e1 repleto de sicilianismos; de feito, a maior parte do l\u00e9xico relacionado con actividades da pesca e da construci\u00f3n \u00e9 de orixe siciliano.\nO texto en malt\u00e9s m\u00e1is antigo, titulado Cantilena, \u00e9 un poema de 20 versos. Composto aproximadamente en 1460\u201385 por Petro de Caxaro. Existen tam\u00e9n outros textos de ao redor da segunda metade do s\u00e9culo XVII, pero ter\u00edan que pasar m\u00e1is de cen anos para que a escritura en malt\u00e9s fose unha actividade sistem\u00e1tica. Foi Mikiel Anton Vasalli (1764-1829) o intelectual que sostivo que o malt\u00e9s era unha parte importante da cultura maltesa e que deb\u00eda ser a lingua nacional, polo que \u00e9 considerado como \"o pai da lingua maltesa\" polas s\u00faas achegas tanto ao estudo ling\u00fc\u00edstico do malt\u00e9s como pola s\u00faa loita pola dignificaci\u00f3n da lingua.12\u200bNo s\u00e9culo XIX, escritores locais e administradores estranxeiros, tales como J. Hookhain Frere, impulsaron o uso literario do malt\u00e9s. A principios do s\u00e9culo XX comezou a madurar e a fixarse un modelo est\u00e1ndar obra da \"G\u0127aqda tal-Kittieba tal-Malti\" (Alianza dos Escritores do malt\u00e9s), cuxa gram\u00e1tica e ortograf\u00eda foi xeralmente aceptada. Xurdiron autores reco\u00f1ecidos pola s\u00faa calidade como Dun Karm Psaila (1871-1961), considerado o poeta nacional de Malta. Tras a independencia (1964), o ritmo, amplitude e calidade das publicaci\u00f3ns en malt\u00e9s aumentou considerablemente. Na actualidade, ed\u00edtanse diarios, semanarios e outras publicaci\u00f3ns en malt\u00e9s (ademais de tres diarios e tres peri\u00f3dicos dominicais en ingl\u00e9s).\nAs mostras l\u00e9xicas m\u00e1is antigas perviven en nomes de lugares e alcumes achados en documentos notariais e doutro tipo (escritos en siciliano e lat\u00edn) que datan de finais do s\u00e9culo XIV. Para m\u00e1is indicios sobre a descrici\u00f3n da linguaxe medieval tard\u00eda, temos que recorrer ao estudo dos documentos xudeo\u00e1rabes contempor\u00e1neos de orixe malt\u00e9s; con todo, ser\u00eda precipitado equiparar a linguaxe presente nestes textos co malt\u00e9s. A chegada dos cabaleiros en 1530 foi pronto seguida da tuscanizaci\u00f3n de Sicilia e, a partir desta data, un italiano de base toscana suplantou ao siciliano como lingua de cultura e da administraci\u00f3n nas illas. O italiano desempe\u00f1ou este papel durante todo o per\u00edodo dos cabaleiros da Orde de Malta (1530\u20131798) e durante gran parte dos anos de colonizaci\u00f3n brit\u00e1nica (1800\u20131964), pero o ingl\u00e9s comezou a desprazalo paulatinamente no s\u00e9culo XIX da administraci\u00f3n."}
{"id": "18389", "revid": "98629", "url": "https://gl.wikipedia.org/wiki?curid=18389", "title": "Lingua celtib\u00e9rica", "text": "A lingua celtibera \u00e9 unha lingua celta paleohisp\u00e1nica falada no centro da Pen\u00ednsula ib\u00e9rica ata polo menos o s\u00e9culo I da nosa era nas actuais provincias espa\u00f1olas de Zaragoza, Teruel, Soria, Burgos e Palencia polos celtiberos.\nDe entre as linguas c\u00e9lticas continentais, o celtibero est\u00e1 peor documentado c\u00f3 galo, pero mellor c\u00f3 lep\u00f3ntico e o g\u00e1lata. \u00c1 parte de moitas moedas inscritas, foron sobre todo os bronces de Botorrita (v\u00e9xase m\u00e1is adiante) os que posibilitaron a reconstruci\u00f3n da lingua. Ademais, como en todas as linguas paleohisp\u00e1nicas, existen outras pequenas inscrici\u00f3ns e abundantes te\u00f3nimos, antrop\u00f3nimos e top\u00f3nimos.\nMallory (1989, p.\u00a0106) clasifica o celtibero como unha lingua \"celta Q\" (coma o goid\u00e9lico) e non como unha lingua \"celta P\" (coma o gal\u00e9s). A diferenza base\u00e1base na conservaci\u00f3n ou evoluci\u00f3n a /p/ do fonema labiovelar xordo /kw/ do indoeuropeo. Actualmente a maior\u00eda dos ling\u00fcistas refugan esta clasificaci\u00f3n.\nO celtibero presenta un pronome relativo \"ios\" case completamente declinado, que non se conserva en ningunha das outras linguas c\u00e9lticas, e as part\u00edculas \"kue\" \u201ce\u201d, \"nekue\" \u201cnin\u201d, \"ue\" \u201cou\u201d. Coma no gal\u00e9s, existe un subxuntivo en \"s\", \"gabiseti\" (antigo irland\u00e9s \"gabid\"), \"robiseti\", \"auseti\" (comparar co umbro \"ferest\").\nBronces de Botorrita.\nEn Contrebia Belaisca (actual Botorrita, preto de Zaragoza) atop\u00e1ronse unha serie de bronces do s\u00e9culo I antes da nosa era.\nEntre estes bronces at\u00f3pase o chamado \"Bronce de Botorrita I\" que \u00e9 o texto en celtibero m\u00e1is longo achado ata hoxe. O texto a\u00ednda non foi traducido, a\u00ednda que si transliterado, e tense unha idea xeral do que se trata. Parece ser un tipo de documento comercial que cont\u00e9n moitos nomes de persoa.\nO bronce III \u00e9 unha longa lista de nomes celtiberos do que parece que son douscentos dos habitantes (homes e mulleres) de Contrebia Belaisca."}
{"id": "18390", "revid": "98629", "url": "https://gl.wikipedia.org/wiki?curid=18390", "title": "Lingua lusitana", "text": "O lusitano \u00e9 unha lingua paleohisp\u00e1nica da familia indoeuropea, co\u00f1ecida por unhas cinco inscrici\u00f3ns e abundantes antrop\u00f3nimos, top\u00f3nimos e te\u00f3nimos, e falada no territorio da antiga Lusitania romana ata alg\u00fan momento dos primeiros s\u00e9culos da nosa era.\nA Lusitania hist\u00f3rica, \u00e9 dicir, o territorio habitado polos pobos lusitanos estender\u00edase polo centro-sur do Texo e parte da actual Estremadura.\nHistoria.\n\u00c9 de supo\u00f1er que, ao igual que todos os demais pobos indoeuropeos, os lusitanos entraron na pen\u00ednsula nalg\u00fan momento anterior ao s. II a.C, pudendo ser mesmo anterior \u00e1 expansi\u00f3n celta do s\u00e9culo VIII - VII antes da nosa era e cunha data probable no s\u00e9culo VI antes da nosa era. Alg\u00fans autores consid\u00e9ranos provenientes dos Alpes e outros en cambio prefiren consideralos un pobo aut\u00f3ctono.\nA Lusitania foi conquistada por Roma cara o -150. Ao igual que as demais linguas peninsulares, o lusitano finalmente sucumbiu \u00e1 presi\u00f3n e o prestixio do lat\u00edn.\nRelaci\u00f3n con outras linguas.\nComo xa se mencionou, tr\u00e1tase dunha lingua indoeuropea, pero a s\u00faa filiaci\u00f3n exacta segue a ser discutida.\nNon existen textos de suficiente lonxitude como para decidir o tema nunha ou outra direcci\u00f3n.\nExtensi\u00f3n xeogr\u00e1fica.\nAs inscrici\u00f3ns atop\u00e1ronse en Arroyo de la Luz (Espa\u00f1a), Cabe\u00e7o das Fr\u00e1guas (Guarda, Portugal), Lamas de Moledo (Viseu, Portugal) e Arronches (Portalegre, Portugal). Se se ten en conta tam\u00e9n a informaci\u00f3n dada polos diferentes te\u00f3nimos, antrop\u00f3nimos e top\u00f3nimos, a extensi\u00f3n corresponde ao nordeste do moderno Portugal e zonas adxacentes de Espa\u00f1a, con centro na Serra da Estrela.\nExisten sospeitas fundadas de que a zona dos pobos galaicos, \u00e1stures e quizais os vet\u00f3ns, \u00e9 dicir, todo o noroeste peninsular, falar\u00edan linguas emparentadas co lusitano.\nTextos.\nCo\u00f1\u00e9cense s\u00f3 cinco inscrici\u00f3ns lusitanas moi tard\u00edas inscritas sobre pedra todas en alfabeto latino. Anteriormente ao per\u00edodo romano non existira unha epigraf\u00eda lusitana propia. As d\u00faas principais inscrici\u00f3ns foron en territorio portugu\u00e9s en Lamas de Moledo, Cabe\u00e7o das Fraguas, a terceira inscrici\u00f3n procede de Arroyo de la Luz (Espa\u00f1a). Recentemente, atopouse unha nova inscrici\u00f3n en Ribeira da Venda, ao norte da vila de Arronches (distrito de Portalegre, Alto Alentejo), en Portugal.\nA continuaci\u00f3n os textos co\u00f1ecidos:"}
{"id": "18391", "revid": "23204", "url": "https://gl.wikipedia.org/wiki?curid=18391", "title": "Lingua ib\u00e9rica", "text": "A lingua ib\u00e9rica ou ibera foi unha lingua paleohisp\u00e1nica falada polos iberos na costa mediterr\u00e1nea da Pen\u00ednsula Ib\u00e9rica desde o r\u00edo H\u00e9rrault (Francia) at\u00e9 Porcuna (provincia de Xa\u00e9n).\nMoitos estudosos modernos tenden a considerar o ibero como unha lingua franca, m\u00e1is ca como lingua materna dun grupo homox\u00e9neo. A lingua estender\u00edase grazas ao comercio, esporeado polo contacto cos gregos focenses.\nExtensi\u00f3n xeogr\u00e1fica.\nOs iberos estend\u00e9ronse ao longo da costa mediterr\u00e1nea da Pen\u00ednsula Ib\u00e9rica. Cara ao norte, incluir\u00eda o sur de Francia ata o r\u00edo H\u00e9rault. Atop\u00e1ronse importantes restos de escritos en Ens\u00e9rune, entre Narbona e B\u00e9ziers en Francia, nun oppidum no que se mesturan elementos iberos e celtas. Cara ao sur, o l\u00edmite estar\u00eda en Porcuna, ond se atoparon esculturas de xinetes iberos.\nCara ao interior \u00e9 incerta a extensi\u00f3n exacta. Parece ser que no val do Ebro houbo unha expansi\u00f3n da cultura cara ao interior, chegando ata Salduie (Zaragoza) pero non m\u00e1is al\u00e1.\nCrese que eran de lingua ib\u00e9rica os pobos ausetanos (Pireneos), ilerxetes (Lleida e Huesca ata os Pireneos), indixetes (costa de Xirona), laietanos (Barcelona), cossetanos (Tarragona), ilercav\u00f3ns (Murcia e levante ata Tarragona), edetanos (Valencia, Castell\u00f3 e Teruel), contestanos (Valencia, Alacant, Cartagena e Albacete), bastetanos (Granada, Almer\u00eda e Murcia) e oretanos (Xa\u00e9n, Cidade Real, Albacete e Cuenca). Os t\u00fardulos e turdetanos consid\u00e9ranse habitualmente como falantes do tarteso.\nHistoria.\nA orixe da lingua \u00e9 desco\u00f1ecida. Existen tres correntes principais para explicar o ibero:\nA lingua ibera \u00e9 unha lingua illada, \u00e9 dicir, non se co\u00f1ece ningunha lingua emparentada ling\u00fcisticamente. A relaci\u00f3n co \u00e9uscaro, que en tempos se consideraba reliquia moderna do ibero e que deu lugar \u00e1 chamada hip\u00f3tese do Bascoiberismo, parece hoxe que se formula de xeito que ambas linguas non estar\u00edan emparentadas, pero si en contacto, de maneira que a lingua cunha cultura menos desenvolvida (a vascoa) tomou en pr\u00e9stamo palabras iberas. Iso pasar\u00eda, por exemplo co \u00e9uscaro \"iri (\u2018cidade\u2019)\" que provir\u00eda dun pr\u00e9stamo do ibero Ili / Ilti, do mesmo significado.\nEscritura.\nOs textos m\u00e1is antigos rem\u00f3ntanse ao s\u00e9culo V a. C. e est\u00e9ndese o uso da lingua en forma escrita ata principios da nosa era.\nSuxeriuse que unha gran parte dos textos xorden a imitaci\u00f3n de modelos gregos (ata o s\u00e9culo II a. C.) e romanos (a partir do s\u00e9culo I a.C.).\nA lingua ibera escribiuse en tres escrituras diferentes:\nAlfabeto grego.\nO alfabeto grego na s\u00faa variante x\u00f3nica, \u00e1s veces chamado alfabeto greco-ib\u00e9rico, que se usou no Levante cara o s\u00e9culo IV a.C. O chumbo de Alcoi e outros textos est\u00e1n escritos neste alfabeto.\nAlfabeto latino.\nAlfabeto latino, no que existen dous textos escasos e alg\u00fans antrop\u00f3nimos.\nAlfabeto ibero.\nO alfabeto ibero tam\u00e9n denominado signario ib\u00e9rico e que, de feito, \u00e9 un semisilabario, \u00e9 o propio dos iberos e \u00e9 o que se usou m\u00e1is profusamente e durante m\u00e1is tempo. Parece claro que a s\u00faa orixe est\u00e1 no signario tarteso usado no suroeste peninsular para o que se ten chamado lingua tartesa.\nO signario ibero ten d\u00faas variantes, a meridional ou suroriental (en Xa\u00e9n e Albacete), cuxos signos gardan un maior parecido coa escritura tartesa, e a nororiental ou levantina, a m\u00e1is estendida das d\u00faas e que m\u00e1is tarde foi adaptada para o celtibero.\nA s\u00faa variante m\u00e1is estendida, a levantina foi descifrada en 1922 por Manuel G\u00f3mez-Moreno Mart\u00ednez; mentres que as primeiras lecturas correctas do meridional foron feitas por Ulrich Schmoll en 1961 e perfeccionadas posteriormente por outros investigadores, entre os que destaca J\u00fcrgen Untermann.\nEstado actual dos nosos co\u00f1ecementos.\n\u00c9 realmente pouco o que se co\u00f1ece con seguridade do ibero. A investigaci\u00f3n da lingua xa pasou a s\u00faa fase inicial de transliteraci\u00f3n e compilado de material e at\u00f3pase actualmente en fase de identificaci\u00f3n de posibles elementos gramaticais nos textos.\nTodo o que se comenta a continuaci\u00f3n debe manterse dentro do marco das hip\u00f3teses non confirmadas, e permanecer\u00e1 as\u00ed - con maior ou menor grao de certeza - ata que o descubrimento dun biling\u00fce cun texto longo permita confirmar as deduci\u00f3ns.\nFonolox\u00eda e fon\u00e9tica.\nVogais e ditongos.\nPos\u00fae cinco vogais, iguais c\u00e1s do espa\u00f1ol ou o \u00e9uscaro: /a/ /e/ /i/ /o/ /u/, sendo /a/ e /i/ as m\u00e1is frecuentes e /o/ e /u/ as menos. Malia que se sinalaron indicios de que a escritura indica unha vogal nasal (signo [\u1e3f], consid\u00e9rase que poder\u00eda ser un al\u00f3fono. Non parece que houbese diferenzas de lonxitude no timbre se se xulga a partir das transcrici\u00f3ns gregas, se ben \u00e9 rechamante que para o /e/ ibero en greco-ib\u00e9rico se use a letra 'eta' (e longo) pero non a breve '\u00e9psilon'.\nParece que os ditongos ser\u00edan decrecentes con vogal+vogal pechada, testemu\u00f1\u00e1ndose os en /ai/ \u015baitabi SAETABIS, /ei/ neitin NEITINBELES e /au/ lau\u0155- LAURBELES. Untermann observa que o grupo /ui/ s\u00f3 se atopa en s\u00edlaba inicial.\nSemiconsoantes.\nS\u00f3 se localizou a posibilidade do /y/ en palabras como aiun- ou iunstir e de /w/, a\u00ednda que esta s\u00f3 en pr\u00e9stamos, como por exemplo en diui\u015b do galo DIVIX. Tense posto en d\u00fabida que realmente existisen en ibero m\u00e1is al\u00e1 de en pr\u00e9stamos.\nAcentuaci\u00f3n.\nExisten s\u00f3 hip\u00f3teses sobre a acentuaci\u00f3n en ibero. As d\u00faas hip\u00f3teses presentadas, parten de supo\u00f1er que ti\u00f1a unha acentuaci\u00f3n fixa e non libre.\nLuis Silgo Gauche defende unha lingua maioritariamente parox\u00edtona, base\u00e1ndose principalmente na perda de vogal d\u00e9bil en \"bele\u015b\" a \"bels\" e a comparaci\u00f3n co complexo aquitano-\u00e9uscaro e o testemu\u00f1o romance.\nXaverio Ballester prop\u00f3n unha lingua con acento demarcativo, m\u00e1is ben fixo e m\u00e1is ben final (ox\u00edtono) base\u00e1ndose principalmente en universais ling\u00fc\u00edsticos e en adaptaci\u00f3ns gregas e latinas de top\u00f3nimos e antrop\u00f3nimos iberos.\nAntrop\u00f3nimos.\nGrazas \u00e1 inscrici\u00f3n latina do bronce de Ascoli, que incl\u00fae unha lista de personaxes iberos que foron analizados por Hugo Schuchardt p\u00faidose desentra\u00f1ar a forma dos antrop\u00f3nimos ib\u00e9ricos (de feito, este co\u00f1ecemento coadxuvou ao desciframento da escritura ib\u00e9rica). Os nomes iberos adoitan estar formados por dous elementos intercambiables, normalmente formados por d\u00faas s\u00edlabas, que se escriben xuntos. Por exemplo, un elemento como \"ilti\u0155\" p\u00f3dese atopar nos seguintes nomes: ilti\u0155a\u0155ker, ilti\u0155ba\u015b, ilti\u0155tike\u0155, tursilti\u0155, baiseilti\u0155 ou bekonilti\u0155. Este descubrimento foi un paso de xigante, xa que a partir dese momento p\u00faidose indicar con certa seguridade os nomes de persoa nos textos.\nOs compo\u00f1entes que poden formar parte de nomes son: aba\u0155, aibe, aile, ain, aitu, aiun, aker, albe, alo\u0155, an, ana\u0155, a\u0155bi, a\u0155ki, a\u0155s, asai, aster, atin, atun, aunin, au\u0155, austin, baiser, bala\u0155, balke, barta\u015b, ba\u015b, bastok, bekon, belau\u0155, bele\u015b, bels, bene, be\u0155, beri, be\u0155on, betan, betin, bikir, bilos, bin, bir, bitu, biu\u0155, bolai, bone\u015b, bo\u0155, bos, boton, boutin, ekes, eka\u0155, eler, ena, esto, eten, eter, iar, iaun, ibe\u015b, ibeis, ike, iko\u0155, ilti\u0155, iltur, inte, iske\u0155, istan, iunstir, iur, kaisur, kake\u0155, kaltu\u0155, kani, ka\u0155es, ka\u0155ko, katu, ke\u0155e, kiba\u015b, kine, kita\u0155, kon, ko\u0155o, ko\u0155\u015b, kule\u015b, kurtar, lako, lau\u0155, leis, lor, lusban, nalbe, neitin, ne\u0155se, nes, ni\u015b, nios, o\u0155tin, saka\u0155, sakin, saltu, \u015bani, \u015bar, seken, selki, sike, sili, sine, sir, situ, soket, sor, sosin, suise, taker, talsku, tan, tanek, ta\u0155, tarban, ta\u0155tin, ta\u015b, tautin, teita, teke\u0155, tiba\u015b, tike\u0155, tikirs, tikis, tileis, tolor, tuitui, tumar, tu\u0155\u015b, turkir, tortin, ulti, unin, u\u0155ke, ustain, \u1e3fba\u0155, n\u1e3fkei.\nNalg\u00fans casos p\u00f3dese atopar un nome simple, cun s\u00f3 elemento ou seguidos por un sufixo: BELES, AGER-DO e BIVR-NO no bronce de \u00c1scoli, neitin en Ullastret e lau\u0155-to, bartas-ko ou \u015bani-ko noutros textos ib\u00e9ricos. M\u00e1is raramente, sinalouse a presenza dun infixo entre os dous elementos, que pode ser -i-, -ke- ou -bo- (as\u00ed Untermann exemplifica oto-ilti\u0155 fronte a oto-ke-ilti\u0155 ou con AEN-I-BELES). Tam\u00e9n sinala Untermann que en raros casos se atopa un elemento is- ou o- prefixando ao antrop\u00f3nimo (is-betartiker; o-tiki\u0155teke\u0155; O-ASAI).\nNos elementos que forman os nomes ib\u00e9ricos \u00e9 com\u00fan atopar patr\u00f3ns de variaci\u00f3n: as\u00ed eter/eten/ete coas mesmas variaci\u00f3ns que iltur/iltun/iltu; kere/keres como lako/lakos; ou alos/alor/alo como bikis/bikir/biki).\nNoutras ocasi\u00f3ns o que se atopan son asimilaci\u00f3ns producidas polo contacto de consonantes no l\u00edmite de composto. As\u00ed, nas inscrici\u00f3ns latinas ponse de manifesto que neste contexto n+b se pronunciaban /m/ (ADIMELS ou SOSIMILVS equivalen a *adin-bels ou *sosin-bilus). Opcionalmente, tam\u00e9n un \u0155 desaparece ante n ou l (*biu\u0155+lakos aparece como biulakos; *biu\u0155+nius como biunius; *saka\u0155+laku como sakalaku).\nJavier Velaza, xunto con outros estudosos, indica a posibilidade dunha evoluci\u00f3n dos nomes de persoa baixo influencia da cultura romana. L\u00e1pidas funerarias que inicialmente ser\u00edan do tipo:\nque aparece nunha estela atopada no 2001 nunha escavaci\u00f3n realizada en Badalona, converter\u00edanse m\u00e1is tarde noutras do tipo:\nA segunda inscrici\u00f3n atopouse ao lado da primeira, co que se abre a posibilidade de que se trate de pai e fillo. Unha terceira inscrici\u00f3n achada en Emp\u00faries en xaneiro de 1998, foi interpretada por Velaza e Xavier Aquilu\u00e9 como:\nSe a interpretaci\u00f3n \u00e9 correcta, poder\u00eda tratarse dunha inscrici\u00f3n con \"nomen\", \"cognomen\", filiaci\u00f3n e \"origo\", ao estilo romano.\nOs nomes femininos seguen en parte o sistema dos masculinos como en ASTERDVMAR, SILLIBOR ou VRCHATETEL, co que en parte se fai imposible saber se o nome dunha incrici\u00f3n \u00e9 masculino ou feminino. Con todo, parece que os elementos -eton (como en BILESTON) e -aun- ou -iaun- con sufixo -in (como en GALDVRIAVNIN, VNIAVNIN ou ankonaunin) poder\u00edan ser marcadores de nomes femininos.\nCon todo,parte da interpretaci\u00f3n desta f\u00f3rmula bas\u00e9ase en traducir \"eban\" como \"fillo\", identificaci\u00f3n insegura, pois Untermann (seguido por Rodr\u00edguez Ramos) indicou algunhas incongruencias da proposta, considerando en cambio que \"eban\" e as s\u00faas variantes \u00e9 en realidade o equivalente do \"curauit\" das inscrici\u00f3ns latinas; \u00e9 dicir o verbo que indica a acci\u00f3n de quen constru\u00edu un monumento. Isto conf\u00edrmao cunha inscrici\u00f3n biling\u00fce dun fragmento de arquitrabe de Sagunt, na que sinala, ademais, que non se menciona filiaci\u00f3n ningunha [3]:\nMorfolox\u00eda.\nCo\u00f1\u00e9cese unha serie de sufixos, especialmente aplicados a onom\u00e1sticos. Por iso a lingua ibera parece postposicional, aparentemente m\u00e1is de tipo aglutinante que con declinaci\u00f3ns.\nOs m\u00e1is co\u00f1ecidos son os seguintes:\nEn ocasi\u00f3ns prop\u00faxose que un sufixo -k- fose marca de plural.\nTermos co\u00f1ecidos.\nDentro do especulativo dos co\u00f1ecementos, sinal\u00e1ronse algunhas equivalencias m\u00e1is ou menos aproximadas para alg\u00fans termos:\nTam\u00e9n se considera substantivos outros termos, a\u00ednda que sen un valor sem\u00e1ntico claro (p.ex. aba\u0155- ou biu\u0155-).\nTense discutido tam\u00e9n o posible valor verbal de iunstir. Para Untermann ter\u00eda un sentido similar a 'licet', 'oportet', mentres que para Rodr\u00edguez Ramos ser\u00eda o verbo dar; pero outros autores ven nel unha expresi\u00f3n de sa\u00fado (Velaza) ou mesmo un te\u00f3nimo (Silgo).\nUntermann propuxo unha serie de elementos que non ser\u00edan nin verbos nin substantivos, pero que admitir\u00edan sufixos propios de substantivos. \u00c9 o paradigma que chama \"auxiliar\" ou \"pronominal\" e que en 1990 inclu\u00eda termos como: a\u0155e-, a\u0155ika\u0155-, ba\u0155-, ba\u0155bin-, ba\u015b-, ba\u015bban-, eta-, i\u0155-, is-, si-, ta\u0155- e u\u0155-. Con todo, os co\u00f1ecementos ao respecto a\u00ednda est\u00e1n en fase de tentativa.\nAlgunhas interpretaci\u00f3ns.\nOs textos m\u00e1is sinxelos interpretados son aqueles breves que sobre cer\u00e1micas de valor ou sobre monumentos funerarios se consideran marcas de propiedade. Destes co\u00f1\u00e9cense diversas variantes que, iniciando con mai\u00fasculas os nomes propios, poden exemplificarse as\u00ed:\nComo se indicou, adoita considerarse que -ar e -en son sufixos que dan un valor de xenitivo. Con todo, o valor de \"ban\" e de \"\u1e3fi\" \u00e9 a\u00ednda menos claro. O primeiro, \"ban\", \u00e1s veces \u00e9 cualificado como sufixo, outras como pronome. O segundo, \"\u1e3fi\", adoita recibir a designaci\u00f3n as\u00e9ptica de \"part\u00edcula posesiva\", pero se mante\u00f1en abertas m\u00faltiples interpretaci\u00f3ns (desinencia de xenitivo, verbo copulativo como \"\u00e9\" ou \"son\", morfema de\u00edctico ou mesmo pronome persoal \"eu\", \"iso\")."}
{"id": "18392", "revid": "98629", "url": "https://gl.wikipedia.org/wiki?curid=18392", "title": "Lingua tartesa", "text": "A lingua tartesa \u00e9 o nome dado \u00e1 lingua paleohisp\u00e1nica que aparece nunhas setenta inscrici\u00f3ns atopadas no suroeste da Pen\u00ednsula Ib\u00e9rica. O nome que se buscou para a lingua non deixa de ser unha hip\u00f3tese: ser\u00eda a lingua do antigo reino de Tartessos. Moitos historiadores prefiren chamala sudlusitana (Schmoll, Untermann), xa que os textos non aparecen en zona considerada tartesa (que estar\u00eda m\u00e1is ao sur). Por outra banda, a denominaci\u00f3n sudlusitano ten o inconveniente de dar a idea dunha relaci\u00f3n coa lingua lusitana. Outros nomes ser\u00edan b\u00e1stulo-turdetana (G\u00f3mez Moreno), do Suroeste (Maluquer) ou do Algarve (De Hoz).\nOs turdetanos de \u00e9poca romana son considerados os herdeiros da cultura tartesa. Estrab\u00f3n menci\u00f3naos como \"... os m\u00e1is cultos dos iberos e te\u00f1en escritura e escritos hist\u00f3ricos en prosa e verso e leis en forma m\u00e9trica que segundo se di datan de 6000 anos\".\nHistoria.\nNon se sabe cando apareceu a lingua tartesa na pen\u00ednsula. Tampouco non se co\u00f1ece con exactitude cando se comezou a usar a escritura. A lingua s\u00f3 aparece nunha serie de estelas do s. VII ao V a.C. e nalgunhas moedas do -200, polo que \u00e9 realmente pouco o que pode dicirse.\nTampouco non se co\u00f1ece con exactitude cando deixou de falarse, pero p\u00f3dese supo\u00f1er que, ao igual que no resto do sur peninsular, a aculturaci\u00f3n polos romanos foi bastante r\u00e1pida despois da conquista.\nEscritura.\nHoubo incontables intentos de desciframento da escritura tartesa, dos que se poden destacar tres:\nO estado actual do desciframento do semisilabario \u00e9 bastante deficiente. Existen numerosos signos cuxa lectura non \u00e9 segura e os textos tampouco non presentan separaci\u00f3n entre palabras, co que un intento de traduci\u00f3n ou mesmo de lectura \u00e9 moi arriscado. A isto hai que engadir que desde os primeiros textos ata os \u00faltimos hai unha distancia de 500 anos, espazo de tempo suficiente para a aparici\u00f3n das linguas romances a partir do lat\u00edn.\nA maior\u00eda dos textos en l\u00e1pidas son repetitivos e conte\u00f1en unha f\u00f3rmula que pode ser lida como:\n\"Pa.a.re.n.a.Pe.e.Ce.e.n.Ti.i\" (barenabekenti)\nQue naturalmente se sup\u00f3n alg\u00fan tipo de inscrici\u00f3n funeraria.\nRelaci\u00f3n con outras linguas.\nDurante un tempo consider\u00e1ronse os textos en tarteso como parte do \"corpus\" ib\u00e9rico. Hoxe, a maior\u00eda dos ling\u00fcistas consid\u00e9raa unha lingua preindoeuropea non relacionada nin coa lingua ibera nin con calquera outra co\u00f1ecida.\nEstrab\u00f3n comenta que \"(os turdetanos) te\u00f1en escritura... Tam\u00e9n os demais iberos te\u00f1en escritura, pero non a mesma, sendo tam\u00e9n os seus idiomas distintos\".\nHoubo intentos de ver elementos indoeuropeos como o te\u00f3nimo \"Lucus\" ou os antrop\u00f3nimos \"Acco\", \"Alburus\", \"Ambatus\" etc. por parte de Jos\u00e9 Antonio Correa.\nExtensi\u00f3n xeogr\u00e1fica.\nOs textos atop\u00e1ronse no Algarve e o Baixo-Alentejo, ao sur de Portugal e nos cursos medios do Guadalquivir e o Guadiana."}
{"id": "18393", "revid": "98629", "url": "https://gl.wikipedia.org/wiki?curid=18393", "title": "Linguas paleohisp\u00e1nicas", "text": "Ch\u00e1manse linguas paleohisp\u00e1nicas ou prerromanas as linguas ind\u00edxenas faladas na Pen\u00ednsula Ib\u00e9rica antes da chegada dos romanos.\nHistoria e caracter\u00edsticas.\n\u00c9 controvertido o uso do termo \"ind\u00edxenas\" posto que non se co\u00f1ece a orixe dalgunhas destas linguas e outras son indoeuropeas, pero delimita o grupo de linguas tratado fronte ao fenicio, ao grego e naturalmente fronte a lat\u00edn.\nA maior\u00eda das linguas faladas na pen\u00ednsula antes dos romanos son practicamente desco\u00f1ecidas. Das que nos son co\u00f1ecidas, s\u00f3 dispo\u00f1emos das noticias deixadas por fenicios, gregos e romanos e unha serie de inscrici\u00f3ns. \u00c9 o que se chama \"linguas en ru\u00ednas\" ou \"residuais\" (en alem\u00e1n \"Restsprachen\" ou \"Tr\u00fcmmersprachen\") e que as coloca na mesma categor\u00eda c\u00f3 etrusco, o paleosardo, o l\u00edgur e o r\u00e9tico entre outras.\nAs linguas paleohisp\u00e1nicas das que se co\u00f1ecen textos escritos son:\nNa figura non se marcaron as \u00e1reas dos pobos respectivos, sen\u00f3n s\u00f3 as \u00e1reas nas que se atoparon inscrici\u00f3ns. Desde o -600 ata a desaparici\u00f3n destas linguas, a distribuci\u00f3n dos pobos, sobre todo dos celtas, variou considerablemente.\nOutras linguas prerromanas da Pen\u00ednsula Ib\u00e9rica.\nO antigo europeo tam\u00e9n se falou na Pen\u00ednsula Ib\u00e9rica como o demostran os nomes de diversos top\u00f3nimos como Almar, Almonte, Almer\u00eda, Jarama, Jaramillo, Sella, Jal\u00f3n, Salamanca, X\u00e1lima, Aranzuelo, Arlanza e Arlanz\u00f3n."}
{"id": "18394", "revid": "5863", "url": "https://gl.wikipedia.org/wiki?curid=18394", "title": "Lingua aquitana", "text": "O aquitano era unha lingua prerromana que se falaba no suroeste da actual Francia e o extremo occidental dos Pireneos, co\u00f1ecida por unha serie de textos votivos e funerarios en lat\u00edn que conte\u00f1en uns 400 nomes de persoa (antrop\u00f3nimos) e 70 nomes de deuses (te\u00f3nimos).\nHistoria.\nA orixe desta lingua \u00e9 desco\u00f1ecida. Se consideramos o aquitano como antepasado m\u00e1is ou menos directo do \u00e9uscaro (ver punto 2), existen infinidade de hip\u00f3teses e teor\u00edas sobre a s\u00faa orixe. As m\u00e1is interesantes son:\nExisten tam\u00e9n indicios dunha relaci\u00f3n moi antiga entre os aquitanos, os iberos e os pobos da cornixa cant\u00e1brica, anterior \u00e1s invasi\u00f3ns indoeuropeas celtas. Secuencias de letras como -sc- en etn\u00f3nimos, sonorizaci\u00f3n da secuencia -nt- indoeuropea en -nd- e semellanzas entre te\u00f3nimos lusitanos e aquitanos son alg\u00fans dos elementos que apoiar\u00edan esta afirmaci\u00f3n.\nParece ser que a \u00e1rea da Aquitania e dos Pireneos foi fortemente romanizada, co que a lingua non sobreviviu na maior\u00eda do territorio (hoxe dominado por linguas romances como o gasc\u00f3n, o franc\u00e9s ou o catal\u00e1n). Desde este punto de vista, o \u00e9uscaro falado en Francia (o Pa\u00eds Vasco franc\u00e9s) ser\u00eda unha pervivencia da extensi\u00f3n orixinal da lingua en \u00e9poca romana.\nRelaci\u00f3ns con outras linguas.\nDe novo, se se acepta a relaci\u00f3n aquitano - \u00e9uscaro, a lingua foi emparentada con practicamente todos os grupos de linguas do planeta. Algunhas das teor\u00edas m\u00e1is populares xa se comentaron no punto anterior.\nA \u00fanica relaci\u00f3n que se mostra frut\u00edfera \u00e9 a dos aquitanos cos vascos. Moitos dos nomes nas inscrici\u00f3ns atopadas son ou conte\u00f1en elementos indiscutiblemente vascos:\nO uso destas palabras e elementos en nomes no \u00e9uscaro medieval est\u00e1 suficientemente documentado como para pensar nun continuo hist\u00f3rico entre a \u00e9poca prerromana e a Idade Media. Malia que alg\u00fans dos nomes aquitanos non te\u00f1en equivalente moderno, parece claro conclu\u00edr que en \u00e9poca prerromana e romana se falaba unha forma antiga de \u00e9uscaro en Aquitania. Isto foi confirmado tras o estudo feito por Joaqu\u00edn Gorrochategui en 1984: \"Onom\u00e1stica ind\u00edgena de Aquitania\". Nesta obra o autor nos indica que a \u00e1rea onde se falaba esta lingua era a Gascu\u00f1a e a zona media de Navarra, estando a maior\u00eda do Pa\u00eds Vasco actual ocupado en parte por linguas indoeuropea de posible ascendencia celta e en parte polo ibero.\nExtensi\u00f3n xeogr\u00e1fica.\nExisten desde antigo indicios da relaci\u00f3n entre o suroeste de Francia e os vascos. Durante a conquista romana da Galia por Xulio C\u00e9sar, chamouse Aquitania o territorio entre o Garona e os Pireneos. Habitado por un pobo de xinetes, o propio C\u00e9sar di que son distintos en usos, costumes e lingua dos celtas de Galia. Na Idade Media, este mesmo territorio chamouse Gascu\u00f1a, nome derivado de Vasconia.\nExisten indicios para pensar que a lingua aquitana tam\u00e9n se falaba nos Pireneos, cara o leste polo menos ata o Val de Ar\u00e1n. Ind\u00edcano nomes de lugares rematados en -os, -osse, -ons, -ost e -oz, considerados de orixe aquitana.\nAo sur dos Pireneos, a situaci\u00f3n compl\u00edcase. Caristios, V\u00e1rdulos e Autrig\u00f3ns, que ocupaban a maior parte do que \u00e9 o moderno Euskadi, son xeralmente considerados como indoeuropeos e parentes dos c\u00e1ntabros. Da zona de Guip\u00fascoa case non existen textos de \u00e9poca romana ou posteriores, ata a Idade Media. Isto por unha banda impide saber qu\u00e9 lingua se falaba na zona nesa \u00e9poca, pero por outra poder\u00eda explicar a pervivencia do \u00e9uscaro no territorio polo aparente desinterese dos romanos pola zona.\nOs vasc\u00f3ns, que ocupaban o que \u00e9 a moderna Navarra, son xeralmente considerados como vascos, a\u00ednda que a principal evidencia est\u00e1 no nome. En 1960 atopouse unha estela con nomes aquitanos en Lerga, o que pode reforzar a idea de que vasc\u00f3ns e aquitanos estaban emparentados.\nAlg\u00fans autores colocan a fronteira ling\u00fc\u00edstica tan ao sur como Calahorra e outros colocan en territorio aragon\u00e9s falantes de aquitano. Nomes de lugares rematados en -u\u00e9s/-\u00f3s son considerados provenientes do \u00e9uscaro (h)otz (fr\u00edo). Isto demostrar\u00eda a existencia de aquitanos ou vascos na zona norte da provincia de Huesca. Os romanos mesmo mencionan a cidade de Iliberris (moderna Elvira, na provincia de Granada), nome con interpretaci\u00f3n vasca evidente: *ili &lt; hiri (cidade) + berri (novo). Esta ecuaci\u00f3n ten sido utilizada como proba da relaci\u00f3n entre o \u00e9uscaro e o ibero, base do vascoiberismo de Humboldt e outros autores. Hoxe en d\u00eda p\u00e9nsase que a ecuaci\u00f3n iri do \u00e9uscaro - Ili / Ilti do ibero \u00e9 produto dun pr\u00e9stamo ibero no \u00e9uscaro.\nTodos estes datos deben tomarse con precauci\u00f3n, as fronteiras ling\u00fc\u00edsticas nun territorio non te\u00f1en por que seren claras, nin a lingua falada \u00fanica. En principio, ao sur dos Pireneos, non existen probas contundentes da existencia dun grupo importante de falantes de aquitano f\u00f3ra das zonas mencionadas do norte de Guip\u00fascoa e norte e centro de Navarra.\nEsta idea est\u00e1 reforzada pola escaseza de nomes xeogr\u00e1ficos antigos que testemu\u00f1en esta presenza. Tam\u00e9n polos descubrimentos de Luigi Luca Cavalli-Sforza que dan unha fronteira xen\u00e9tica bastante abrupta para os vascos cara ao sur, pero difusa cara ao norte, o que poder\u00eda indicar un desprazamento cara ao sur da poboaci\u00f3n."}
{"id": "18395", "revid": "262", "url": "https://gl.wikipedia.org/wiki?curid=18395", "title": "Linguas prerromanas da Pen\u00ednsula Ib\u00e9rica", "text": ""}
{"id": "18396", "revid": "23204", "url": "https://gl.wikipedia.org/wiki?curid=18396", "title": "Antigo europeo", "text": "O antigo europeo \u00e9 unha lingua indoeuropea extinta, cuxa existencia se deduciu a trav\u00e9s dos nomes de r\u00edos europeos. A s\u00faa existencia foi postulada polo profesor alem\u00e1n Hans Krahe.\nExemplos son:\nExisten unha serie de r\u00edos europeos con nomes claramente indoeuropeos, pero que non se poden aclarar base\u00e1ndose en linguas indoeuropeas co\u00f1ecidas. Os nomes distrib\u00faense por toda Europa Central e do Norte, chegando polo sur ata as tres pen\u00ednsulas mediterr\u00e1neas: a ib\u00e9rica, a it\u00e1lica e a balc\u00e1nica. Na s\u00faa zona de distribuci\u00f3n apenas existe hidronimia non indoeuropea. Foron estudados profunda e sistematicamente por Hans Krahe (os r\u00edos europeos), por Javier de Hoz (os r\u00edos espa\u00f1ois) e por Edelmiro Bascuas (os r\u00edos galegos).\nNa Pen\u00ednsula Ib\u00e9rica d\u00e1se o caso de que o territorio no que se atopan estes nomes entra claramente en zona historicamente non indoeuropea, \u00e9 dicir, en Arag\u00f3n, Catalu\u00f1a e parte do Levante. Existir\u00edan d\u00faas explicaci\u00f3ns para este fen\u00f3meno: os iberos conquistaron estas zonas posteriormente ou ben a indoeuropeizaci\u00f3n destes territorios foi parcial e finalmente infrutuosa.\nOptouse polo nome de \"antigo europeo\" (alem\u00e1n \"Alteurop\u00e4isch\") como denominaci\u00f3n neutral. Inicialmente Krahe atribu\u00edu os nomes aos ilirios (teor\u00eda chamada \"panilirismo\"), a\u00ednda que m\u00e1is tarde defendeu que a lingua era o protoindoeuropeo propiamente dito. As d\u00faas teor\u00edas est\u00e1n hoxe en d\u00eda descartadas.\n\u00c9 m\u00e1is o que non se co\u00f1ece sobre este pobo c\u00f3 que se sabe.\nHistoria.\nDeduciuse que o antigo europeo \u00e9 m\u00e1is antigo c\u00e1s linguas celtas. O mantemento dos nomes dos r\u00edos en zona celta nunha lingua \"estranxeira\" indica por unha banda, que os r\u00edos xa ti\u00f1an nome cando os celtas chegaron, e por outra, que estes nomes corresponden a unha lingua de substrato para os celtas.\nNo caso da Pen\u00ednsula Ib\u00e9rica, se se d\u00e1 por certo que os celtas chegaron cara aos s\u00e9culos VIII-VII antes da nosa era, o antigo europeo tivo que falarse en \u00e9poca anterior. A arqueolox\u00eda descubriu a chegada de elementos da cultura dos Campos de Urnas desde Europa central \u00e1 Pen\u00ednsula cara aos anos -1500 e \u20131300, o que poder\u00eda corresponder a inmigrantes desta lingua ou linguas. Por\u00e9n, \u00e9 imposible probalo.\nUnha lingua ou varios dialectos emparentados.\nNon se pode saber con seguridade se era unha lingua ou varios dialectos emparentados.\nNo entanto, existen argumentos a favor de que fose un grupo de dialectos ou linguas. O primeiro adi\u00e1ntao J\u00fcrgen Untermann e \u00e9 a descontinuidade dos nomes de r\u00edos vistos sobre o mapa europeo. Isto indicar\u00eda unha mestura de pobos indoeuropeos e non indoeuropeos nun mosaico de linguas. O segundo argumento \u00e9 que \u00e9 pouco probable que unha lingua evolucione tal cantidade de variantes para unha soa palabra indoeuropea como \u00e9 o caso da ra\u00edz *eis-/*ois-/*is- (\"r\u00e1pido\"): Aisa, Eisa, Isa, Eisia, Aisia, Isna, Aisena, Isana, Isina, Eisra, Isara, Aisaros, Eisla, Aisontios, Aista e Aiseta.\nA cultura material dos falantes.\nO \u00fanico vocabulario que nos chegou \u00e9 o usado para nomear r\u00edos: branco, r\u00e1pido, sinuoso, brillante, flu\u00edr etc. Isto non permite reconstru\u00edr a cultura material dos falantes polo uso que fac\u00edan das palabras."}
{"id": "18401", "revid": "23204", "url": "https://gl.wikipedia.org/wiki?curid=18401", "title": "Boyac\u00e1", "text": "Boyac\u00e1 \u00e9 un departamento andino colombiano, a capital \u00e9 Tunja. At\u00f3pase na rexi\u00f3n natural andina. Outras cidades principais son Duitama, Puerto Boyac\u00e1, Villa de Leyva e Moniquir\u00e1."}
{"id": "18405", "revid": "1987", "url": "https://gl.wikipedia.org/wiki?curid=18405", "title": "Franz Kafka", "text": "Franz Kafka, nado en Praga o 3 de xullo de 1883 e finado en Viena o 3 de xu\u00f1o de 1924, foi un escritor en lingua alem\u00e1. Est\u00e1 considerado un dos maiores novelistas en alem\u00e1n, e dos mellores escritores de historias curtas do s\u00e9culo XX. A s\u00faa obra, das m\u00e1is influentes da literatura universal, \u00e9 unha das pioneiras na fusi\u00f3n de elementos realistas con fant\u00e1sticos e ten como principais temas os conflitos paternofiliais, a ansiedade, o existencialismo, a brutalidade f\u00edsica e psicol\u00f3xica, a culpa, a filosof\u00eda do absurdo, a burocracia e as transformaci\u00f3ns espirituais.\nEscribio as novelas \"O proceso\" (\"Der Proze\u00df\"), \"Das Schlo\u00df\" (\"O castelo\") e \"Amerika\" (ou \"Der Verschollene\"), a novela curta \"A metamorfose\" (\"Die Verwandlung\") e un gran n\u00famero de relatos curtos. Ademais deixou unha abundante correspondencia e escritos autobiogr\u00e1ficos. O seu peculiar estilo literario foi comunmente asociado coa filosof\u00eda art\u00edstica do existencialismo \u2014ao que influ\u00edu\u2014 e o expresionismo. Os estudosos de Kafka discuten sobre como interpretar ao autor; alg\u00fans falan da posible influencia dalgunha ideolox\u00eda pol\u00edtica antiburocr\u00e1tica, dunha relixiosidade m\u00edstica ou dunha reivindicaci\u00f3n da s\u00faa minor\u00eda etnocultural, mentres outros se fixan no contido psicol\u00f3xico das s\u00faas obras. As s\u00faas relaci\u00f3ns persoais tam\u00e9n tiveron grande impacto na s\u00faa escritura, particularmente o seu pai (\"Carta ao pai\"), a s\u00faa prometida Felice Bauer (\"Cartas a Felice\"), a s\u00faa irm\u00e1 (\"Cartas a Ottla\") e a s\u00faa amiga Milena Jesensk\u00e1 (\"Cartas a Milena\").\nAlbert Camus, Jean-Paul Sartre, Jorge Luis Borges e Gabriel Garc\u00eda M\u00e1rquez at\u00f3panse entre os escritores influ\u00eddos pola obra de Kafka. O termo \"kafkiano\" \u00fasase en galego para describir situaci\u00f3ns ins\u00f3litas, polo absurdas e angustiosas, como as que se atopan nas s\u00faas obras e ten os seus equivalentes noutros idiomas. S\u00f3 algunhas delas foron publicadas durante a s\u00faa vida; a maior parte, inclu\u00edndo traballos incompletos, foron publicadas polo seu amigo Max Brod, quen ignorou os desexos do autor de que os manuscritos fosen destru\u00eddos.\nA maior parte dos seus traballos foron publicados postumamente. A s\u00faa forma de escribir segue sendo un desaf\u00edo tanto para cr\u00edticos coma para lectores, e os intentos de catalogar os seus traballos son xeralmente inadecuados.\nTraxectoria.\nInfancia.\nKafka naceu en Praga (Reino de Bohemia) en 1883, cando era parte do Imperio Austroh\u00fangaro. Formaba parte dunha familia de clase media, xermano-parlante e xud\u00eda asquenac\u00ed. O seu pai era un comerciante polo mi\u00fado, chamado Hermann Kafka (1852-1931), nacera en Osek, aldea de poboaci\u00f3n maioritariamente xud\u00eda checo-falante, preto de P\u00edsek, na rexi\u00f3n de Bohemia Meridional. Orixinario dunha familia rural xud\u00eda de carniceiros, con frecuentes problemas econ\u00f3micos, tras traballar como representante de comercio, en 1881 estableceuse pola s\u00faa conta en Praga, onde rexentou un negocio t\u00e9xtil na r\u00faa \"Zeltnergasse\" (r\u00faa Celetn\u00e1) n\u00ba 12, que contaba con 15 empregados cando Franz naceu. Utilizaba unha gralla (\"kavka\", en checo) como emblema comercial.\nA s\u00faa nai era Julie Kafka, nada co apelido L\u00f6wy (1856-1934) en Pod\u011bbrady, era de familia xermano falante pertencente \u00e1 burgues\u00eda xudeoalemana. Era filla de Jakob L\u00f6wy, un pr\u00f3spero fabricante de cervexa. Provi\u00f1a, por tanto, dunha familia moito m\u00e1is adi\u00f1eirada que a do seu marido e ti\u00f1a unha educaci\u00f3n m\u00e1is refinada. No seu \u00e1mbito hab\u00eda profesores universitarios, bohemios e artistas.\nO matrimonio instalouse en Praga e pasou a formar parte da alta sociedade. Desde o comezo, quen marcou a pauta da educaci\u00f3n de Franz foi o pai que, como resultado da s\u00faa propia experiencia, insistiu na necesidade do esforzo continuado para superar todas as dificultades da existencia, sempre desde unha actitude permanente de autoritarismo e prepotencia cara aos seus fillos. A nai quedou relegada a un papel secundario no aspecto educativo.\nO pequeno recibiu o seu nome de pila en honra ao emperador Francisco Xos\u00e9 I (Franz Joseph I). Era o maior de seis irm\u00e1ns . Dous deles, Georg e Heinrich, faleceron aos quince e seis meses de idade, respectivamente, antes de que Franz cumprise os sete anos. Tivo tres irm\u00e1s: Gabriele (\"Elli\") (1889-1941), Valerie (\"Valli\") (1890-1942), e Ottilie (\"Ottla\") (1892-1943). Tras a ocupaci\u00f3n de Checoslovaquia, os nazis levaron \u00e1s tres irm\u00e1s ao gueto de \u0141\u00f3d\u017a. De al\u00ed levaron a Ottilie ao campo de concentraci\u00f3n de Theresienstadt e o 7 de outubro de 1943 ao campo de exterminio de Auschwitz, onde morreu ese mesmo d\u00eda nas c\u00e1maras de gas, igual que outras 1318 persoas que tam\u00e9n acababan de chegar. As outras d\u00faas irm\u00e1s tam\u00e9n pereceron no Holocausto. Ottilie era a irm\u00e1 favorita de Kafka.\nAs relaci\u00f3ns cos seus irm\u00e1ns constitu\u00edron unha experiencia singular na formaci\u00f3n do car\u00e1cter de Franz, especialmente no que respecta a Georg e Heinrich, por cuxa morte sentiu culpable, en certo sentido, ao vinculala cos seus desexos de que desaparecesen, motivado polos seus celos.\nComo moitos praguenses naquela \u00e9poca, Kafka falaba checo e alem\u00e1n, no seu caso desde a primeira infancia, por ser as linguas maternas do seu pai e nai, respectivamente. A\u00ednda que Kafka recibiu eloxios polo seu checo, nunca se considerou flu\u00eddo no idioma, a\u00ednda que falaba alem\u00e1n con acento checo. Posteriormente adquiriu co\u00f1ecementos de franc\u00e9s e cultura francesa e tivo un afecto de admiraci\u00f3n por Napole\u00f3n.. Entre os seus autores favoritos estaban Flaubert, Dickens, Cervantes e Goethe.\nCursou os seus estudos primarios entre 1889 e 1893, na Deutsche Knabenschule, situada en Masn\u00fd trh/Fleischmarkt, actualmente r\u00faa Masn\u00e1. Os seus pais ti\u00f1an pouco apego \u00e1s tradici\u00f3ns xud\u00edas e, \u00e1 parte da celebraci\u00f3n do Bar Mitzvah, ao cumprir Franz os 13 anos acud\u00eda de mala gana apenas catro veces ao ano \u00e1 sinagoga, acompa\u00f1ado do seu pai.\nCursou a educaci\u00f3n secundaria, entre os dez e os dezaoito anos, no rigoroso Altst\u00e4dter Deutsches Gymnasium (Instituto de Ensino Medio Imperial Real), situado no interior do Palacio Kinsk\u00fd, na Praza da Cidade Vella de Praga. Completou os seus exames de Matura en 1901.\nL\u00eda \u00e1vidamente a Nietzsche, Darwin e Haeckel, sent\u00eda verdadeiro entusiasmo polo socialismo (especialmente no que se refire ao ideal de solidariedade) e o ate\u00edsmo. Polo demais, as s\u00faas notas sobresa\u00edan da media dos seus compa\u00f1eiros. Estableceu unha gran amizade cun compa\u00f1eiro de clase, Oskar Pollak, co que compart\u00eda o interese polas ciencias naturais e a historia da arte.\nCara aos 14 anos, Kafka realizou os seus primeiros intentos como escritor. A\u00ednda que destru\u00edu os textos, chegou a percibir a diferenza entre os seus traballos e os dos seus compa\u00f1eiros de clase, sobre todo no aspecto formal.\nXuventude.\nTras aprobar o exame de bacharelato en 1901, comezou a estudar qu\u00edmica na de Praga, pero abandonou logo de d\u00faas semanas. A continuaci\u00f3n probou tam\u00e9n historia da arte e filolox\u00eda alem\u00e1, pero finalmente, obrigado polo seu pai, estudou dereito. Alfred Weber (irm\u00e1n de Max Weber), profesor de sociolox\u00eda, exerceu unha enorme influencia sobre el e dirixiu a s\u00faa tese doutoral. A Kafka impresionoulle a forma en que analizaba a sociedade industrial e os seus perigos. Obtivo o doutoramento en leis o 18 de xu\u00f1o de 1906.\nMentres estudaba participou na organizaci\u00f3n de actividades literarias e sociais como membro do club Lese- und Redehalle der Deutschen Studenten (Sala de lectura e oratoria dos estudantes alem\u00e1ns). Promocionou representaci\u00f3ns para o teatro yiddish. Entre os amigos de Kafka estaban o xornalista Felix Weltsch, que estudou filosof\u00eda, o actor Yitzchak Lowy, que provi\u00f1a dunha familia has\u00eddica ortodoxa de Varsovia, e os escritores Ludwig Winder, Oskar Baum e Franz Werfel. Ao final do seu primeiro ano de estudos, Kafka co\u00f1eceu a Max Brod, un compa\u00f1eiro de estudos de dereito que se converteu nun amigo pr\u00f3ximo para toda a vida. Anos m\u00e1is tarde, Brod acu\u00f1ou o termo (O estreito c\u00edrculo de Praga) para describir o grupo de escritores, que inclu\u00eda a Kafka, Felix Weltsch e o propio Brod. Brod pronto notou que, a\u00ednda que Kafka era t\u00edmido e de cando en cando falaba, o que dic\u00eda adoitaba ser profundo. Desde 1905 viuse obrigado a frecuentar os sanatorios pola s\u00faa debilidade f\u00edsica.\nAo terminar a carreira de dereito en 1906, fixo un ano de servizo obrigatorio (sen remuneraci\u00f3n) nos tribunais civ\u00eds e penais, con funci\u00f3ns administrativas. Tras iso entrou como pasante, tam\u00e9n sen retribuci\u00f3n, na casa italiana de seguros de accidentes laborais, Assicurazioni Generali. Ent\u00f3n empezou a escribir. Tras abandonar a compa\u00f1\u00eda de seguros en 1908, conseguiu un traballo na compa\u00f1\u00eda Arbeiter-Unfall-Versicherungs-Anstalt f\u00fcr K\u00f6nigsreich B\u00f6hmen, na que estivo ata a s\u00faa xubilaci\u00f3n anticipada en 1922 por causa da tuberculose, enfermidade que empezou a padecer en 1917 e que lle causar\u00eda a morte en 1924. O traballo consist\u00eda en investigar e avaliar as compensaci\u00f3ns por lesi\u00f3ns de traballadores industriais. Os accidentes como a perda de dedos ou extremidades eran com\u00fans, debido \u00e1s malas pol\u00edticas de seguridade laboral nese momento. Eran especialmente frecuentes nas f\u00e1bricas equipadas con tornos, trades, m\u00e1quinas cepilladoras e serras rotativas, que de cando en cando estaban equipadas con protecci\u00f3ns de seguridade. O profesor de administraci\u00f3n Peter Drucker atrib\u00fae a Kafka o desenvolvemento do primeiro casco civil, pero isto non est\u00e1 apoiado por ning\u00fan documento do seu empregador. Kafka foi ascendido rapidamente e os seus deberes inclu\u00edan procesar e investigar reclamos de compensaci\u00f3n, redactar informes e manexar apelaci\u00f3ns de empresarios que pensaban que as s\u00faas empresas foran colocadas nunha categor\u00eda de risco demasiado alta, o que lles custaba m\u00e1is en prim\u00e1s de seguros. Recompilar\u00eda e redactar\u00eda o informe anual sobre o instituto de seguros durante os varios anos que traballou al\u00ed. Os informes foron ben recibidos polos seus superiores. Kafka adoitaba sa\u00edr do traballo \u00e1s 2 da tarde, para ter tempo para dedicalo ao seu traballo literario, ao que estaba comprometido. A\u00ednda que o pai de Kafka refer\u00edase a este traballo como \"Brotberuf\", un emprego s\u00f3 para pagar as contas, o horario c\u00f3modo permitiulle dedicarse a escribir. Ese traballo burocr\u00e1tico, que desempe\u00f1ou con competencia, deulle moitas ideas para a s\u00faa obra literaria.\nEntre 1909 e 1912 fixo varias viaxes ao estranxeiro: Riva (1909), Par\u00eds (1910), outra vez a Italia e Par\u00eds (1911) e Weimar (1912).\nVida adulta e profesional.\nA fins de 1911, o esposo de Elli, Karl Hermann, e Kafka convert\u00e9ronse en socios na primeira f\u00e1brica de amianto en Praga co\u00f1ecida como Prager Asbestwerke Hermann &amp; Co., despois de utilizar o di\u00f1eiro da dote de Hermann Kafka. Kafka mostrou unha actitude positiva ao principio, dedicando gran parte do seu tempo libre ao negocio, pero logo resentiuse pola intrusi\u00f3n deste traballo no seu tempo de escritura. Durante ese per\u00edodo, tam\u00e9n atopou interese e entretemento nas representaci\u00f3ns do teatro yiddish. Despois de ver actuar a unha compa\u00f1\u00eda de teatro yiddish en outubro de 1911, durante o seguintes seis meses Kafka \"mergullouse no idioma yiddish e na literatura yiddish\". Este interese tam\u00e9n serviu como punto de partida para a s\u00faa crecente exploraci\u00f3n do xuda\u00edsmo. Foi por esta \u00e9poca cando Kafka f\u00edxose vexetariano. \nEn 1912 Kafka tomou conciencia de ser escritor. Escribiu \"Das Urteil\" (\"O xu\u00edzo\") en oito horas e, a finais de novembro de 1912 , rematou \"Betrachtung\" (\"Contemplaci\u00f3n\"), unha colecci\u00f3n de dezaoito relatos que xa apareceran espallados en diversos medios. A aparici\u00f3n deste libro f\u00edxoo co\u00f1ecido como escritor.\nEn 1913 escribiu \"Consideraci\u00f3n\" e, en 1915, \"A metamorfose\" (\"Die Verwandlung\"). Ao redor de 1915 recibiu o seu aviso de recrutamento para o servizo militar na primeira guerra mundial, pero os seus empregadores na compa\u00f1\u00eda de seguros conseguiron un aprazamento porque o seu traballo consider\u00e1base un servizo gobernamental esencial. M\u00e1is tarde tentou alistarse no ex\u00e9rcito, pero non lle foi posible, dados os problemas m\u00e9dicos asociados coa tuberculose, que lle foi diagnosticada en 1917, o que lle obrigou a manter frecuentes per\u00edodos de convalecencia, durante os que recibiu o apoio da s\u00faa familia, en especial da s\u00faa irm\u00e1 Ottilie, con quen ti\u00f1a moito en com\u00fan. En 1918 a compa\u00f1\u00eda de seguros deulle unha pensi\u00f3n debido \u00e1 s\u00faa enfermidade, para a cal non hab\u00eda cura nese momento, e pasou a maior parte do resto da s\u00faa vida en sanatorios.\nEn 1919 terminou os catorce contos fant\u00e1sticos (ou catorce lac\u00f3nicos pesadelos) que compo\u00f1en \"Ein Landarzt\" (\"Un m\u00e9dico rural\").\nUn tema de grande importancia na s\u00faa obra \u00e9 a s\u00faa relaci\u00f3n cun pai autoritario. Na intimidade, este non deixou nunca de menosprezar ao seu fillo e ata o ano 1922 o tiranizou. Dese conflito e das s\u00faas tenaces meditaci\u00f3ns sobre as \"misteriosas misericordias\" e as ilimitadas esixencias da patria potestade, declarou o propio Kafka que proced\u00eda toda a s\u00faa obra, en particular o seu soado \"Carta ao pai\", nunca publicada en vida. Este conflito xeracional \u00e9, en palabras de Guillermo de Torre, un dos temas capitais do expresionismo.\nKafka nunca casou. Segundo Brod, Kafka foi \"torturado\" polo desexo sexual, e o bi\u00f3grafo de Kafka, Reiner Stach, afirma que foi un \"mullereiro incesante\" e que estaba cheo de medo ao \"fracaso sexual\". Kafka visitou bordeis durante a maior parte da s\u00faa vida adulta, e estaba interesado na pornograf\u00eda. \nEntre 1913 e 1917 mantivo unha relaci\u00f3n dif\u00edcil con Felice Bauer, que deu orixe a unha correspondencia de m\u00e1is de 500 cartas e tarxetas postais. No primeiro ano escribiu ao pai de Felice xustific\u00e1ndose:\nA\u00ednda que chegou a presentar unha solicitude de matrimonio en xu\u00f1o de 1913, ao final a voda non se celebrou. Xa no outono dese mesmo ano produciuse unha primeira ruptura, ocasionada ao co\u00f1ecer a G.W, a muller identificada como \u00aba su\u00edza\u00bb nos seus diarios, durante a s\u00faa estancia no sanatorio de Riva del Garda. A s\u00faa falta de reacci\u00f3n ante o manuscrito de \"A metamorfose\" levou a Kafka a un profundo abatemento.\nDespois disto, Kafka tentou trasladarse a Berl\u00edn, pero o estalido da primeira guerra mundial impediullo. Non foi mobilizado polos seus problemas de sa\u00fade. Durante a segunda metade de 1914 escribiu un antecedente de \"O proceso\" (\"Fragmento de Josef K.\") e a narraci\u00f3n \"In der Strafkolonie\" (\"Na colonia penal\"). Atormentado por un insomnio recorrente, o 10 de xullo de 1914 escribe a Ottla Kafka:\nDebido \u00e1 guerra, o marido da s\u00faa irm\u00e1 Elli tivo que incorporarse ao ex\u00e9rcito, polo que Kafka tivo que facerse cargo da direcci\u00f3n da f\u00e1brica da familia e a s\u00faa irm\u00e1 debeu trasladarse a vivir \u00e1 casa familiar. Isto obrigou a Kafka a alugar unha habitaci\u00f3n. Como consecuencia de todo iso non escribiu nada durante case ano e medio, desde outubro de 1914.\nEn xullo de 1917 Franz e Felice compromet\u00e9ronse en matrimonio, pero outra vez a voda non chegou a consumarse. En decembro separ\u00e1ronse definitivamente.\nA noite do 12 ao 13 de agosto manifest\u00f3uselle unha hemoptise que confirmou unha tuberculose pulmonar. Durante a s\u00faa estancia en Schlesen para asistir a un sanatorio co\u00f1eceu a Julie Wohryzek, coa que se prometeu en matrimonio. A situaci\u00f3n social non burguesa da moza puxo en contra da relaci\u00f3n ao pai de Kafka. A relaci\u00f3n con Julie rompeu en novembro de 1919.\nNo outono de 1920 escribiu varias pezas narrativas do x\u00e9nero das par\u00e1bolas afor\u00edsticas. A principios de 1920 co\u00f1eceu \u00e1 escritora, tradutora e xornalista checa Milena Jesensk\u00e1. Ela ti\u00f1a 24 anos, era vivaz, segura de si mesma, moderna e emancipada. Viv\u00eda en Viena e estaba nun matrimonio en disoluci\u00f3n co escritor Ernst Polak. Despois da correspondencia inicial, particularmente intensa durante a estancia de tres meses de Kafka en Merano na primavera de 1920, Kafka visitou Viena. Cheo de entusiasmo, Brod informou o seu amigo sobre a reuni\u00f3n de catro d\u00edas, que se converteu nunha relaci\u00f3n con alg\u00fans encontros e, sobre todo, un extenso intercambio de cartas. Pero do mesmo xeito que con Felice Bauer, repetiuse o vello patr\u00f3n con Milena Jesensk\u00e1: o achegamento e a uni\u00f3n imaxinada foron seguidos pola d\u00fabida e o retraemento. Kafka finalmente terminou a relaci\u00f3n en novembro de 1920, logo do cal a correspondencia tam\u00e9n finalizou abruptamente. Con todo, o contacto amigable entre ambos non rompeu ata a morte de Kafka, quen lle entregou a Jesensk\u00e1 os seus diarios antes de morrer. Ela presentiu a s\u00faa morte en 1920 e describiulle os seus sentimentos a Max Brod.\n A traduci\u00f3n de Jesensk\u00e1 de Der Verschollene (alem\u00e1 \"O home desaparecido\") foi a primeira dos escritos de Kafka ao checo e, de feito, a calquera idioma estranxeiro. Jaroslav Dohal, o nome do tradutor da edici\u00f3n checa do conto de Kafka \"Zum Nachdenken f\u00fcr Herrenreiter\" (\"Cousas nas que pensar para os cabaleiros xinetes\"), \u00e9 probablemente un pseud\u00f3nimo de Jesensk\u00e1.\nEntre decembro de 1920 e setembro de 1921 estivo no sanatorio de Matliary, etapa na que co\u00f1eceu a Robert Klopstock, quen ser\u00eda o seu amigo polo resto da s\u00faa vida. Como consecuencia do empeoramento do seu estado de sa\u00fade, pasou gran parte de 1921 e 1922 en sanatorios. Ata 1923 escribiu, entre Praga e Berl\u00edn, unha ducia de relatos.\nEn xullo de 1923 estivo nunha colonia xud\u00eda de vacaci\u00f3ns en Graal-M\u00fcritz, a beiras do B\u00e1ltico, onde co\u00f1eceu a Dora Diamant, unha xove xornalista de 25 anos descendente dunha familia xud\u00eda ortodoxa que fuxira do seu pobo natal. Ela disuadiulle dunha viaxe programada a Palestina para outubro. M\u00e1is tarde trasladouse a Berl\u00edn, coa esperanza de distanciarse da influencia da s\u00faa familia e concentrarse na s\u00faa obra. Al\u00ed viviu con Dora, que se converteu na s\u00faa compa\u00f1eira e tivo moito que ver no interese de Kafka polo xuda\u00edsmo.\nO asceticismo e auto-desprezo con que Kafka \u00e9 asociado est\u00e1n ben documentados nas s\u00faas cartas e nas dos seus amigos e familiares; as\u00ed e todo, precisa ser posto en contexto. Enfermidades cr\u00f3nicas (se foi ou non psicosom\u00e1tico \u00e9 unha materia para o debate) xunto con tuberculose, xaquecas, insomnio, estrinximento, fur\u00fanculos, e outras doenzas. Intentou contrarrestar isto cun r\u00e9xime de tratamentos de naturopat\u00eda, coma unha dieta vexetariana e o consumo de grandes cantidades de leite non pasteurizada (sendo posiblemente o segundo o factor causante da s\u00faa tuberculose). O m\u00e1is probable \u00e9 que hoxe en d\u00eda fose diagnosticado de depresi\u00f3n cl\u00ednica, pois a s\u00faa actitude auto-cr\u00edtica era esaxeradamente severa. Mentres na escola tomou un rol activo na organizaci\u00f3n de eventos sociais e literarios, facendo moito para promover e organizar actuaci\u00f3ns de teatro yiddish, a pesar dos temores de incluso os seus mellores amigos coma Max Brod, que normalmente o apoiaban en todo o demais, e contrariamente \u00f3 seu medo de ser percibido coma f\u00edsica e mentalmente repulsivo, impresionou a outros co seu mocer\u00edo, esmero, e unha austera boa aparencia, o seu comportamento silencioso, e a s\u00faa intelixencia e singular sentido do humor.\nA relaci\u00f3n de Kafka co seu dominante pai foi un tema importante nos seus escritos. A comezos dos anos 20 tivo unha aventura amorosa coa xornalista e escritora checa Milena Jesensk\u00e1. En 1923 trasladouse a Berl\u00edn coa esperanza de poder distanciarse da influencia da s\u00faa familia para concentrarse en escribir. Al\u00ed co\u00f1eceu a Dora Dymant, de 19 anos e descendente dunha familia xud\u00eda ortodoxa, que fora capaz de superar o seu pasado no barrio xudeu. Ela converteuse na s\u00faa amante, e influenciou o interese de Kafka no Talmud.\nPor\u00e9n, a tuberculose de Kafka empeorou; regresou para Praga, e despois marchou para un sanatorio preto de Viena para recibir tratamento, onde morreu o 3 de xu\u00f1o de 1924, aparentemente de fame (a condici\u00f3n de Kafka fac\u00eda que tragar fose demasiado doloroso para a s\u00faa gorxa, e como a terapia intravenosa non estaba a\u00ednda descuberta, non exist\u00eda ningunha forma de alimentalo). O seu corpo foi levado de volta para Praga, onde foi enterrado o 11 de xu\u00f1o de 1924, no Novo Camposanto Xudeu en \u017di\u017ekov (Praga).\nKafka publicou s\u00f3 unhas poucas historias curtas durante a s\u00faa vida, unha pequena parte do seu traballo, e consecuentemente os seus escritos atraeron pouca atenci\u00f3n ata despois da s\u00faa morte. Antes de morrer pediulle \u00f3 seu amigo e testamentario literario Max Brod que destru\u00edse todos os seus manuscritos. Dora Dymant, fielmente, destru\u00edu os manuscritos que posu\u00eda ela, pero Brod non seguiu as instruci\u00f3ns de Kafka e supervisou a publicaci\u00f3n de maior parte dos seus traballos, que pronto comezaron a atraer a atenci\u00f3n e a mirada dos cr\u00edticos. Todos os seus traballos publicados, ag\u00e1s varias cartas dirixidas a Milena Jesensk\u00e1, foron escritas en alem\u00e1n.\nInterpretaci\u00f3n cr\u00edtica.\nMoitos cr\u00edticos intentaron razoar os traballos de Kafka interpret\u00e1ndoos a trav\u00e9s de certas escolas de xu\u00edzo cr\u00edtico, como a modernista ou a realista m\u00e1xica. A aparente desesperaci\u00f3n e o absurdo que parecen impregnar os seus traballos son considerados emblem\u00e1ticos do existencialismo. Outros intentaron localizar influencias marxistas na s\u00faa satirizaci\u00f3n da burocracia en pezas como \"Na colonia penal\", \"O proceso\", e \"Das Schloss\", onde outros apuntan \u00f3 anarquismo como a inspiraci\u00f3n do individualismo antiburocr\u00e1tico de Kafka. Mesmo outros interpretaron os seus traballos a trav\u00e9s do xuda\u00edsmo (porque el era xudeu e tivo interese na cultura xud\u00eda, a\u00ednda que s\u00f3 a cultivou tarde na s\u00faa vida). Borges fixo algunhas observaci\u00f3ns perceptivas \u00f3 respecto; tam\u00e9n foi estudado a trav\u00e9s do freudismo (polos seus conflitos familiares), ou como alegor\u00eda da s\u00faa busca metaf\u00edsica de Deus (Thomas Mann foi quen propuxo esta teor\u00eda). Temas de alienaci\u00f3n e persecuci\u00f3n son repetidos recalcadamente, e esta \u00e9nfase, notablemente nos traballos de Marthe Robert, parcialmente inspirou o contra-criticismo de Gilles Deleuze e Felix Guattari, quen argumentaron que exist\u00eda moito m\u00e1is de Kafka que o estereotipo d\u00e1 figura solitaria escribindo das s\u00faas angustias, e que o seu traballo era m\u00e1is deliberado, subversivo e con todo \"alegre\" do que parec\u00eda ser. Os bi\u00f3grafos te\u00f1en dito que era com\u00fan en Kafka ler cap\u00edtulos dos libros en que traballaba \u00f3s seus amigos pr\u00f3ximos, e que esas lecturas xeralmente fac\u00edanos concentrar, no continuo, pero que moitas veces ignoraban o lado humor\u00edstico da s\u00faa prosa. Milan Kundera ref\u00edrese \u00f3 humor esencialmente surrealista de Kafka como o principal predecesor de artistas posteriores como Federico Fellini, Gabriel Garc\u00eda M\u00e1rquez, Carlos Fuentes e Salman Rushdie. M\u00e1rquez dixo que a lectura de \"A metamorfose\" de Kafka lle mostrou \"que era posible escribir dunha forma diferente\".\nEdici\u00f3ns en galego.\nAs primeiras obras en ser traducidas \u00f3 galego foron \"A metamorfose\" e \"O proceso\".\nAdemais, as seguintes recompilaci\u00f3ns de relatos est\u00e1n publicadas en Galaxia coa colaboraci\u00f3n de Caixa Galicia (na s\u00faa colecci\u00f3n de Cl\u00e1sicos Universais) e son narraci\u00f3ns breves (algunhas de s\u00f3 uns par\u00e1grafos) en base \u00e1 traduci\u00f3n do orixinal alem\u00e1n outra vez por parte de Lu\u00eds Fern\u00e1ndez:\n\"Narraci\u00f3ns Completas I: Un m\u00e9dico de aldea\" (ISBN 84-8288-714-9)\n\"Narraci\u00f3ns II: O artista da fame\" (ISBN 84-8288-850-1)"}
{"id": "18406", "revid": "23204", "url": "https://gl.wikipedia.org/wiki?curid=18406", "title": "1807", "text": "Outros.\nBreves.\nHistoria ano a ano"}
{"id": "18408", "revid": "5863", "url": "https://gl.wikipedia.org/wiki?curid=18408", "title": "1811", "text": "Outros.\nHistoria ano a ano"}
{"id": "18409", "revid": "5863", "url": "https://gl.wikipedia.org/wiki?curid=18409", "title": "1812", "text": "Outros.\nHistoria ano a ano"}
{"id": "18410", "revid": "56817", "url": "https://gl.wikipedia.org/wiki?curid=18410", "title": "1813", "text": "Outros.\nHistoria ano a ano"}
{"id": "18411", "revid": "51526", "url": "https://gl.wikipedia.org/wiki?curid=18411", "title": "1814", "text": "Outros.\nHistoria ano a ano"}
{"id": "18413", "revid": "56817", "url": "https://gl.wikipedia.org/wiki?curid=18413", "title": "Anomia", "text": "A anomia pode referirse a dous conceptos:"}
{"id": "18414", "revid": "88628", "url": "https://gl.wikipedia.org/wiki?curid=18414", "title": "Agramatismo", "text": "O agramatismo \u00e9 un aspecto ling\u00fc\u00edstico particular da afasia de expresi\u00f3n caracterizado pola supresi\u00f3n case constante dos morfemas gramaticais (preposici\u00f3ns, artigos, pronomes suxeito, desinencias verbais) e a reduci\u00f3n das frases apenas \u00e1 secuencia dos morfemas l\u00e9xicos.\nUn exemplo: \"Hospital axi\u00f1a tres horas inxecci\u00f3n\": (Lev\u00e1ronme) \"axi\u00f1a\" (para o) \"hospital\" (a\u00ed polas) \"tres horas\", (aplicaronme unha) \"inxecci\u00f3n\"."}
{"id": "18415", "revid": "89787", "url": "https://gl.wikipedia.org/wiki?curid=18415", "title": "Educaci\u00f3n biling\u00fce", "text": "Cohen (como se citou en Arnau) proporc\u00edonanos a definici\u00f3n de educaci\u00f3n biling\u00fce como \"el uso de dos o m\u00e1s lenguas como medio de instrucci\u00f3n en una parte del curr\u00edculum escolar o en todas.\"\nArnau (1981), pola s\u00faa parte, aporta outra definici\u00f3n m\u00e1is pr\u00e1ctica, denominando educaci\u00f3n biling\u00fce a toda aquela que fai referencia a programas que proporcionan ensinanzas en d\u00faas linguas como m\u00ednimo.\nProgramas.\nA educaci\u00f3n biling\u00fce incl\u00fae un bo n\u00famero de programas distintos que responden a diferentes contextos ling\u00fc\u00edsticos, sociais e pol\u00edticos. En funci\u00f3n dos obxectivos, Arnau (1981) e Nispen (2012) distinguen os seguintes programas:\nO uso da lingua dos alumnos/as s\u00f3 nos primeiros cursos de escolaridade para facilitar a s\u00faa integraci\u00f3n recibe o nome de programa biling\u00fc\u00edsta transicional, chamado tam\u00e9n programa de transici\u00f3n. A educaci\u00f3n de transici\u00f3n consiste en educar aos nenos e nenas na lingua materna durante dous ou tres anos, m\u00e1is ou menos, na educaci\u00f3n primaria. Despois deste tempo os nenos/as xa te\u00f1en adquirida a lingua maioritaria e polo tanto comezan a recibir a educaci\u00f3n na lingua dominante. Os alumnos/as reciben a s\u00faa educaci\u00f3n acompa\u00f1ados da s\u00faa primeira lingua ata que dominen ben a principal. D\u00e1se este tipo de programas cos nenos e nenas inmigrantes, coa intenci\u00f3n de que asimilen a lingua da sociedade e te\u00f1an igual de oportunidades que os demais. Este tipo de educaci\u00f3n \u00e9 a m\u00e1is popular nos Estados Unidos para os nenos de linguas minoritarias.\nO desenvolvemento de h\u00e1bitos orais en d\u00faas linguas, pero nunha lingua a nivel escrito, xeralmente a lingua dominante, co\u00f1\u00e9cese como programa biling\u00fc\u00edsta uniletrado. O que se busca \u00e9 manter lazos entre a escola e a comunidade, considerando, dalgunha maneira, a lingua familiar. Por unha banda, difer\u00e9nciase do programa transicional no sentido de que sempre ten presenza a lingua familiar, a\u00ednda que sexa s\u00f3 a nivel oral. Por outra banda, coincide con el porque os seus obxectivos est\u00e1n m\u00e1is cerca do cambio ling\u00fc\u00edstico e cultural que do mantemento da lingua familiar.\nF\u00e1lase de programa de biling\u00fcismo parcial cando se d\u00e1 unha repartici\u00f3n de contidos escolares en funci\u00f3n da lingua. Xeralmente os contidos escolares dados na lingua minoritaria fan referencia \u00f3 seu universo cultural e \u00e9tnico, mentres que os contidos propios da ciencia e da tecnolox\u00eda son ensinados na segunda lingua ou dominante.\nCo\u00f1\u00e9cese como programa biling\u00fc\u00edsta integral o uso das d\u00faas linguas en todos ou case todos os graos e contidos escolares. Este programa persegue un dobre obxectivo: o biling\u00fcismo e o biculturalismo. Pode estar claramente orientado ao mantemento da minor\u00eda ling\u00fc\u00edstica. P\u00f3dese falar de programa de inmersi\u00f3n como sin\u00f3nimo a este. A educaci\u00f3n de inmersi\u00f3n consiste en programas onde a ensinanza na segunda lingua dirixida ao alumnado ten unha primeira lingua que se considera maioritaria. Tr\u00e1tase de educar aos nenos e nenas nesta segunda lingua en todas ou case todas as materias durante un tempo. O obxectivo \u00e9 o biling\u00fcismo ou biculturalismo: ao co\u00f1ecemento da s\u00faa primeira lingua familiar e da s\u00faa cultura engaden o co\u00f1ecemento doutra lingua nun proceso pouco forzado. L\u00f3pez (1993) comenta como se iniciou o programa no Canad\u00e1 e pouco a pouco foise estendendo por outros pa\u00edses, sufrindo adaptaci\u00f3ns e cambios no seu dese\u00f1o.\nPola contra \u00e1 educaci\u00f3n integral, at\u00f3pase o programa de submersi\u00f3n. Neste caso, tr\u00e1tase dunha educaci\u00f3n na cal os nenos e nenas cunha lingua minoritaria reciben unha educaci\u00f3n na lingua maioritaria. \u00c9 dicir, \u00e9 un programa onde a instruci\u00f3n educativa faise mediante a cultura e lingua dominante. O obxectivo consiste na adquisici\u00f3n, por parte do alumando, dun bo dominio da lingua maioritaria o m\u00e1is cedo posible para poder traballar conxuntamente cos nenos que xa usan esta lingua. Baker e Jone (como se citou en Nispen) falan da crenza, por parte dos partidarios deste programa, de como os nenos e nenas que utilizan a lingua materna te\u00f1en un desenvolvemento moito m\u00e1is lento na segunda lingua. Ningunha escola se declara explicitamente como unha escola de submersi\u00f3n.\nPor \u00faltimo, ao contrario da educaci\u00f3n de submersi\u00f3n enc\u00f3ntrase o programa de mantemento. A educaci\u00f3n de mantemento dest\u00ednase aos nenos e nenas das linguas minoritarias. Neste caso, na educaci\u00f3n a lingua minoritaria ten m\u00e1is importancia que a maioritaria dado que aquela pos\u00fae un prestixio moi baixo f\u00f3ra da escola e, polo tanto, debe ser apoiada. P\u00f3dese denominar tam\u00e9n modelo de protecci\u00f3n da lingua. O argumento a seguir \u00e9 que os alumnos e alumnos est\u00e1n rodeados da lingua maioritaria f\u00f3ra da escola (na televisi\u00f3n, na radio, na r\u00faa\u2026) sen terse en conta a lingua minorizada. F\u00e1lase de dous obxectivos: conseguir un biling\u00fcismo total onde as d\u00faas linguas son tratadas e aumentar o co\u00f1ecemento da historia e cultura minoritarias. Baker e Jones (como se citou en Nispen) comentan como problema do programa a falta de apoio financeiro e oficial en moitos casos.\nDecretos.\nToda instituci\u00f3n escolar debe rexirse pola lei establecida. Na actualidade, as escolas r\u00e9xense polo Decreto 79/2010, do 30 de maio. Anterior a este estaba establecido o Decreto 124/2007, do 28 de xu\u00f1o. Observando o decreto vixente e o anterior p\u00f3dense contemplar, nos artigos 6\u00ba, as seguintes diferenzas:"}
{"id": "18417", "revid": "29443", "url": "https://gl.wikipedia.org/wiki?curid=18417", "title": "Questione della lingua", "text": "A questione della lingua (\"problema da lingua\" en italiano) foi unha controversia medieval sobre se era apropiado utilizar a lingua vern\u00e1cula como lingua de literatura en vez do lat\u00edn. Inclu\u00eda a discusi\u00f3n sobre que dialecto italiano se deber\u00eda usar.\nEste foi un debate medieval en orixe, no que contribu\u00edu Dante. Na s\u00faa \"De vulgari eloquentia\" rexeitou todos os dialectos e defendeu unha lingua composta dos mellores elementos de todos os dialectos. Na \"Divina Commedia\" empregou o dialecto dialecto florentino, que tam\u00e9n utilizaron Petrarca e Bocaccio. A controversia continuou moito tempo, mesmo se xa o florentino devira a lingua literaria dos italianos. No s\u00e9culo XVI Castiglione mostrouse partidario da lingua falada nas cortes, en canto que outros apoiaban a teor\u00eda ecl\u00e9ctica de Dante. Desenvolv\u00e9ronse d\u00faas escolas nun conflito a n\u00edvel europeo co\u00f1ecido como \"antigos e modernos\". Pietro Bembo, por exemplo, insist\u00eda no florentino do s\u00e9culo XIV na s\u00faa \"Prose della volgar lingua\", en canto que Castelvetro e Maquiavelo optaban pola forma contempor\u00e1nea. A\u00ednda se discut\u00eda no XIX: Leopardi defendeu a lingua de Dante."}
{"id": "18418", "revid": "22570", "url": "https://gl.wikipedia.org/wiki?curid=18418", "title": "Querela dos antigos e os modernos", "text": "A frase antigos e modernos ou antigos contra modernos ref\u00edrese \u00e1 querela entre dous bandos literarios que apareceron en Francia a fins do s\u00e9culo XVII e que tam\u00e9n se deu en Inglaterra e en menor medida en Alema\u00f1a.\nAntigos e modernos en Francia.\nA disputa estableceuse sobre os m\u00e9ritos relativos do franc\u00e9s e do lat\u00edn como linguas literarias. Xa Joachim du Bellay lidara co tema na s\u00faa \"Deffense et Illustration\" (\"Defensa e Ilustraci\u00f3n\", 1549), mais a influencia cada vez maior da Academia Francesa no s\u00e9culo XVII motivou m\u00e1is discusi\u00f3n. As posturas opostas eran o \"progreso\" e o esp\u00edrito racionalista moderno fronte \u00e1 reverencia polas regras e preceptos dos cl\u00e1sicos. Moitos dos principais autores franceses tomaron partido, como Perrault, Bayle, la Fontaine ou Boileau. O Neoclasicismo instaurouse en Francia no XVII e durou moito m\u00e1is que en ning\u00fan outro pa\u00eds e os \"modernos\" non ga\u00f1aron at\u00e9 ben entrado o s\u00e9culo XIX.\nAntigos e modernos en Inglaterra.\nA controversia provocouna un ensaio de William Temple publicado en 1690 comparando os m\u00e9ritos relativos da educaci\u00f3n antiga sobre a moderna. Temple louvaba o co\u00f1ecemento dos antigos en detrimento dos modernos. Contest\u00e1ronlle William Wotton e Richard Bently. A obra de Jonathan Swift \"A batalla dos libros\" (\"The Battle of the Books\", 1704) \u00e9 unha s\u00e1tira en prosa na que ga\u00f1an os antigos."}
{"id": "18420", "revid": "89787", "url": "https://gl.wikipedia.org/wiki?curid=18420", "title": "Aegerten", "text": "Aegerten \u00e9 comuna su\u00edza do Cant\u00f3n de Berna, situada no distrito administrativo de Biel/Bienne. Limita ao noroeste coa comuna de Br\u00fcgg, ao nord\u00e9s coa de Schwadernau, ao sueste con Studen, ao sur con Jens e ao suroeste con Port.\nNo ano 2013 contaba cunha poboaci\u00f3n de 1816 habitantes, repartidos nunha superficie de 2,1 quil\u00f3metros cadrados.\nAntigamente pertenc\u00eda ao distrito de Nidau, ata a desaparici\u00f3n deste o 31 de decembro de 2009."}
{"id": "18421", "revid": "56817", "url": "https://gl.wikipedia.org/wiki?curid=18421", "title": "41", "text": ""}
{"id": "18422", "revid": "56817", "url": "https://gl.wikipedia.org/wiki?curid=18422", "title": "42", "text": ""}
{"id": "18424", "revid": "98629", "url": "https://gl.wikipedia.org/wiki?curid=18424", "title": "500", "text": "V\u00e9xase tam\u00e9n.\nHistoria ano a ano"}
{"id": "18425", "revid": "89787", "url": "https://gl.wikipedia.org/wiki?curid=18425", "title": "Uxmal", "text": "Uxmal era unha antiga cidade maia localizada a 78 Km ao sur de M\u00e9rida, capital do estado do Iucat\u00e1n en M\u00e9xico. Sobresae pola s\u00faa monumentalidade, sendo a segunda m\u00e1is visitada do estado, despois de Chich\u00e9n Itz\u00e1.\nO nome \"Uxmal\" ao parecer \u00e9 o top\u00f3nimo do maia iucateco \"ox\", que quere dicir \"tres veces\", facendo referencia a un labor que se repite. Por iso, o significado de Uxmal poder\u00eda ser \"constru\u00edda ou ocupada tres veces\"\nNa zona sobresaen: \nA ocupaci\u00f3n de Uxmal prod\u00facese no 800 a.C., segundo fragmentos de cer\u00e1mica atopados na zona, at\u00e9 o ano 1200 cando se produciu unha repentina ca\u00edda do desenvolvemento econ\u00f3mico rexional que desembocou no abandono da cidade."}
{"id": "18426", "revid": "197", "url": "https://gl.wikipedia.org/wiki?curid=18426", "title": "Lagrangiana", "text": ""}
{"id": "18427", "revid": "98629", "url": "https://gl.wikipedia.org/wiki?curid=18427", "title": "1703", "text": "Outros.\nHistoria ano a ano"}
{"id": "18428", "revid": "5863", "url": "https://gl.wikipedia.org/wiki?curid=18428", "title": "1704", "text": "Outros.\nHistoria ano a ano"}
{"id": "18429", "revid": "1987", "url": "https://gl.wikipedia.org/wiki?curid=18429", "title": "1705", "text": "Outros.\nHistoria ano a ano"}
{"id": "18430", "revid": "1131", "url": "https://gl.wikipedia.org/wiki?curid=18430", "title": "1824", "text": "Outros.\nHistoria ano a ano"}
{"id": "18431", "revid": "98629", "url": "https://gl.wikipedia.org/wiki?curid=18431", "title": "Jakob Bernoulli", "text": "Jakob Bernoulli, tam\u00e9n co\u00f1ecido como Jacob, Jacques ou James Bernoulli, nado en Basilea o 27 de decembro de 1654 e finado o 16 de agosto de 1705, era un matem\u00e1tico e cient\u00edfico su\u00edzo, e o irm\u00e1n m\u00e1is vello de Johann Bernoulli.\nTraxectoria.\nJakob Bernoulli co\u00f1eceu a Robert Boyle e Robert Hooke nunha viaxe a Inglaterra en 1676, despois do cal adicou a s\u00faa vida \u00e1 ciencia e \u00e1s matem\u00e1ticas. Deu clases na Universidade de Basilea desde 1682, convert\u00e9ndose en profesor de matem\u00e1ticas en 1687.\nEstaba de acordo con Gottfried Leibniz, e as\u00ed aprendeu c\u00e1lculo, e colaborou c\u00f3 seu irm\u00e1n Johann. Os seus primeiros papeis sobre curvas transcendentais (1696) e isoperimetr\u00eda (1700, 1701) son exemplos temper\u00e1ns da s\u00faa aplicaci\u00f3n.\nA s\u00faa obra mestra foi \"Ars Conjectandi\" (a arte das conxecturas), un traballo sobre a teor\u00eda da probabilidade. Foi publicado oito anos despois da s\u00faa morte (1713) polo seu sobri\u00f1o Nicholas. Os conceptos proceso de Bernoulli e n\u00famero de Bernoulli proceden do seu traballo, e por iso levan o seu nome."}
{"id": "18432", "revid": "5312", "url": "https://gl.wikipedia.org/wiki?curid=18432", "title": "1001", "text": "1001 (MI) foi un ano com\u00fan comezado en m\u00e9rcores segundo o calendario xuliano. Foi o primeiro ano do segundo milenio e do s\u00e9culo XI.\nOutros.\nHistoria ano a ano"}
{"id": "18436", "revid": "605", "url": "https://gl.wikipedia.org/wiki?curid=18436", "title": "Vegadeo", "text": ""}
{"id": "18437", "revid": "6", "url": "https://gl.wikipedia.org/wiki?curid=18437", "title": "CEIP Gregorio Sanz", "text": "O colexio p\u00fablico Gregorio Sanz \u00e9 un centro de educaci\u00f3n primaria de Ribadeo. Inaugurado no 1973 baixo a direcci\u00f3n de Antonio Mart\u00ednez L\u00f3pez, dende 1994, por iniciativa da alcald\u00eda e votaci\u00f3n en pleno, debe o seu nome \u00f3 mestre e pedagogo Gregorio Sanz.\nCaracter\u00edsticas.\nNel o alumnado pode cursar dende educaci\u00f3n preescolar ata o 6\u00ba curso de educaci\u00f3n primaria. En 2005 e cursos sucesivos rondaba os 400 alumnos e alumnas e 20 profesores e profesoras, despois dunha diminuci\u00f3n suave pero persistente debido \u00e1 baixa natalidade.\nA construci\u00f3n ten un edificio principal con aulas, un edificio adxacente administrativo, un ximnasio e unha pista cuberta, as\u00ed como abundante extensi\u00f3n de terreo circundante e outros servizos menores, como parque infantil e un comedor na planta baixa.\nEst\u00e1 situado en fronte do IES Porta da Auga e do campo de f\u00fatbol.\nTen xornada partida. No 2014 prop\u00faxose cambiar a xornada continua, pero non foi aprobado. No curso 2018/2019 volveuse a propo\u00f1er."}
{"id": "18438", "revid": "85894", "url": "https://gl.wikipedia.org/wiki?curid=18438", "title": "Cantarr\u00e1, Ribadeo, Ribadeo", "text": "Cantarr\u00e1 \u00e9 un barrio da parroquia de Santa Mar\u00eda do Campo de Ribadeo, situada no concello lugu\u00e9s de Ribadeo.\nNel at\u00f3pase o Cuartel da Garda Civil e a estaci\u00f3n do FEVE. Por al\u00ed pasa o r\u00edo de Vilasel\u00e1n."}
{"id": "18439", "revid": "43337", "url": "https://gl.wikipedia.org/wiki?curid=18439", "title": "Liga dos Comunistas", "text": "A Liga dos Comunistas ou Liga Comunista foi unha organizaci\u00f3n revolucionaria nada en Londres no ano 1847. Formado despois dun congreso da Liga dos Xustos, organizaci\u00f3n de obreiros alem\u00e1ns desterrados que se formou en Par\u00eds en 1836, dirixida por Wilhem Weitling, a cal mudou de nome despois do congreso. En 1847 Marx entrou na organizaci\u00f3n e deseguida produciuse un desencontro con Weitling.\nEn 1847 far\u00e1se p\u00fablico o seu programa, escrito por Karl Marx e Friedrich Engels, baixo o nome de \"Manifesto do Partido Comunista\"."}
{"id": "18440", "revid": "23204", "url": "https://gl.wikipedia.org/wiki?curid=18440", "title": "Manifesto do Partido Comunista", "text": "O Manifesto do Partido Comunista ou O manifesto comunista (\"Manifest der Kommunistischen Partei\", polo seu t\u00edtulo en alem\u00e1n) \u00e9 unha proclama encargada pola Liga dos Comunistas a Karl Marx e Friedrich Engels en 1847. Foi publicado o 21 de febreiro de 1848.\nRelevancia hist\u00f3rica.\n\"O manifesto comunista\" \u00e9 considerado un dos tratados pol\u00edticos m\u00e1is influentes da historia.\nEste manifesto, do que son especialmente famosas as frases de comezo e final (\"Un espectro percorre Europa: o espectro do comunismo\" e o lema \"Proletarios de t\u00f3dolos pa\u00edses, xunt\u00e1devos!\", respectivamente), favoreceu unha gran revoluci\u00f3n social e pol\u00edtica e foi a base ideol\u00f3xica do movemento obreiro internacional e do proceso revolucionario ruso, que culminou en 1917 coa creaci\u00f3n da Uni\u00f3n de Rep\u00fablicas Socialistas Sovi\u00e9ticas (URSS).\nContido e estrutura.\nO texto do manifesto describe sucinta e explicitamente os principios da teor\u00eda marxista do materialismo dial\u00e9ctico e anuncia os prop\u00f3sitos e o programa da Liga. Suxire un curso de acci\u00f3n para unha revoluci\u00f3n proletaria que derrocar\u00eda o capitalismo e instaurar\u00eda unha ditadura do proletariado.\nEst\u00e1 estruturado en catro grandes cap\u00edtulos:"}
{"id": "18441", "revid": "98629", "url": "https://gl.wikipedia.org/wiki?curid=18441", "title": "Proletariado", "text": "O proletariado (do lat\u00edn \"proles\", li\u00f1axe ou descendencia) \u00e9 un termo empregado para identificar unha clase social m\u00e1is baixa. Un membro de tal clase \u00e9 chamado un proletario. Orixinalmente identific\u00e1base como aquelas persoas que non te\u00f1en outra riqueza que os seus fillos. O termo era utilizado inicialmente nun sentido despectivo, ata que Karl Marx o empregou nun sentido positivo para identificar o que el chamou a clase obreira.\nO proletariado na teor\u00eda marxista.\nNa teor\u00eda marxista, o proletariado \u00e9 aquela clase da sociedade que non ten a propiedade dos medios de produci\u00f3n. Polo tanto, a \u00fanica fonte de ingresos para os proletarios \u00e9 a venda da s\u00faa forza de traballo.\nO marxismo ve o proletariado e a burgues\u00eda (a clase propietaria) como inherentemente host\u00eds, dado que, por exemplo, os traballadores de f\u00e1brica desexan que os salarios sexan tan altos como sexa posible, mentres que os donos desexan que os custos, e polo tanto os salarios, sexan tan baixos como sexa posible."}
{"id": "18442", "revid": "22570", "url": "https://gl.wikipedia.org/wiki?curid=18442", "title": "Burgues\u00eda", "text": "Burgues\u00eda \u00e9 un termo empregado en econom\u00eda, pol\u00edtica e sociolox\u00eda para describir de forma xeral unha parte da sociedade, que no seu conxunto \u00e9 a posuidora da maior parte dos bens produtivos, o que a converte nunha forma importante do poder econ\u00f3mico. A s\u00faa recente conformaci\u00f3n de poder foi orixinada das ganancias do comercio na \u00e9poca feudal, pero diversificouse cando foron capaces de tomar o poder pol\u00edtico en diversos lugares ou pa\u00edses.\nO termo burgues\u00eda comezouse a utilizar na Idade Media para designar o conxunto de comerciantes que acumulaban riquezas provenientes dos seus negocios. Xurdiu a partir de que estes comerciantes instal\u00e1banse nas aforas das fortalezas feudais (\"burgos\"), e de a\u00ed procede \"bourgois\" (burgu\u00e9s, en franc\u00e9s). Co avance dos medios de produci\u00f3n, a burgues\u00eda foi desenvolvendo unha oposici\u00f3n de tipo pol\u00edtico \u00f3s se\u00f1ores feudais, que comezaban a decaer, e cos anos desprazou do poder pol\u00edtico o feudalismo coa Revoluci\u00f3n francesa, dando paso a un novo sistema imperante, co\u00f1ecido como capitalismo."}
{"id": "18443", "revid": "98629", "url": "https://gl.wikipedia.org/wiki?curid=18443", "title": "L\u00e1ser", "text": "Un l\u00e1ser (acr\u00f3nimo ingl\u00e9s de \"Light Amplification by Stimulated Emission of Radiation\", Amplificaci\u00f3n de Luz mediante Emisi\u00f3n Estimulada de Radiaci\u00f3n) \u00e9 unha fonte de luz formada por unha cavidade \u00f3ptica resoante que pos\u00fae un medio activo no seu interior. Emite luz moi monocrom\u00e1tica e cunha alta coherencia espacial e temporal.\nPrincipio de funcionamento.\nMedio activo.\nO l\u00e1ser, como tam\u00e9n fai o LED (d\u00edodo emisor de luz), emprega un medio activo para a emisi\u00f3n de luz. Este medio pode ser excitado por unha corrente el\u00e9ctrica ou por un feixe de luz, de xeito que os electr\u00f3ns que pos\u00fae sexan bombeados a certo nivel enerx\u00e9tico para logo se desexcitaren mediante a emisi\u00f3n de luz.\nA diferenza doutros dispositivos como as l\u00e1mpadas incandescentes ou os tubos fluorescentes, os electr\u00f3ns non presentan un intervalo continuo de valores de enerx\u00eda de excitaci\u00f3n. A enerx\u00eda de excitaci\u00f3n \u00e9 caracter\u00edstica do medio escollido -o medio activo- e presenta un valor preciso ou un conxunto discreto de valores precisos (dentro dun pequeno rango chamado anchura espectral). Deste xeito, cada desexcitaci\u00f3n prod\u00facese mediante a emisi\u00f3n de fot\u00f3ns dunha enerx\u00eda ben definida, ou o que \u00e9 o mesmo: frecuencia e longura de onda iguais para todos os fot\u00f3ns. Isto \u00e9, a luz emitida \u00e9 monocrom\u00e1tica. Unha consecuencia do dito \u00e9 a eficiencia propia destes dispositivos (L\u00e1ser e LED) na conversi\u00f3n da potencia inxectada en luz, por non presentaren perdas en emisi\u00f3n de radiaci\u00f3n que non se desexa, principalmente a que se transforma en perdas de car\u00e1cter t\u00e9rmico (calor).\nCavidade resoante.\nO que diferenza o L\u00e1ser dun LED \u00e9 o feito de introducir o medio activo nunha cavidade resoante. Isto fai que no canto de haber emisi\u00f3n espont\u00e1nea, como ocorre no LED, se te\u00f1a emisi\u00f3n estimulada; ambos os dous fen\u00f3menos cu\u00e1nticos foron observados e descritos por Albert Einstein ao f\u00edo das s\u00faas investigaci\u00f3ns do efecto fotoel\u00e9ctrico, nos albores do s\u00e9culo XX.\nEmisi\u00f3n estimulada e coherencia.\nBrevemente, a emisi\u00f3n estimulada consiste na desexcitaci\u00f3n de electr\u00f3ns en presenza dun fot\u00f3n -que non resulta absorbido, simplemente 'pasa' preto-; un fot\u00f3n que te\u00f1a unha lonxitude de onda compat\u00edbel co espectro de emisi\u00f3n do medio, de xeito que se estimula a emisi\u00f3n doutro fot\u00f3n que vai presentar a mesma fase, a mesma direcci\u00f3n de propagaci\u00f3n e a mesma lonxitude de onda que ese fot\u00f3n presente; e ademais a anchura espectral da radiaci\u00f3n emitida ser\u00e1 moito menor que a propia da emisi\u00f3n espont\u00e1nea. Isto ac\u00e1dase cunha cavidade resoante, que confina luz cunha lonxitude de onda precisa, fac\u00e9ndoa pasar unha e outra vez sobre o medio activo, de xeito que ao cabo dun certo tempo de arranque (normalmente moi pequeno), toda a luz que se emite presenta a mesma polarizaci\u00f3n, a mesma fase temporal e a mesma direcci\u00f3n de propagaci\u00f3n, isto \u00e9: a luz emitida \u00e9 coherente espacial e temporalmente.\nBombeo e outras caracter\u00edsticas.\nEste principio de funcionamento com\u00fan a todos os l\u00e1seres (ag\u00e1s os l\u00e1seres de electr\u00f3ns libres, que non se tratan neste artigo), vai presentar certas variantes, que dan lugar a diferentes caracter\u00edsticas na luz emitida. Por comentar algunhas de xeito moi xeral e como xa se adiantou, o bombeo p\u00f3dese realizar mediante o paso dunha corrente polo medio activo, ou ben mediante un feixe de luz l\u00e1ser procedente doutro l\u00e1ser (chamado l\u00e1ser de bombeo). Por outra banda, segundo as caracter\u00edsticas do bombeo que se aplique, p\u00f3dese obter un feixe de luz continuo (CW, continuous wave) ou pulsado mediante conmutaci\u00f3n de ga\u00f1o (gain switching), ou ancoraxe de modos (mode locking). Tam\u00e9n se pode acadar o pulsado mediante a colocaci\u00f3n de medios pasivos como un absorbente satur\u00e1bel \u00e1 sa\u00edda, como se fai en certas t\u00e9cnicas de ancoraxe de modos.\nPero hai moitos outros factores, o tipo de medio activo (cristal, semicondutor, gas etc), a potencia de alimentaci\u00f3n, o tama\u00f1o da cavidade etc. que van intervir de xeito determinante no tipo de l\u00e1ser de que se trate.\nTipos de l\u00e1ser.\nEntre os tipos de l\u00e1ser m\u00e1is habituais podemos atopar os seguintes grupos, que poden asemade ser subdivididos en grupos ben diferentes, e incluso ser reagrupados baixo outro criterio, dado o amplo abano de dispositivos que abrangue cada un deles; En calquera caso podemos atopar:\nInvenci\u00f3n do l\u00e1ser.\nPrecedido polo m\u00e1ser (o seu hom\u00f3logo na zona espectral das microondas) no ano 1953, o primeiro l\u00e1ser (de estado s\u00f3lido) foi inventado no ano 1960 por Theodore H. Maiman nos Hughes Research Laboratories en Malib\u00fa (California), adiant\u00e1ndose a outros equipos de investigaci\u00f3n de diferentes pa\u00edses. Nese mesmo ano o f\u00edsico iraniano Ali Javan inventou o l\u00e1ser de gas. A partir de aqu\u00ed e ata o d\u00eda de hoxe o seu desenvolvemento, as\u00ed como o de toda a tecnolox\u00eda ao redor da \u00f3ptica e da optoelectr\u00f3nica, presentan un ritmo vertixinoso que non deixa de medrar polo impacto que tivo e ten en todas as tecnolox\u00edas biom\u00e9dicas, industriais, de comunicaci\u00f3ns etc; as\u00ed como na propia investigaci\u00f3n b\u00e1sica en todas as ramas das ciencias experimentais desde a f\u00edsica ata a biolox\u00eda."}
{"id": "18444", "revid": "89787", "url": "https://gl.wikipedia.org/wiki?curid=18444", "title": "Oi!", "text": "Oi! \u00e9 o nome dado a un subx\u00e9nero da m\u00fasica punk que busca ali\u00f1ar o punk coa clase obreira. Comezou a finais de 1977 no Reino Unido, fusionando os estilos das primeiras bandas punk como The Clash e os Ramones, cos de bandas de rock brit\u00e1nicas como os Rolling Stones e The Who, promovendo a unidade entre punks e skinheads. Orixinalmente, o estilo chamouse \"streetpunk\" ou \"reality-punk\"; non foi ata comezos dos anos 80 cando o xornalista musical Garry Bushell denominou o movemento como \"Oi!\", supostamente derivado da canci\u00f3n dos Cockney Rejects \"Oi! Oi! Oi!\".\nAs bandas de Oi! orixinais incl\u00faen a Cock Sparrer, Cockney Rejects, Angelic Upstarts, Slaughter and the Dogs, Skrewdriver, The Lurkers, Anti-Nowhere League e Sham 69. Foron seguidos por The Business, The Last Resort, The Burial, The 4-Skins, Combat 84, Infa-Riot, The Blood, Anti-Heros, e outras.\nComo bastantes skinheads foron recrutados por organizaci\u00f3ns racistas como a Fronte Nacional Brit\u00e1nica. Algunhas historias de m\u00fasica rock tachan todo o Oi! como racista. Por\u00e9n, ningunha das bandas de streetpunk orixinais era particularmente racista. De feito, algunhas, coma os Angelic Upstarts, sempre foron asociadas coa esquerda e participaron en campa\u00f1as anti-racismo. Unha posible excepci\u00f3n \u00e9 Skrewdriver. O primeiro material da banda \u00e9 considerado habitualmente como Oi! cl\u00e1sico, pero a mediados dos 80 Skrewdriver dirix\u00eda unha pequena escena de rock neonazi. Al\u00e9n do cantante principal Ian Stuart Donaldson, a banda segu\u00eda unha li\u00f1a diferente a de finais dos 70, pero a s\u00faa m\u00fasica era reco\u00f1ecible como Oi!. Por\u00e9n, quer\u00edan afastarse do punk en xeral e prefer\u00edan o termo \"RAC\" (\"Rock Against Communism\" (\"Rock Contra Comunismo\"), como reacci\u00f3n \u00f3 Rock Against Racism (\"Rock Contra o Racismo\"). Os membros orixinais de Skrewdriver manifestaron que non quer\u00edan ser asociados coa versi\u00f3n da banda de Donaldson.\nO Oi! tam\u00e9n est\u00e1 asociado coa dereita pol\u00edtica, despois dos eventos do 4 de xullo de 1981 no Hamborough Tavern en Southall, Londres. Un concerto das bandas The Business, The Last Resort e 4-Skins acabou en disturbios entre a audiencia branca predominante e os asi\u00e1ticos locais. Ap\u00f3s os sucesos, varias bandas Oi! condenaron inmediatamente todos os tipos de racismo, ademais de negaren calquera tipo de asociaci\u00f3n co fascismo.\nDesafortunadamente estas negaci\u00f3ns foron vistas con cinismo por alg\u00fans logo do lanzamento dun \u00e1lbum recompilatorio titulado \"Strength Thru Oi\", sobre o mesmo tempo m\u00e1is ou menos. Non s\u00f3 o seu t\u00edtulo era un xogo de palabras co eslogan nazi (Strength Through Joy), sen\u00f3n que na portada aparec\u00eda Nicky Crane, un activista nazi condenado a catro anos de prisi\u00f3n por violencia e racismo. Gary Bushell, responsable de compilar o \u00e1lbum, dixo por\u00e9n que o t\u00edtulo proced\u00eda do disco de The Skids \"Strength Through Joy\". Tam\u00e9n negou co\u00f1ecer a identidade do skinhead da frontal do \u00e1lbum ata que dous meses despois apareceu no Daily Mail. Bushell, socialista por aquel ent\u00f3n, notou despois a iron\u00eda de ser chamado activista de extrema dereita por un xornal que apoiara a Oswald Mosley, as camisas negras, a invasi\u00f3n de Abyssinia por Mussolini, e a Hitler ata a fin da Segunda Guerra Mundial.\nO movemento Oi! axi\u00f1a comezou a perder o seu momento no Reino Unido, pero estendeuse por Europa, Xap\u00f3n e mais Am\u00e9rica do Norte. Nos Estados Unidos, o fen\u00f3meno Oi! foi repetido pola explosi\u00f3n do Hardcore a comezos dos 80, especialmente bandas como Black Flag, Iron Cross, e S.S. Decontrol. A\u00ednda que similar en esp\u00edrito e influencia \u00f3 Oi! (particularmente nas primeiras fases), o Hardcore estendeuse como unha moda peculiar entre a clase media americana (en lugar de na clase obreira) \u00f3 aumentar a s\u00faa influencia. A mediados dos 90 regresou o interese pola m\u00fasica Oi!, xurdiron novas bandas e houbo un maior reco\u00f1ecemente das vellas. Con este renacemento viu un novo esforzo por afastar o Oi! do racismo.\nAs bandas Oi! recentes incl\u00faen The Templars, Oxblood, The Wretched Ones, Those Unknown, The Lager Lads, Oxymoron e Hard Skin.\nEn Galiza a principios do oitenta aparecen os primeiros grupos Oi!, como Desvirgheitors en Vigo ou Katarrak en Ourense. Mais tarde aparecen en Vigo outros como Ru\u00edn Bois ou Doctor Marten's Beat. Pero quizais o grupo Oi! galego m\u00e1is reco\u00f1ecido \u00e9 Keltoi!, un grupo galegofalante, antifeixista e siareiro do Celta de Vigo."}
{"id": "18446", "revid": "497", "url": "https://gl.wikipedia.org/wiki?curid=18446", "title": "Punk Oi!", "text": ""}
{"id": "18448", "revid": "22570", "url": "https://gl.wikipedia.org/wiki?curid=18448", "title": "Chipset", "text": "O chipset \u00e9 o conxunto de chips que integran a placa base dun ordenador. Nos sistemas de tipo Pentium fan referencia a dous chips, o northbridge e o southbridge.\nAlgunhas das funci\u00f3ns l\u00f3xicas que adoita integrar son:\nIntel \u00e9 o principal fabricante de chipsets, entre os outros fabricantes est\u00e1n VIA Tecnologies, AMD, SiS, Acer ou NVIDIA."}
{"id": "18449", "revid": "1987", "url": "https://gl.wikipedia.org/wiki?curid=18449", "title": "PCI", "text": "As siglas PCI p\u00f3dense referir a:"}
{"id": "18450", "revid": "497", "url": "https://gl.wikipedia.org/wiki?curid=18450", "title": "FSF", "text": ""}
{"id": "18452", "revid": "56817", "url": "https://gl.wikipedia.org/wiki?curid=18452", "title": "Coturno", "text": "Un coturno era un calzado grego de sola gorda que cobr\u00eda parte da perna de maneira semellante a como fac\u00eda o calceus.\nO coturno empreg\u00e1base especialmente na caza e nas actuaci\u00f3n teatrais. Non ti\u00f1a unha forma especial, de xeito que pod\u00eda utilizarse indistintamente para os dous pes. At\u00e1base con fitas vermellas. En Roma usouse no teatro. A musa Melp\u00f3mene, unha das d\u00faas musas do teatro, repres\u00e9ntase con coturnos."}
{"id": "18453", "revid": "56817", "url": "https://gl.wikipedia.org/wiki?curid=18453", "title": "Calceus", "text": "Na Roma Antiga, o calceus era un unha pequena bota baixa que cubr\u00eda, ademais do calca\u00f1ar, todo o pe e por riba dos nocellos.\nOs escravos non o pod\u00edan levar, pero si as mulleres, que utilizaban un calceus igual ao dos homes. O \"calceus senatorius\" ou \"patricius\" era de cor preta e cubr\u00eda o terzo inferior da perna, aproximadamente. Na cana fac\u00edase unha fendedura que permit\u00eda calzalo e que se protex\u00eda cunha ling\u00fceta, a \"lingula\". At\u00e1base lazando d\u00faas bandas de tecido \u00e1 perna, cada unha por separado, e deixando colgar en cada intersecci\u00f3n lazadas amplas, que denotaban a categor\u00eda de quen o levaba. Os senadores de antiga li\u00f1axe ti\u00f1an dereito a levar un adorno en forma de crecente, a \"lunula\". O \"calceus senatorius\" f\u00edxose branco no Baixo Imperio. O \"calceus mulleus\" era vermello.\nO \"calceus tepandus\" era un calzado etrusco coa punta curvada para dentro."}
{"id": "18454", "revid": "98629", "url": "https://gl.wikipedia.org/wiki?curid=18454", "title": "1825", "text": "Outros.\nHistoria ano a ano"}
{"id": "18455", "revid": "89787", "url": "https://gl.wikipedia.org/wiki?curid=18455", "title": "Audio Modem Riser", "text": "O bus AMR (Audio Modem Riser) apareceu tras a aparici\u00f3n do chipset Intel i810 en 1998. Dese\u00f1ouse para soportar a conexi\u00f3n de m\u00f3dems e tarxetas de son, sempre que cumpran as especificaci\u00f3ns AMR, baseadas no est\u00e1ndar AC97. Implementaba a parte l\u00f3xica hardware directamente na propia placa base. Semellante ao AGP, pero m\u00e1is curto e con menos contactos (2x23).&lt;br&gt;\nSubstituiuse polo bus ACR e o CNR\nLigaz\u00f3ns externas.\nNota de prensa de Intel polo seu lanzamento (en ingl\u00e9s)"}
{"id": "18456", "revid": "22570", "url": "https://gl.wikipedia.org/wiki?curid=18456", "title": "Acrocorinto", "text": "O Acrocorinto (\u0391\u03ba\u03c1\u03bf\u03ba\u03cc\u03c1\u03b9\u03bd\u03b8\u03bf\u03c2 en grego) \u00e9 a fortaleza situada na acr\u00f3pole de Corinto (a 575 m. de altitude), co que \u00e9 a de maior tama\u00f1o do Peloponeso. Foi utilizada durante a Antig\u00fcidade e a Idade Media.\nHistoria.\nFoi famosa na antig\u00fcidade polas s\u00faas defensas e polo templo dedicado a Afrodita, no que serv\u00edan numerosas hier\u00f3dulas. A acr\u00f3pole de Corinto xa constitu\u00eda unha posici\u00f3n ben defend\u00edbel por causa da s\u00faa forma, mais foi fortificada polos cips\u00e9lidas desde o s\u00e9culo VII a.C. e renovada por Xustiniano como sede dos estrategos do tema de Hellas. Os francos utiliz\u00e1ronna durante a Cuarta Cruzada, e posteriormente os venecianos e os turcos. Grazas a que dispu\u00f1a de acceso a fontes de auga, a fortaleza de Acrocorinto utilizouse como derradeira li\u00f1a de defensa no sur de Grecia para evitar que as forzas inimigas entrasen na pen\u00ednsula do Peloponeso. As defensas consist\u00edan en tres murallas. O templo de Afrodita foi cristianizado e posteriormente convertido en mesquita. A Escola Americana realizou escavaci\u00f3ns en Acrocorinto en 1929 e na actualidade vis\u00edtase como un dos castelos medievais m\u00e1is importantes de Grecia.\nPausanias, o xe\u00f3grafo do s\u00e9culo II, narra na s\u00faa \"Descrici\u00f3n de Grecia\" un mito corintio: Briareo, un dos hecat\u00f3nquiros, fac\u00eda de xu\u00edz nunha disputa entre Poseid\u00f3n e Helios acerca do mar e o sol e decidiu que o Istmo de Corinto fose para Poseid\u00f3n e a acr\u00f3pole de Corinto para Helios.\nA fonte Peirene est\u00e1 situada no interior das murallas. Pausanias di que est\u00e1 situada detr\u00e1s do templo e que foi un presente de Asopo a S\u00edsifo a cambio da informaci\u00f3n de que Zeus quen violara \u00e1 filla de Asopo, Exina."}
{"id": "18457", "revid": "25871", "url": "https://gl.wikipedia.org/wiki?curid=18457", "title": "1826", "text": ""}
{"id": "18458", "revid": "5312", "url": "https://gl.wikipedia.org/wiki?curid=18458", "title": "1827", "text": "1827 (MDCCCXXVII) foi un ano com\u00fan comezado en luns segundo o calendario gregoriano.\nAcontecementos.\nEspa\u00f1a: sublevaci\u00f3n carlista en Catalu\u00f1a.\nOutros.\nHistoria ano a ano"}
{"id": "18460", "revid": "1987", "url": "https://gl.wikipedia.org/wiki?curid=18460", "title": "1817", "text": "Outros.\nHistoria ano a ano"}
{"id": "18461", "revid": "56817", "url": "https://gl.wikipedia.org/wiki?curid=18461", "title": "Batalla de Chacabuco", "text": "Na batalla de Chacabuco, acontecida o 12 de febreiro de 1817, as forzas de Jos\u00e9 de San Mart\u00edn e Bernardo O'Higgins venceron \u00e1s realistas despois de dous anos e medio de ocupaci\u00f3n espa\u00f1ola, per\u00edodo co\u00f1ecido como a Reconquista. A partir desa vitoria, os espa\u00f1ois empezaron a repregarse cara o sur e os seus contrincantes prepar\u00e1ronse para desaloxalos definitivamente de Chile na Batalla de Maip\u00fa."}
{"id": "18462", "revid": "98629", "url": "https://gl.wikipedia.org/wiki?curid=18462", "title": "Lava", "text": "A lava \u00e9 rocha en fusi\u00f3n que un volc\u00e1n expulsa durante unha erupci\u00f3n. Mentres a\u00ednda baixo a superficie da terra, a rocha en fusi\u00f3n \u00e9 denominada magma. A lava solidificada \u00e9 co\u00f1ecida como rocha \u00edgnea, a\u00ednda que o termo \"escoada l\u00e1vica\" se refira \u00e1 formaci\u00f3n rochosa endurecida. Debido \u00e1 a s\u00faa elevada temperatura, normalmente entre os 600\u00a0\u00b0C e os 1.250\u00a0\u00b0C, o magma pode ser bastante flu\u00eddo. Cando \u00e9 expulsado da cheminea volc\u00e1nica solidifica debido \u00e1 diminuci\u00f3n da s\u00faa temperatura, t\u00f3rnase unha rocha magm\u00e1tica. Mentres, a lava pode flu\u00edr por moitos quil\u00f3metros antes de se solidificar formando unha escoada l\u00e1vica. Unha \"escoada l\u00e1vica activa\" ref\u00edrese a unha escoada l\u00e1vica que pos\u00fae a\u00ednda rocha fundida.\nA palabra 'Lava' deriva do italiano, e consecuentemente deriva da palabra latina \"labes\", que significa ca\u00edda, declive, ou penetrar. O termo foi por primeira vez utilizado refer\u00edndose \u00e1 expulsi\u00f3n de magma por Francesco Serao nunha pequena nota sobre unha erupci\u00f3n do Vesuvio que ocorreu entre o 14 de maio e 4 de xu\u00f1o de 1737.\nTipos de Escoadas l\u00e1vicas.\nAs tres principais formas que os fluxos de lava poden tomar son: aa ou \"escori\u00e1cea\", pahoehoe ou \"encordoada\", e pillow lava ou \"lavas en almofada\".\n'A'a'.\nAa (do hawaiano \"a'\u00e1\", que significa \"pedregosa\" ou tam\u00e9n \"queimar\" ) ou \u2018\u2018\u2018escori\u00e1cea\u2019\u2018\u2018 \u00e9 un dos tres tipos b\u00e1sicos de escoadas l\u00e1vicas. As lavas Aa est\u00e1n caracterizadas pola s\u00faa superficie irregular, resultante da perda r\u00e1pida de gases. Est\u00e1 composta por bloques de lava fragmentados designados de clinker. \u00c9 un tipo de lava bas\u00e1ltica que ten unha superficie de bloques \u00e1speros e desiguais, e rugosidades. As coladas de lava aa avanzan lentamente a unha velocidade de 5 a 50 metros por hora. A s\u00faa superficie fr\u00eda \u00e9 fragmentada pola sa\u00edda de gases que producen numerosos ocos.\nA superficie dunha escoada l\u00e1vica Aa \u00e9 solta, fragmentada e rugosa e con forma de serra, o que torna dif\u00edcil cami\u00f1ar sobre ela. A superficie de clinker cobre un n\u00facleo macizo da escoada que foi a zona m\u00e1is activa desta durante o movemento da escoada. A medida que a lava viscosa do n\u00facleo se move pola costa, o clinker \u00e9 arrastrado \u00e1 superficie da escoada. Na fronte das escoadas do tipo Aa os fragmentos arrefecidos caen en direcci\u00f3n \u00e1 base e son cubertos pola escoada que avanza. Isto leva \u00e1 formaci\u00f3n de d\u00faas capas de fragmentos arrefecidos: unha na base e outra no cumio da escoada l\u00e1vica. As lavas do tipo Aa son xeralmente m\u00e1is viscosas do que as do tipo pahoehoe e estas \u00faltimas poden formar escoadas Aa se o fluxo de lava se tornar turbulento debido \u00e1 presenza de obst\u00e1culos no terreo.\n'Pahoehoe'.\nPahoehoe (do Havaiano \"pahoehoe\", que significa \"mac\u00edo\") ou encordoada son xeralmente escoadas de lavas bas\u00e1lticas. Como o seu nome indica, ten unha superficie ondulada a lisa. Ten unhas rugosidades semellantes a cordas. A s\u00faa superficie \u00e9 mac\u00eda e encordoada. As escoadas deste tipo avanzan como unha serie de pequenos l\u00f3bulos e dedos que rompen continuamente a superficie arrefecida. A textura da superficie das escoadas l\u00e1vicas do tipo pahoehoe \u00e9 moi vari\u00e1bel presentando varias formas referidas por veces como esculturas de lava.\n'Pillow lava'.\nPillow lava (do ingl\u00e9s, que significa \"lava en almofada\") \u00e9 lava bas\u00e1ltica solidificada nun ambiente subacu\u00e1tico. Ten unha aparencia que asemella un conxunto de almofadas apiladas. Esta denominaci\u00f3n d\u00e9bese \u00e1 a s\u00faa secci\u00f3n aproximadamente esf\u00e9rica, semellante a almofadas. As lavas en almofada f\u00f3rmanse non s\u00f3 en mar profundo, mais tam\u00e9n cando as lavas suba\u00e9reas corren polas vertentes entrando en contacto co mar, r\u00edos ou lagos. As superficies v\u00edtreas destas lavas non son lisas, presentan gretas, pregamentos e estr\u00edas lineares, moitas das cales se intersectan en \u00e1ngulos rectos. As lavas en almofada poden encontrarse nunha enorme variedade de formas inclu\u00edndo bolbosas, esf\u00e9ricas, achatadas, alongadas e tubulares, e var\u00edan en di\u00e1metro de varias decenas de cent\u00edmetros a varias decenas de metros, con todo, o seu tama\u00f1o t\u00edpico var\u00eda entre 0,5 e 1 metro. O interior das lavas en almofada arrefece m\u00e1is lentamente que a cobertura exterior v\u00edtrea e consecuentemente \u00e9 m\u00e1is cristalino. A cristalizaci\u00f3n a taxas de arrefriamento progresivamente m\u00e1is lentas en direcci\u00f3n ao interior produce unha consider\u00e1bel variedade de texturas nas rochas.\nTipos de formaci\u00f3ns l\u00e1vicas.\nA lava, sendo un material bastante m\u00e1is viscoso do que \u00e9 a auga, non fl\u00fae tan rapidamente e facilmente como esta. Cando o declive do terreo en que se despraza \u00e9 moi acentuado, a lava pode flu\u00edr a velocidades consider\u00e1beis. Mesmo cando a lava se encontra \u00e1s temperaturas m\u00e1is altas que pode atinxir (preto de 1250\u00a0\u00b0C), esta contin\u00faa a ter un grao de viscosidade elevado que dimin\u00fae coa diminuci\u00f3n da temperatura \u00e1 que se encontra. En zonas planas e a unha distancia consider\u00e1bel da s\u00faa fonte, os \"r\u00edos\" de lava avanzan lentamente, o que torna o arrefriamento superficial moi r\u00e1pido form\u00e1ndose unha codia s\u00f3lida cunha espesura tal que permite que unha persoa poida cami\u00f1ar sobre ela, funcionando como unha ponte sobre a lava que a\u00ednda contin\u00faa a flu\u00edr no interior da escoada.\nExisten poucas cousas que poden resistir ao avance dunha escoada l\u00e1vica. As \u00e1rbores inc\u00e9ndianse axi\u00f1a coa calor emitida da lava a altas temperaturas e ao seren atinxidas por ela mergullan no seu interior desaparecendo rapidamente. Mesmo o mar non se consegue opor ao fluxo dunha corrente de lava e rec\u00faa coa s\u00faa chegada. Promontorios que se estenden a distancias consider\u00e1beis da costa son formados desta forma.\nFervenzas de lava.\nAs erupci\u00f3ns volc\u00e1nicas van por veces acompa\u00f1adas por fen\u00f3menos que aumentan a s\u00faa magnitude. Por veces acontece que a escoada l\u00e1vica se encontra cun precipicio de altura significativa producindo unha fervenza con chamas."}
{"id": "18463", "revid": "27155", "url": "https://gl.wikipedia.org/wiki?curid=18463", "title": "Magma", "text": "Magma \u00e9 un volume de rocha fundida, localizado normalmente dentro dunha c\u00e1mara de magma, debaixo da superficie da Terra. Esa complexa soluci\u00f3n de silicatos a alta temperatura, entre 650 e 1200 graos Celsius, \u00e9 orixe de todas as rochas \u00edgneas, tanto das intrusivas como das extrusivas. O magma permanece baixo alta presi\u00f3n e, algunhas veces, emerxe a trav\u00e9s das fendas volc\u00e1nicas, na forma de lava fluente e fluxos pirocl\u00e1sticos. Os produtos dunha erupci\u00f3n volc\u00e1nica xeralmente conte\u00f1en gases disolvidos que poden nunca ter alcanzado a superficie do planeta. O magma acum\u00falase en c\u00e1maras, situadas no interior da codia terrestre, tendo, segundo a localizaci\u00f3n, leves alteraci\u00f3ns na s\u00faa composici\u00f3n."}
{"id": "18464", "revid": "27155", "url": "https://gl.wikipedia.org/wiki?curid=18464", "title": "Codia terrestre", "text": "A codia terrestre \u00e9 a capa m\u00e1is superficial da Terra, parte da litosfera, que ten un espesor variable entre os cinco quil\u00f3metros de profundidade nos oc\u00e9anos ata 70\u00a0km de profundidade media nas cordilleiras continentais. A codia terrestre est\u00e1 composta por rochas sil\u00edceas, distingu\u00edndose tres capas principais:\nA codia terrestre \u00e9 unha gran desco\u00f1ecida polas dificultades que presenta o seu estudo. Por\u00e9n, os datos que facilitan os estudos sismol\u00f3xicos contribu\u00edron de forma importante ao co\u00f1ecemento da estrutura interna da Terra. A trav\u00e9s da an\u00e1lise da propagaci\u00f3n das ondas s\u00edsmicas constr\u00faense perf\u00eds que proporcionan a xeometr\u00eda das estruturas tect\u00f3nicas."}
{"id": "18465", "revid": "89787", "url": "https://gl.wikipedia.org/wiki?curid=18465", "title": "Historia de Hong Kong", "text": "Cun solo pobre e monta\u00f1oso e carente de auga doce, a \u00fanica vantaxe do lugar era o excelente fondeadoiro protexido que procuraba a illa de Xianggang. Ata o s\u00e9culo XIX soamente foi asentamento dunha aldea de pescadores e guarida de piratas.\nCara a 1821 os ingleses xa utilizaban o emprazamento para cargaren os seus nav\u00edos de opio. Foi xusto trala primeira guerra de tal, co tratado de Nanjing en 1842, que China cedeu a illa ao Reino Unido. Constru\u00eduse o primeiro asentamento e porto (Victoria Harbour), aos p\u00e9s do pico hom\u00f3nimo.\nNon satisfeitos co dominio dunha soa beira, trala segunda Guerra do Opio, en 1860, os ingleses conseguen a cesi\u00f3n da pen\u00ednsula de Kowloon. E no 1898, compl\u00e9tano coa cesi\u00f3n por cen anos dos Novos Territorios que \u00e9 como a rexi\u00f3n administrativa especial chegou ata a devoluci\u00f3n da soberan\u00eda a China en 1997.\nAs moi especiais caracter\u00edsticas da s\u00faa situaci\u00f3n xeogr\u00e1fica e pol\u00edtica, favoreceron unha r\u00e1pida expansi\u00f3n coma lugar de refuxio e inmigraci\u00f3n masiva, especialmente trala segunda guerra mundial, apoi\u00e1ndose na industria t\u00e9xtil con man de obra barata, e o porto, un dos de maior tr\u00e1fico do mundo.\n\u00c9 preciso salientar d\u00faas cousas: na actualidade, oficialmente Hong Kong \u00e9 unha rexi\u00f3n especial dividida en distritos; \u00e9 dicir, non hai cidade ningunha que se chame Hong Kong; de feito, non hai municipalidade ningunha coma tal en Hong Kong.\nEn segundo lugar, a pesar da s\u00faa enorme importancia e poboaci\u00f3n, carece dunha ordenaci\u00f3n urban\u00edstica, pois tr\u00e1tase dunha urbe dun moi recente de crecemento explosivo de aluvi\u00f3n. Como o terreo aproveitable \u00e9 escaso, faise cara a arriba e en recheos, torres e ra\u00f1aceos cunhas alt\u00edsimas densidades. Soamente nos \u00faltimos anos, o dese\u00f1o e altura dalg\u00fans deles converten a Hong Kong nunha digna rival de Nova York."}
{"id": "18467", "revid": "22570", "url": "https://gl.wikipedia.org/wiki?curid=18467", "title": "Sweep-picking", "text": "T\u00e9cnica de execuci\u00f3n aplicada nas guitarras el\u00e9ctricas, consistente en interpretar os acordes como notas sucesivas, de tal xeito que a puga vaia \"esbarando\" polas sucesivas cordas, o que se consegue normalmente mantendo unha inclinaci\u00f3n da puga aproximada de 45 graos.\nA cada corda corresp\u00f3ndelle as\u00ed unha nota: se d\u00faas ou m\u00e1is notas coinciden na mesma, interpr\u00e9tanse mediante ligados (ben por \"Hammer on, Pull off ou Tapping).\" Ademais, os acordes a interpretar con esta t\u00e9cnica ser\u00e1n sempre pechados (sen tocar ningunha corda \u00f3 aire).\nA principal virtude desta t\u00e9cnica \u00e9 permitir unha elevada velocidade de execuci\u00f3n, ademais de ser relativamente sinxela.\nUn dos expo\u00f1entes desta t\u00e9cnica foi Yngwie Malmsteen. Esta t\u00e9cnica desenvolveuse para que os guitarristas puidesen interpretar na guitarra el\u00e9ctrica melod\u00edas cl\u00e1sicas de viol\u00edn."}
{"id": "18469", "revid": "25871", "url": "https://gl.wikipedia.org/wiki?curid=18469", "title": "Legato", "text": "Na notaci\u00f3n musical, o legato (termo do italiano que significa \"ligado\", \"unido\") indica a uni\u00f3n de d\u00faas ou m\u00e1is notas musicais. Poden distinguirse dous tipos principais de ligados:\nO ligado escr\u00edbese cunha li\u00f1a curva entre as d\u00faas notas ligadas (denominada ligadura), ou ben cunha li\u00f1a curva enriba ou debaixo das notas ligadas. Neste caso, \u00e9 costume agrupar antes as notas ligadas para que formen unha soa figura."}
{"id": "18470", "revid": "23204", "url": "https://gl.wikipedia.org/wiki?curid=18470", "title": "Ostinato", "text": "O ostinato (termo que prov\u00e9n do italiano e quere dicir \"obstinado\") \u00e9 unha t\u00e9cnica de composici\u00f3n consistente nunha sucesi\u00f3n de compases compostos cunha secuencia de notas das que unha ou varias se repiten exactamente en cada comp\u00e1s. De a\u00ed o nome en italiano, que significa \"obstinaci\u00f3n, empe\u00f1o en repetir o mesmo\".\n\u00c9 un efecto moi relacionado co pedal, difenrenci\u00e1ndose en que o pedal \u00e9 unha soa nota a que se repite ou mant\u00e9n, mentres que no \"ostinato\" \u00e9 unha frase a repetida. \u00d3 igual que o pedal, o \"ostinato\" at\u00f3pase normalmente no baixo, a\u00ednda que pode facelo en calquera outra voz.\nTipos.\nO \"ostinato\" pode ser mel\u00f3dico, r\u00edtmico ou afectar a calquera par\u00e1metro sonoro, a\u00ednda que na s\u00faa versi\u00f3n m\u00e1is sinxela \u00e9 unha mera repetici\u00f3n. Pode ser:\nExiste tam\u00e9n a posibilidade de constru\u00f3r \"ostinati\" que vaian variando lixeiramente (os cambios ou variaci\u00f3ns do orixinal non poden ser dr\u00e1sticos, porque deixar\u00eda de ser un \"ostinato\" e escoitar\u00edase como outra cousa). En xeral, o patr\u00f3n debe ficar identificable."}
{"id": "18474", "revid": "1888", "url": "https://gl.wikipedia.org/wiki?curid=18474", "title": "Pilar Pallar\u00e9s", "text": "Pilar Pallar\u00e9s Garc\u00eda, nada en Culleredo o 29 de abril de 1957, \u00e9 unha poeta galega.\nTraxectoria.\nEstudou Filolox\u00eda Galego-Portuguesa na Universidade de Santiago de Compostela. Colaborou en diversas revistas, como \"Grial\", \"Coordenadas\", \"Dorna\", \"Nord\u00e9s\" ou \"Festa da Palabra Silenciada\". Pertenceu ao colectivo po\u00e9tico De amor e desamor.\nTras a publicaci\u00f3n do seu primeiro libro, \"Entre lusco e fusco\" (1980), converteuse nunha das voces po\u00e9ticas m\u00e1is importantes da poes\u00eda galega. Posteriormente publicar\u00eda as obras \"S\u00e9tima soidade\" (1984, Premio Esqu\u00edo de poes\u00eda en 1983) e \"Livro das devoraci\u00f3ns\" (1996). Ademais, ten colaborado en varias revistas con estudos de cr\u00edtica literaria. Actualmente exerce de profesora de literatura galega no Instituto Ram\u00f3n Men\u00e9ndez Pidal da Coru\u00f1a.\nReco\u00f1ecemento.\nEn 2019 \u00e9 reco\u00f1ecida pola Asociaci\u00f3n de Escritoras e Escritores en Lingua Galega como Escritora na s\u00faa Terra."}
{"id": "18475", "revid": "56817", "url": "https://gl.wikipedia.org/wiki?curid=18475", "title": "-137", "text": "Outros.\nHistoria ano a ano"}
{"id": "18480", "revid": "22570", "url": "https://gl.wikipedia.org/wiki?curid=18480", "title": "Estoc\u00e1stico", "text": "Denom\u00ednase estoc\u00e1stico aquel sistema que funciona, sobre todo, polo azar. As leis de causa-efecto non explican como act\u00faa de maneira determinista, sen\u00f3n en funci\u00f3n de probabilidades. A palabra prov\u00e9n do grego: \u03c3\u03c4\u03bf\u03c7\u03b1\u03c3\u03c4\u03b9\u03ba\u03cc\u03c2, h\u00e1bil en conxecturar. Significa \"pertencente ou relativo ao azar\".\nEn Investigaci\u00f3n de operaci\u00f3ns, Modelos Probabil\u00edsticos e Estoc\u00e1sticos \u00e9 o mesmo."}
{"id": "18482", "revid": "22570", "url": "https://gl.wikipedia.org/wiki?curid=18482", "title": "Proceso estoc\u00e1stico", "text": "Nas matem\u00e1ticas de probabilidade, un proceso estoc\u00e1stico \u00e9 unha funci\u00f3n aleatoria. En aplicaci\u00f3ns pr\u00e1cticas, o dominio no que a funci\u00f3n \u00e9 definida \u00e9 un intervalo de tempo (un proceso estoc\u00e1stico deste tipo ch\u00e1mase serie temporal) ou unha rexi\u00f3n do espazo (un proceso estoc\u00e1stico chamado campo variable). Exemplos familiares de series temporais incl\u00faen o mercado de acci\u00f3ns e flutuaci\u00f3ns do prezo de cambio, sinais como a voz, son e v\u00eddeo; datos m\u00e9dicos como a presi\u00f3n sangu\u00ednea ou a temperatura; movemento aleatorio como o movemento Browniano. Exemplos de campos variables incl\u00faen imaxes est\u00e1ticas, topograf\u00edas aleatorias ou variaci\u00f3ns dun material non homox\u00e9neo.\nDefinici\u00f3n.\nUn proceso estoc\u00e1stico \u00e9 un conxunto indexado de variables aleatorias, cada unha das cales \u00e9 definida no mesmo espazo de probabilidade formula_1 e toma valores do mesmo codominio formula_2 (a mi\u00fado os n\u00fameros reais formula_3).\nUn caso importante \u00e9 o conxunto discreto\nonde \"i\" toma valores discretos do conxunto \u00edndice \"I\", a mi\u00fado os enteiros non negativos {0, 1, 2, 3, ...}.\nNun proceso estoc\u00e1stico continuo o conxunto \u00edndice \u00e9 continuo (normalmente o espazo ou o tempo), dando como resultado un n\u00famero infinito de variables aleatorias.\nCada punto do espazo de estados formula_5; corresponde a un valor particular de cada variable aleatoria e a funci\u00f3n resultante (mapeando un punto no conxunto \u00edndice co valor da variable aleatoria asociada a el) co\u00f1\u00e9cese como a \"realizaci\u00f3n\" do proceso estoc\u00e1stico.\nUn proceso estoc\u00e1stico particular determ\u00ednase especificando a distribuci\u00f3n de probabilidade conxunta das variables aleatorias formula_6.\nProcesos estoc\u00e1sticos p\u00f3dense definir en dimensi\u00f3ns maiores engadindo unha variable aleatoria multivariable a cada punto do conxunto \u00edndice, o que \u00e9 equivalente a usar un conxunto \u00edndice multidimensional. De feito, unha variable aleatoria multivariable pode por si mesma tomarse como un proceso estoc\u00e1stico con conxunto \u00edndice formula_7"}
{"id": "18483", "revid": "1822", "url": "https://gl.wikipedia.org/wiki?curid=18483", "title": "-138", "text": "Outros.\nHistoria ano a ano"}
{"id": "18484", "revid": "109216", "url": "https://gl.wikipedia.org/wiki?curid=18484", "title": "-139", "text": "Outros.\nHistoria ano a ano"}
{"id": "18485", "revid": "98629", "url": "https://gl.wikipedia.org/wiki?curid=18485", "title": "Serie temporal", "text": "En estat\u00edstica e procesamento do sinal, unha serie temporal \u00e9 a secuencia de datos, medidos normalmente en tempos consecutivos, e espazados a intervalos uniformes de tempo. A an\u00e1lise de series temporais comprende m\u00e9todos que intentan comprender as ditas series de tempo, a mi\u00fado para comprender a teor\u00eda que rexe os puntos de datos, ou para facer predici\u00f3ns. A predici\u00f3n de series temporais \u00e9 o uso do modelo para predicir eventos futuros baseados no co\u00f1ecemento de eventos pasados: predicir futuros datos antes de ser medidos. O exemplo t\u00edpico \u00e9 o prezo de apertura dunha acci\u00f3n base\u00e1ndose no seu comportamento pasado.\nOs modelos para as series temporais poden ter moitas formas. D\u00faas clases de importancia pr\u00e1ctica son os modelos de \"media m\u00f3bil\" (MA en ingl\u00e9s), e os modelos \"autoregresivos\" (AR en ingl\u00e9s). Estes dous casos dependen dos datos pasados de xeito lineal. A combinaci\u00f3n de ambos modelos d\u00e1 lugar a un modelo autorregresivo de media m\u00f3bil (ARMA). A dependencia non lineal de datos pasados \u00e9 de interese pola posibilidade de producir unha serie temporal ca\u00f3tica.\n\u00dasanse diferentes notaci\u00f3ns para a an\u00e1lise de series temporais\n\u00e9 a notaci\u00f3n com\u00fan que especifica a serie temporal \"X\" que est\u00e1 indexada polos n\u00fameros naturais.\nAs ferramentas para investigar datos de series temporais incl\u00faen:"}
{"id": "18486", "revid": "98629", "url": "https://gl.wikipedia.org/wiki?curid=18486", "title": "-140", "text": "Outros.\nHistoria ano a ano"}
{"id": "18487", "revid": "98629", "url": "https://gl.wikipedia.org/wiki?curid=18487", "title": "-136", "text": "Outros.\nHistoria ano a ano"}
{"id": "18488", "revid": "98629", "url": "https://gl.wikipedia.org/wiki?curid=18488", "title": "Confucianismo", "text": "O confucianismo descr\u00edbese como unha tradici\u00f3n, unha filosof\u00eda, unha relixi\u00f3n, unha relixi\u00f3n humanista ou racionalista, unha forma de goberno, ou simplemente como un estido de vida. O confucianismo desenvolveuse a partir do que m\u00e1is tarde ser\u00eda chamado Cen escolas de pensamento, e das ensinanzas do fil\u00f3sofo chin\u00e9s Confucio (551\u2013479 a.C.), quen se consideraba a si mesmo como un retransmisor dos valores da idade de ouro da dinast\u00eda Zhou. Durante a dinast\u00eda Han (206 a.C. \u2013 220 d.C.), os enfoques confucianos superaron o \"proto-tao\u00edsta\" Huang-Lao como a ideolox\u00eda oficial, mentres os emperadores mesturaban ambas coas t\u00e9cnicas realistas do legalismo. A desintegraci\u00f3n da orde pol\u00edtica Han no s\u00e9culo II abriu o cami\u00f1o das doutrinas do budismo e o neotao\u00edsmo, que ofrec\u00edan explicaci\u00f3ns espirituais ausentes no confucianismo.\nO confucianismo tivo un novo pulo durante os \u00faltimos anos da dinast\u00eda Tang (618-907). Desenvolveuse en resposta ao budismo e o tao\u00edsmo e foi reformulado como neoconfucianismo. Esta forma revitalizada foi adoptada como a base dos exames imperiais e constitu\u00edu o n\u00facleo da filosof\u00eda da clase oficial acad\u00e9mica na dinast\u00eda Song (960-1297). A abolici\u00f3n do sistema de exame imperial en 1905 marca a fin do confucianismo oficial. Os intelectuais da Nova cultura de principios do s\u00e9culo XX culparon o confucianismo das debilidades chinesas e buscaron novas doutrinas para substitu\u00edr as ensinanzas de Confucio. Algunhas destas novas ideolox\u00edas inclu\u00edan os \"Tres principios do pobo\" co establecemento da Rep\u00fablica da China e, m\u00e1is adiante, o mao\u00edsmo baixo a Rep\u00fablica Popular da China. No final do s\u00e9culo XX, a \u00e9tica do traballo confuciana foi reco\u00f1ecida como un factor importante no pulo da econom\u00eda do sueste asi\u00e1tico.\nO confucianismo \u00e9 unha mestura do culto \u00e1 natureza (\"As 5 Monta\u00f1as sagradas\") e \u00f3s antepasados. Desenvolve a preocupaci\u00f3n humanista de Confucio, centrada na idea do home moralmente superior (\"jun zi\") e dunha sociedade ben ordenada. Este home debe ser sabio, humano e animoso e estar impulsado polo concepto de xustiza, deixando ao lado o seu beneficio persoal. Outros conceptos asociados son o da rectitude, o termo medio e a virtude da humanidade (\"ren\"). Mencio afirmou que o home \u00e9 bo por natureza; esta tendencia idealista contraponse \u00e1 naturalista de Xun Zi, para quen o home \u00e9 malo e ego\u00edsta. O confucianismo foi adoptado como ideolox\u00eda oficial do estado no 136 a.C.. No s\u00e9culo XI apareceu o neoconfucianismo, que introduciu o estudo da natureza e do principio do home e das cousas.\nOs cinco cl\u00e1sicos (Liu Ching).\nTr\u00e1tase da recompilaci\u00f3n m\u00e1is antiga. No ano 213\u00a0a.\u00a0C. durante a dinast\u00eda Qin viuse afectada por unha queima de libros. Debido a esa circunstancia desapareceu o \"Yuejing\" (Libro da m\u00fasica).\nOs catro libros.\nM\u00e1is vinculada co propio \u00e9 a recompilaci\u00f3n posterior que se publicou por primeira vez como tal en 1190. As d\u00faas primeiras obras corresp\u00f3ndense aos cap\u00edtulos 42 e 31 do Li Chi.\nDoutrina.\nCulto aos antepasados.\nOs confucianos eran practicantes dun culto que xiraba arredor da adoraci\u00f3n dos devanceiros e aos poderes entre os que o ceo era o m\u00e1is claro. O Se\u00f1or no Alto (\"Shangdi\"), que se menciona \u00e1s veces, era algo m\u00e1is arcaico. Cando aparece nos textos dos Catro Libros, o Ceo \u00e9 un poder superior, nin personalizado nin tan separado do mundo. Non \u00e9 algo pasivo, xa que as ordes e as acci\u00f3ns prove\u00f1en del, mais non \u00e9 un deus de tipo xudeo-cristi\u00e1n. O Se\u00f1or do Alto aparece como unha divindade suprema nos \u00f3sos para adivi\u00f1aci\u00f3n da dinast\u00eda Zhou. Os textos confucianos, que se remontan a tempos antigos, menci\u00f3nano \u00e1s veces.\nO culto aos devanceiros \u00e9 de grande importancia. Implica a crenza de que as almas dos falecidos poden beneficiar ou castigar os seus descendentes. A s\u00faa evoluci\u00f3n posterior converteuno nun rito c\u00edvico simb\u00f3lico. Non obstante, nin Confucio nin Mencio falan desta forma de adoraci\u00f3n aos antepasados. Outro elemento importante no confucianismo \u00e9 o rei ou o emperador, tam\u00e9n chamado \"Fillo do Ceo\". El ser\u00eda o que mediar\u00eda entre o Ceo e os homes. O gobernante chin\u00e9s ten o mandato e con el a autoridade para realizar ritos.\nHarmon\u00eda co cosmos.\nSegundo o confucianismo, o home debe harmonizarse co cosmos, \u00e9 dicir, estar de acordo co ordenado polo ceo. Para iso, debe perfeccionarse a trav\u00e9s da introspecci\u00f3n e do estudo. Se ten \u00e9xito, ter\u00e1 co\u00f1ecemento de si mesmo e dos desexos do Ceo, o que o axudar\u00e1 a desenvolver o seu \"Li\", que significa ritos, cerimonias, xustiza e bos modos interiorizados. \"Li\" \u00e9 \u00fatil para desenvolver \"Ren\", que poder\u00eda traducirse como \"bos sentimentos para cos outros homes\". A pr\u00e1ctica de \"Ren\" asume as virtudes de \"Zhong\" e \"Shu\", que se traducen aproximadamente como \"lealdade\" e \"perd\u00f3n\", ou como \"fidelidade\" e \"compaix\u00f3n\". Se o home ten \"Ren\", pode practicar facilmente a xustiza, os bos principios, chamados \"Yi\".\nNo confucianismo, \"Yi\" oponse a \"Li\", sendo este \u00faltimo dun ton e graf\u00eda diferente de \"Li\" mencionado anteriormente que significa ritos ou cerimonia. \"Li\" fronte a \"Yi\" significa beneficio, ganancia, o que significa afastarse da xenerosidade que demanda \"Ren\".\nO home que practica as virtudes anteriores \u00e9 un \"Junzi\", un home superior. O termo procede das clasificaci\u00f3ns xer\u00e1rquicas que designaban os nobres e cabaleiros. Oponse a \"Shunin\", os plebeos. Non obstante, no confucianismo o termo destaca a superioridade moral, sen relaci\u00f3n coa orixe social. O \"Junzi\" ser\u00eda educado e xusto, a virtude ser\u00eda inherente nel e estar\u00eda sempre no Xusto Medio, o que indicaba a necesidade de moderaci\u00f3n en todo. Ademais, o \"Junzi\" co\u00f1ece e respecta os mandatos do Ceo e co\u00f1ece os seus.\nO confucianismo sost\u00e9n que hai poucos homes superiores e que a maior\u00eda est\u00e1n formados polos \"Xiaoren\", literalmente \"homi\u00f1os\". Son homes vulgares que non se elevan ao mellor da humanidade. Por iso, o home superior ten a misi\u00f3n de ocupar cargos p\u00fablicos a fin de dirixir a sociedade. Este punto \u00e9 importante xa que a posterior burocracia chinesa chegou a identificarse moito con esta idea, dando lugar a un grande esp\u00edrito de servizo nos bos tempos. Non obstante, en tempos de decadencia, tal e como v\u00edan os europeos no s\u00e9culo XIX, era en gran parte unha doutrina seca e hip\u00f3crita, moi afastada dos pensamentos do confucianismo.\nRitos funerarios.\nA morte dunha persoa pola cultura chinesa non significa en absoluto o cesamento da s\u00faa participaci\u00f3n na vida com\u00fan da familia. Hai unha relaci\u00f3n entre os vivos e os mortos. Os devanceiros, ademais de protexer a prosperidade tanto na felicidade como no ambiente social, tam\u00e9n a proporcionan no nivel econ\u00f3mico da unidade familiar.\nAdemais disto, dan \u00e1 familia a calidade de ser unha li\u00f1a continua de descendencia no canto de ser un \u00fanico n\u00facleo familiar. Os ritos funerarios chineses fan parte da tradici\u00f3n popular, unha tradici\u00f3n oral de dogmas e doutrinas, cun forte pasado clerical. A proba \u00e9 o feito de que os xam\u00e1ns das primeiras relixi\u00f3ns chinesas a\u00ednda se pod\u00edan atopar ata ben avanzado o s\u00e9culo XX.\nPolo tanto, o sistema relixioso chin\u00e9s \u00e9 unha integraci\u00f3n de varias relixi\u00f3ns tradicionais, entre as que destacan o budismo, o tao\u00edsmo e o confucianismo.\nRitos funerarios antes da morte.\nDesde a antig\u00fcidade, a sociedade tradicional chinesa estivo marcada por ritos ligados ao mundo da morte e os esp\u00edritos. Debido a isto, houbo numerosas pr\u00e1cticas que se levaban a cabo antes, durante e despois da morte f\u00edsica dunha persoa. Na fase en que o individuo en cuesti\u00f3n morr\u00eda hab\u00eda tres compo\u00f1entes que ter en conta:\nO reencontro do n\u00facleo familiar.\nCando se achega a morte dun anci\u00e1n, toda a familia debe xuntarse. Poden percorrer longas distancias para se reunir ao redor da s\u00faa cama para agardar a s\u00faa morte. Cando morre, todos choran, elim\u00ednanse todos os adornos da casa e col\u00f3case unha pancarta branca sobre a porta para notificar que se produciu unha morte nesa casa.\nCando algu\u00e9n morre, no momento en que o fai, o corpo l\u00e1vase. Despois de que o falecido se vista coa mellor roupa dispo\u00f1ible, tam\u00e9n \u00e9 perfumado e embalsamado. O falecido \u00e9 ent\u00f3n sentado na cadeira de maior calidade que se pode obter. Nesa posici\u00f3n l\u00e9vase a cabo o velorio.\nVelorio.\nDurante tres, cinco ou sete d\u00edas, dependendo da importancia social do falecido, o falecido mantense esperto. Notif\u00edcanse \u00e1 familia, aos amigo e aos criados se os te\u00f1en, e despois por orde xer\u00e1rquica (primeiro irm\u00e1n m\u00e1is vello, segundo irm\u00e1n m\u00e1is vello...), desp\u00eddense dela ou el con palabras de pesar e tristura. M\u00e1is tarde, os amigos desp\u00eddense por orde de privacidade e m\u00e1is tarde os criados.\nA familia e os amigos como cortes\u00eda adoitan traer alg\u00fans cartos para o enterro ou alg\u00fan tipo de ofrenda material. \u00c9 necesario que durante todo o per\u00edodo que dura este acto, haxa un parente pr\u00f3ximo sempre ao car\u00f3n do cadaleito que o garde.\nUnha vez feito este acto, o falecido col\u00f3case nun cadaleito constru\u00eddo cunha madeira arom\u00e1tica da zona; despois col\u00f3case sobre cabaletes ou sobre unha mesa con candeas acesas, pan, froitas e outras delicias. Despois c\u00f3brese cun pano branco, en que se pinta o h\u00f3spede do xeito m\u00e1is limitado posible. Durante os seguintes quince d\u00edas, o cadaleito \u00e9 visitado a diario pola noite por relixiosos ou sacerdotes que fan sacrificios e ofrecen oraci\u00f3ns, traen moitos papeis con debuxos de mercador\u00edas que o falecido debe (ou quere) obter no al\u00e9n e qu\u00e9imanos. Nalgunhas cordas col\u00f3canse colares con contas que se dispo\u00f1en para tal fin no cuarto como ofrenda, e despois berran para enviaren os mortos ao ceo.\nHai cinco graos de loito. \u00dasanse roupas de diferentes cores segundo a relaci\u00f3n que tiveron co falecido: branco, negro, azul e verde. Os familiares est\u00e1n vestidos cun pano branco composto de la cr\u00faa, se a s\u00faa posici\u00f3n \u00e9 suficientemente alta, ou do chamado lenzo cru, composto por li\u00f1o, xute ou algod\u00f3n tinguido. Os amigos e os familiares m\u00e1is afastados s\u00f3 deber\u00edan levalo ata o momento do enterro, m\u00e1is tarde \u00e9 a s\u00faa escolla. Non poden levar traxes de pel de animais, porque a persoa morta poder\u00eda verse obrigada a reencarnarse nese animal.\nEnterro.\nUnha vez rematados os quince d\u00edas, c\u00f3llese o cadaleito e l\u00e9vase para a chaira en procesi\u00f3n con m\u00fasicos xunto con todos os familiares, criados e amigos que levan candeas. Canto m\u00e1is grande \u00e9 a procesi\u00f3n, m\u00e1is importante \u00e9 o enterrado (nalg\u00fans enterros de xente moi rica contrat\u00e1banse choradores). Cando chegan ao lugar, o cad\u00e1ver ent\u00e9rrase nun cadaleito m\u00e1is elaborado e, no canto dunha l\u00e1pida, plantan un pi\u00f1eiro, dos que os cemiterios est\u00e1n cheos, e nunca m\u00e1is o tocan se morre porque o toman por algo sagrado. Queiman sobre a sepultura papeis funerarios onde est\u00e1n pintados cabalos, prata, ouro, escravos etc., para que o falecido poida dispor deles na outra vida. Unha vez enterrados, faise un gran banquete e festa, xa que se cre que coa alegr\u00eda que o celebran, o finado ser\u00e1 recibido no al\u00e9n. A cerimonia deber\u00eda ser pechada por un mestre de budismo ou tao\u00edsmo. Durante un per\u00edodo de 49 d\u00edas, cada sete d\u00edas, con respecto \u00e1 data do enterro, a familia ten que ir ofrecer o sacrificio dos papeis pintados de novo. Os encontros cel\u00e9branse sempre cada n\u00famero impar de d\u00edas porque os n\u00fameros pares se consideran ocasi\u00f3ns alegres.\nCremaci\u00f3n.\nNos \u00faltimos anos tam\u00e9n aumentou a popularidade da cremaci\u00f3n como rito funerario. Todos os rituais, ag\u00e1s o momento da cremaci\u00f3n no canto do enterro, son moi similares unha vez realizadas todas as oraci\u00f3ns necesarias polo sacerdote designado para a ocasi\u00f3n. Despois de que o corpo \u00e9 incinerado, os membros da familia recollen os \u00f3sos con paus e col\u00f3canos nun columbario.\nUn novo devanceiro.\nNon se completa ning\u00fan rito funerario se o ritualizado non se coloca na s\u00faa nova posici\u00f3n post-mortem como antepasado da familia. A urna (neste \u00faltimo caso) cunha fotograf\u00eda, que \u00e9 a que normalmente se incluir\u00eda no altar ancestral da casa.\nMetaf\u00edsica.\nNos ditos de Confucio at\u00f3pase a primeira vista un car\u00e1cter \u00e9tico e moral que desenvolve en amplitude o autor, mais no fondo desta doutrina est\u00e1 o aspecto metaf\u00edsico. O concepto \"li\" significa cerimonia, que na s\u00faa acepci\u00f3n com\u00fan se entende como bos modos; \u00abunha eficacia para transformar as relaci\u00f3ns humanas\u00bb. A cerimonia \u00e9 o rito a que todos os cidad\u00e1ns asisten, e fano para render homenaxe aos seus devanceiros m\u00e1is achegados, por exemplo o pai, a nai, os av\u00f3s etc. Por unha banda, este concepto componse da dimensi\u00f3n \u00e9tica e pol\u00edtica; pola outra, ten por obxecto \"librar\" o individuo de \"problemas\" aloxados na psique ou complexos no inconsciente que o psicanalista Carl G. Jung chama \"esp\u00edritos\". Estes est\u00e1n relacionados con doenzas psic\u00f3xenas, como trastornos de tipo hist\u00e9rico, que son causados por conflitos psicol\u00f3xicos, a maior\u00eda inconscientes, que \u00e1 s\u00faa vez est\u00e1n ligados ao conflito subxectivo, e estes rem\u00f3ntanse \u00e1s lembranzas da infancia: \u00abAs consecuencias psicol\u00f3xicas que implican aos proxenitores son tan fortes que en moitos pobos se creou todo un sistema arredor do culto aos mortos\u00bb. Nestas relaci\u00f3ns art\u00e9llase o culto aos mortos, pois \u00e9 o xeito de liberar ou aliviar estes complexos do inconsciente. C\u00f3mpre sinalar que as\u00ed como ocorre nun individuo o alivio dos complexos, tam\u00e9n ten lugar no social cando a cerimonia \u00e9 o medio polo que efectivamente se transforman as relaci\u00f3ns.\nNos analectas aparece unha figura constante que se interpreta como se se tratase dun deus, unha divindade que domina ou ordena dalg\u00fan xeito a vida social e a vida individual de cada persoa baixo a s\u00faa vontade. Uns ch\u00e1mano \"deus ceo\", outros como Confucio s\u00f3 \"ceo\", pois para el, o \"ceo\" \u00e9 algo que est\u00e1 enriba:\nA interpretaci\u00f3n m\u00e1is com\u00fan deste concepto na filosof\u00eda de Confucio remite a pensar erradamente que o ceo \u00e9 un deus, mais en xeral as crenzas orientais son ateas e pensan m\u00e1is en \"enerx\u00edas\" que en \"deuses\". \u00c9 dicir, Confucio non pensaba no ceo como externo ao individuo, sen\u00f3n que o ceo est\u00e1 nel mesmo: denota a parte superior, o m\u00e1is alto, o que est\u00e1 enriba da persoa, a s\u00faa cabeza (cerebro):\nA antiga lingua oriental ent\u00e9ndese e pres\u00e9ntase simbolicamente. A sentenza de Confucio \"ao estudar o de abaixo cheguei a comprender o de enriba\" ent\u00e9ndese aqu\u00ed \"agnihotra\"; \u00e9 por unha parte un ritual hind\u00fa polo que se ofrece un sacrificio ao lume e por outra un lume (como enerx\u00eda) interno que mediante a meditaci\u00f3n se concentra no ventre, e tam\u00e9n por este mesmo exercicio sobe e chega \u00e1 parte m\u00e1is alta do corpo. Dentro das escolas do pensamento oriental est\u00e1 presente a idea dun lume (ou tam\u00e9n pode entenderse como dinamismo) que se estende por todo o corpo e que se relaciona dalg\u00fan xeito coa harmon\u00eda da persoa e o cosmos.\nOutro concepto art\u00e9llase tam\u00e9n en referencia \u00e1 cerimonia, o concepto \"Shu\" (parecerse), pois este atravesa e unifica a moral de Confucio.\nEsta \u00faltima idea caracter\u00edzase por ser universal en canto que abrangue a esfera do moral, e ademais de unificar toda a moral, ten outra dimensi\u00f3n aqu\u00ed entendida desde a f\u00edsica te\u00f3rica en palabras de Eli de Gortari, onde sinala que un s\u00f3 electron ocupa todo o espazo. \"Cada part\u00edcula enche todo o sistema por ela mesma, e polo tanto, ten a propiedade de ser polit\u00f3pica, \u00e9 dicir, ten simultaneamente unha multitude de localizaci\u00f3ns espaciais diferentes\". Esta propiedade da part\u00edcula tam\u00e9n se acha na subxectividade humana, onde o espazo e o tempo son d\u00faas intuici\u00f3ns puras do entendemento humanos que son, tam\u00e9n, condici\u00f3ns subxectivas necesarias para a representaci\u00f3n de intuici\u00f3ns externas que constit\u00faen o co\u00f1ecemento humano, ou sexa, as\u00ed como a part\u00edcula esgota o espazo dentro do seu mesmo sistema, a conciencia abrangue tanto o tempo e o espazo en infinitude como intuici\u00f3ns sensibles \"a priori\" para o entendemento humano.\nA sociedade no confucianismo.\nO confucianismo ve s\u00f3 o hombre realizado en canto ser social que ocupa un posto e desempe\u00f1a unha funci\u00f3n, non como un ser illado. Na idea confucianista da sociedade ut\u00f3pica, a xerarqu\u00eda non \u00e9 s\u00f3 social, sen\u00f3n tam\u00e9n moral. Na antiga China, a familia non era un n\u00facleo reducido, sen\u00f3n un gran clan, moitos dos seus membros viv\u00edan baixo un mesmo teito, reco\u00f1ec\u00edan un antergo en com\u00fan e manti\u00f1an v\u00ednculos con outros grupos da mesma orixe.\nUnha familia as\u00ed era unha prefiguraci\u00f3n do Estado. As\u00ed, a familia era vista como un pequeno reino con xerarqu\u00edas, protocolos e m\u00e9todos de goberno, e o Estado como unha gran familia na que debe haber afectos, relaci\u00f3ns e obrigas morais. Na familia, os membros est\u00e1n xerarquizados mediante un complexo sistema. Para o confucianismo, o aprecio, o amor e as relaci\u00f3ns que hab\u00eda entre os membros deb\u00edan estar graduadas segundo cada persoa, o seu posto etc. En consecuencia, hab\u00eda termos para representar o amor polos pais ou piedade filial (\"Xiao\"), o amor dos pais polos seus fillos (\"Ci\") etc.\nA aprendizaxe do home superior inici\u00e1base na familia e o home poder\u00e1 dificultosamente gobernar o Estado se non pode gobernar primeiro a s\u00faa familia.\nA pesar do anterior, para os confucianistas todos os homes son de natureza basicamente igual, independente da s\u00faa posici\u00f3n ou lugar de nacemento. Por\u00e9n, non poden manterse iguais xa que ser\u00eda prexudicial para o bo funcionamento social.\nM\u00e9todos do confucianismo.\nOs medios para alcanzar a m\u00e1xima excelencia ou \"Zhi shan\" eran dous: o estudo e a introspecci\u00f3n, entendida como un ollar para dentro, \u00e9 dicir, o co\u00f1ecemento pleno dun mesmo.\nO estudo dos textos antigos e das lecci\u00f3ns dos sabios e a natureza \u00e9 a base da mellora individual. Ademais, serve como soporte para a introspecci\u00f3n porque o home debe ver que hai bo dentro del e desenvolvelo. A bondade natural humana, capital no ensino de Mencio, parte do mesmo principio de que o bo se atopa dentro do home e que debe ser descuberto empregando a introspecci\u00f3n. As\u00ed, un home superior poder\u00e1 obter \"Ren\" e \"Li\".\nO confucianismo tam\u00e9n d\u00e1 grande importancia aos ritos. Ao ser unha forma de conservar o pasado m\u00edtico que foi legado, o confucianismo apoia que se sigan practicando e d\u00e1lles novos valores. Eran vistos polos confucianistas como un s\u00edmbolo de xerarqu\u00eda e de poder. Ademais, son un m\u00e9todo de autodisciplina e dominio dun mesmo, ao facer que o individuo deba realizar algo dun xeito preciso.\nOs ritos garantes que a sociedade e o Estado funcionen correctamente, xa que as acci\u00f3ns do goberno deben ter orde e xerarqu\u00eda.\nExtensi\u00f3n do confucianismo.\nO confucianismo sobreviviu \u00e1 s\u00faa supresi\u00f3n durante a dinast\u00eda Qin grazas en parte ao descubrimento de obras cl\u00e1sicas ocultas nas paredes da casa dun erudito. Despois de Qin, coa nova dinast\u00eda Han, o estudo das obras cl\u00e1sicas do confucianismo converteuse na base do sistema de exames do goberno e do plan educativo. Non se presentou ningunha tentativa seria para o substitu\u00edr ata o movemento do Catro de Maio (4 de maio de 1919), no s\u00e9culo XX.\nDespois da s\u00faa reformulaci\u00f3n como neoconfucianismo de Zhu no s. XI, con Wang Yangming e outros neoconfucianos, tam\u00e9n se aceptou como filosof\u00eda de estado en Corea e no Xap\u00f3n. Corea, coa dinast\u00eda Joseon, chamouse \u00abestado confucianizado\u00bb."}
{"id": "18492", "revid": "72012", "url": "https://gl.wikipedia.org/wiki?curid=18492", "title": "Troia", "text": "Troia (, \"Troia\" ou \u03a4\u03c1\u03bf\u03af\u03b1\u03c2, \"Troias\" e , \"Ilion\" ou , \"Ilios\"; e ; Hitita: \ud808\udf37\ud808\udcfe\ud808\uddfb\ud808\udead \"Wilusa\" ou \ud808\udeeb\ud808\ude92\ud808\udd3f\ud808\udead \"Truwisa\"; ) foi unha cidade tanto hist\u00f3rica como lendaria, no extremo noroeste da rexi\u00f3n co\u00f1ecida a finais de antig\u00fcidade cl\u00e1sica como Asia Menor, agora co\u00f1ecida como Anatolia na Turqu\u00eda moderna, xusto ao sur da boca suroeste do estreito dos Dardanelos e o noroeste do Monte Ida. A localizaci\u00f3n actual \u00e9 co\u00f1ecida como Hisarlik. Foi o escenario da guerra de Troia descrita no Ciclo troiano, en particular na \"Il\u00edada\", un dos dous poemas \u00e9picos atribu\u00eddos a Homero, quen a compuxo ao redor do s\u00e9culo IX ou VIII a.C., a\u00ednda que cont\u00e9n material m\u00e1is antigo. Homero tam\u00e9n fai referencia a Troia na \"Odisea\". A lenda hom\u00e9rica de Troia foi continuada polo poeta romano Virxilio na \"Eneida. A evidencia m\u00e9trica da \"Il\u00edada\" e da \"Odisea\" suxire que o nome (\"Ilion\") anteriormente comezaba co digamma: (\"Wilion\"); este tam\u00e9n \u00e9 apoiado polo nome hitita para o que se cre que \u00e9 a mesma cidade, Wilusa.\nA Troia hist\u00f3rica estaba situada no estreito dos Dard\u00e1nelos (Helesponto), entre os r\u00edos Escamandro (ou Xanto) e Simois, e ocupaba unha posici\u00f3n estrat\u00e9xica no acceso ao Mar Negro (Ponto Euxino).\nHistoria.\nTroia (\u00cdlion), cidade que, de acordo coa lenda grega, na narrativa de Homero na Il\u00edada, foi capturada polos gregos que ti\u00f1an por rei e xefe a Agamen\u00f3n, despois dun sitio de dez anos. A Troia hist\u00f3rica foi descoberta por Heinrich Schliemann (1822-1890), en Hissarlik, no noroeste da Asia Menor, poucas millas no interiro do continente, a partir do mar Exeo. Schliemann era un comerciante alem\u00e1n rico que dedicou os \u00faltimos 20 anos de vida \u00e1 busca da cidade lendaria. As escavaci\u00f3ns que dirixiu el entre 1870 e 1890, e por outros, posteriormente, revelaron nove per\u00edodos de ocupaci\u00f3n. Os primeiros cinco pertencen \u00e1 Idade de Bronce, entre 3000 e 2000 a. C. Troia II, en particular, foi unha comunidade que floreceu, con magn\u00edficas fortificaci\u00f3ns e construci\u00f3ns dom\u00e9sticas, mais acabou sendo destru\u00edda por un grande incendio. Troia VI foi palco do influxo de novos colonizadores, que trouxeron cabalos, por\u00e9n un terremoto arrasou a cidade, por volta do ano 1700 a. C.\nSeguiu Troia VII, que se identifica coa Troia de Homero, e que enfrontou a esta cidade coa grega de Micenas, por volta do ano 1000 a. C. Tivo unha fase curta, pois a cidade logo foi destru\u00edda por un incendio. As indicaci\u00f3ns son de que ese non foi un desastre accidental e de que estaba vinculado \u00e1 captura da cidade por inimigos. Permaneceu desocupada probabelmente durante 400 anos, at\u00e9 o xurdimento de Troia VIII. Troia IX foi estabelecida no per\u00edodo romano.\nCine.\nA historia da guerra de Troia foi levada ao cine en varias ocasi\u00f3ns."}
{"id": "18493", "revid": "1822", "url": "https://gl.wikipedia.org/wiki?curid=18493", "title": "Cabalo de Troia", "text": "O cabalo de Troia \u00e9 un enxe\u00f1o descrito na obra de Homero \"A Odisea\".\nA lenda.\nAs forzas gregas que asediaron Troia durante dez anos non puideron superar as altas murallas que a defend\u00edan. Tras tantos anos de guerra, Odiseo (chamado Ulises polos latinos), o m\u00e1is astuto dos mortais, prop\u00faxolles aos xefes gregos constru\u00edr un enorme cabalo de madeira cunha barriga onde caber\u00e1n os m\u00e1is valorosos heroes gregos. A frota grega retirouse \u00e1 pr\u00f3xima illa de T\u00e9nedos, tras queimar o campamento para que os troianos o advertiran e sa\u00edran confiados ao campo. Un grego, finx\u00edndose fuxitivo, quedar\u00eda f\u00f3ra e contar\u00edalles aos troianos que este cabalo estaba consagrado \u00e1 deusa Atenea.\nOs troianos, grandes crentes nos deuses, caeron no engano. Aceptaron o cabalo para ofrendalo aos deuses, ignorando que era unha trampa dos gregos para traspasar as s\u00faas murallas, que tiveron que derribar parcialmente dado o gran tama\u00f1o do mesmo. Dentro do cabalo escond\u00edase un selecto grupo de soldados. Unha vez o cabalo dentro de Troia, os soldados ocultos nel abriron as portas da cidade, e tras isto invadiron, destru\u00edron e queimaron Troia.\nEste episodio \u00e9 narrado n\"'A Odisea\", o poema atribu\u00eddo a Homero, que relata partes da Guerra de Troia segundo conta as aventuras do heroe grego Odiseo no seu regreso \u00e1 s\u00faa patria, \u00cdtaca. E tam\u00e9n alude a el Virxilio na \"Eneida\"."}
{"id": "18494", "revid": "23204", "url": "https://gl.wikipedia.org/wiki?curid=18494", "title": "Lago Titicaca", "text": "O Lago Titicaca, con cerca de 8300\u00a0km\u00b2, \u00e9 o maior lago de Am\u00e9rica do Sur. Situandose a 3821 m por enriba do nivel do mar, \u00e9 o m\u00e1is alto lago comercialmente naveg\u00e1bel do mundo.\nLocalizaci\u00f3n e caracter\u00edsticas.\nLocalizado no altiplano dos Andes, na fronteira do Per\u00fa e Bolivia, ten unha profundidade media de 140 a 180 m, e unha profundidade m\u00e1xima de 280 m. A s\u00faa orixe d\u00e9bese \u00e1 recesi\u00f3n dos glaciares e \u00e1 formaci\u00f3n no Plistoceno Inferior dunha fosa tect\u00f3nica que ocupou o actual Titicaca.\nM\u00e1is de 25 r\u00edos desaugan no lago Titicaca, e o lago ten 41 illas, algunhas densamente poboadas.\nO Titicaca \u00e9 interesante pola poboaci\u00f3n que viven nos Uros, un conxunto de nove illas artificiais, que se converteron nunha grande atracci\u00f3n tur\u00edstica no Per\u00fa, traendo excursi\u00f3ns desde a cidade de Puno, no Per\u00fa. Outra illa, Taquile, \u00e9 outra grande atracci\u00f3n tur\u00edstica, presentando unha comunidade ind\u00edxena. Os habitantes de Taquile son co\u00f1ecidos polos seus produtos t\u00e9xtiles feitos \u00e1 man, considerados entre as manufacturas de mellor cualidade do Per\u00fa.\nO lago Titicaca \u00e9 alimentado pola auga das chuvias e polo desxeo dos glaciares que rodean o altiplano. \u00c9 fonte do r\u00edo Desaguadero, que corre para o sur a trav\u00e9s de Bolivia at\u00e9 o Lago Poop\u00f3; no entanto, este afluente \u00e9 respons\u00e1bel polo menos do cinco por cento da perda de auga, o resto evap\u00f3rase debido aos ventos intensos e \u00e1 exposici\u00f3n extrema \u00e1 luz do Sol nesta altitude.\nA orixe do nome \"Titicaca\" \u00e9 desco\u00f1ecida; foi traducido como \"Pedra do Puma\", combinando palabras do quechua e do aimar\u00e1. Localmente, o lago \u00e9 co\u00f1ecido con diversos nomes.\nComo a parte sueste do lago est\u00e1 separada do resto do lago polo estreito de Tiquina, os bolivianos chaman esa pequena parte \"Lago Huinaymarca\", e a parte maior \"Lago Chucuito\". No Per\u00fa, esas partes pequena e grande co\u00f1\u00e9cense como \"Lago Peque\u00f1o\" e \"Lago Grande\", respectivamente."}
{"id": "18495", "revid": "22570", "url": "https://gl.wikipedia.org/wiki?curid=18495", "title": "VRAM", "text": "VRAM (\"Video Random Access Memory\") \u00e9 unha memoria de dobre porto de transferencia que se emprega no hardware gr\u00e1fico de alta resoluci\u00f3n, usada polos adaptadores de v\u00eddeo. A diferenza da memoria RAM a esta memoria pode acceder \u00e1 vez o monitor e o procesador da tarxeta gr\u00e1fica co que permite mellor rendemento gr\u00e1fico que a DRAM, a\u00ednda que \u00e9 m\u00e1is cara."}
{"id": "18496", "revid": "1505", "url": "https://gl.wikipedia.org/wiki?curid=18496", "title": "Lago Constanza", "text": "O lago de Constanza (alem\u00e1n: \"Bodensee\") \u00e9 un lago atravesado polo r\u00edo Rin.\nHistoria.\nO Lago de Constanza foi mencionado por primeira vez polo xe\u00f3grafo hisp\u00e1nico Pomponio Mela, ao redor do ano 43 a.C., observando que o Rin atravesaba dous lagos, aos que lles deu os nomes latinos de \"Lacus Venetus\" (hoxe \"Obersee\") e \"Lacus Acronius\" (hoxe \"Untersee\"). Plinio o Vello usou o nome \"Lacus Brigantinus\", por mor da cidade romana de \"Brigantium\" (hoxe Bregenz).\nXeograf\u00eda.\nSit\u00faase na fronteira de Alema\u00f1a ao norte, de Austria ao leste e de Su\u00edza ao sur, destacando ademais o enclave da cidade alem\u00e1 de Constanza na marxe su\u00edza. O Lago ba\u00f1a os \"L\u00e4nder\" alem\u00e1ns de Baden-W\u00fcrttemberg e de Baviera, e os cant\u00f3ns su\u00edzos de Turgovia e Sankt Gallen.\nA s\u00faa \u00e1rea \u00e9 de 536 km\u00b2, calculada de novo en 2004, xa que o valor tradicional era de 571\u00a0km\u00b2 e correspond\u00eda co nivel hidrol\u00f3xico m\u00e1ximo e non co seu nivel medio. O lago est\u00e1 situado 395 m por riba do nivel do mar e \u00e9 o terceiro maior lago da Europa Central, despois do Lago Balaton e do L\u00e9man. A s\u00faa maior profundidade \u00e9 de 252 m, no medio da s\u00faa parte oriental (\"Obersee\"). O seu volume \u00e9 de aproximadamente 55 km\u00b3.\nO lago ten catro partes: \"Obersee\", \"\u00dcberlinger See\", \"Zeller See\" e \"Untersee\". O Rin entra no lago polo sueste, a trav\u00e9s do Obersee, na cidade de Constanza, e do Untersee, sa\u00edndo do lago preto de Stein am Rhein. O lago de Constanza fornece de auga a varias cidades do sur de Alema\u00f1a.\nO lago de Constanza foi formado polo glaciar do Rin durante a Era glacial. O Rin, o Bregenzer Ache, e o Dornbirner Ache transportan sedimentos dos Alpes para o lago, diminu\u00edndo as\u00ed gradualmente a profundidade do lago no sueste.\nCuriosidade xeogr\u00e1fica.\nNon existe un acordo legal sobre onde pasan as fronteiras da Su\u00edza, Alema\u00f1a e Austria no lago. Mentres que a Su\u00edza mant\u00e9n a idea de que a fronteira pasa polo medio do lago, a Austria considera que o lago est\u00e1 suxeito ao condominio dos tres Estados nas s\u00faas marxes. Alema\u00f1a mant\u00e9n unha opini\u00f3n ambigua. Cuesti\u00f3ns legais relacionadas coa circulaci\u00f3n de barcos e pesca son rexidas en tratados separados.\nCidades ba\u00f1adas.\nAlema\u00f1a.\nA partir da entrada do Rin, na marxe norte ou dereita.\nNo \"Obersee\" e \"\u00dcberlinger See\"\nNo \"Untersee\"\nSu\u00edza.\nDa entrada do Rin, na marxe sur ou esquerda:\nNo \"Obersee\"\nNo \"Rin\"\nNo \"Untersee\""}
{"id": "18497", "revid": "88628", "url": "https://gl.wikipedia.org/wiki?curid=18497", "title": "Capricho", "text": "Un capricho en arte, e especialmente na pintura dos s\u00e9culos XVII e XVII, \u00e9 unha obra na que o autor se aparta dos modelos acad\u00e9micos que utiliza habitualmente para rachar coas regras e crear un traballo extravagante ou caprichoso. Tam\u00e9n en m\u00fasica, unha peza composta con liberdade ch\u00e1mase capricho.\nV\u00e9xase tam\u00e9n.\nCapricho (m\u00fasica)"}
{"id": "18498", "revid": "112903", "url": "https://gl.wikipedia.org/wiki?curid=18498", "title": "Lei de Grimm", "text": "En fon\u00e9tica hist\u00f3rica d\u00e1se o nome de Lei de Grimm a unha tendencia fon\u00e9tica descuberta en 1822 por Jacob Grimm que d\u00e1 conta das principais correspondencias entre as linguas xerm\u00e1nicas por unha mutaci\u00f3n acontecida no protoxerm\u00e1nico:\nEsta lei non explicaba certas excepci\u00f3ns e foi completada posteriormente pola lei de Verner, que ten en conta a posici\u00f3n do acento.\nAdemais dos resultados da propia lei, a Lei de Grimm foi moi importante porque abriu un cami\u00f1o de investigaci\u00f3n e xustificou o principio da regularidade das leis fon\u00e9ticas, a partir do cal se desenvolveu a fon\u00e9tica hist\u00f3rica e comparada."}
{"id": "18499", "revid": "23204", "url": "https://gl.wikipedia.org/wiki?curid=18499", "title": "Lei de Verner", "text": "En fon\u00e9tica hist\u00f3rica dase o nome de Lei de Verner a unha tendencia fon\u00e9tica formulada en 1875 por Karl Verner que permitiu completar a lei de Grimm sobre a mutaci\u00f3n en xerm\u00e1nico e dar conta de aparentes excepci\u00f3ns a esa lei.\nK. Verner demostrou que esas excepci\u00f3ns son regulares se se tomar en conta a posici\u00f3n do acento, dado que a pasaxe das aspiradas xordas do xerm\u00e1nico com\u00fan \u00e1s aspiradas sonoras s\u00f3 ten lugar cando a s\u00edlaba precedente leva o acento tonal indoeuropeo.\nA descuberta desta lei veu apoiar a tese da regularidade das mudanzas fon\u00e9ticas defendida polos neogram\u00e1ticos."}
{"id": "18500", "revid": "22570", "url": "https://gl.wikipedia.org/wiki?curid=18500", "title": "Verbo depo\u00f1ente", "text": "Un verbo depo\u00f1ente en lat\u00edn \u00e9 o que ten forma pasiva e sentido activo ou medio. O nome d\u00e9ronllelo os gram\u00e1ticos latinos, de \"deponere\", \"depor\", \"abandonar\", porque \"abandonaran\" o sentido pasivo.\nEn xeral, aos verbos depo\u00f1entes corresp\u00f3ndenlles en galego verbos intransitivos ou reflexivos, ou mesmo transitivos: \"morior\", \"morrer\"; \"potior\", \"apoderarse de\"; \"sequior\", \"seguir\"."}
{"id": "18504", "revid": "1131", "url": "https://gl.wikipedia.org/wiki?curid=18504", "title": "Templo de Artemisa en \u00c9feso", "text": "O Templo de Artemisa ou a\u00ednda Templo de Diana \u00e9 unha das sete marabillas do mundo antigo. Foi o maior templo do mundo antigo, e durante moito tempo o m\u00e1is significante feito da civilizaci\u00f3n grega e a cultura helen\u00edstica. Foi constru\u00eddo en tributo a Artemisa, a deusa grega da Caza e protectora dos animais salvaxes e tam\u00e9n irm\u00e1 de Apolo. O Templo de Artemisa est\u00e1 situado en \u00c9feso (actual Turqu\u00eda), que fora o porto naval m\u00e1is rico da Asia Menor.\nConstruci\u00f3n.\nEste templo foi constru\u00eddo primeiramente no S\u00e9culo VI a.C., composto de 127 columnas de m\u00e1rmore, con 20 metros (60 p\u00e9s) de altura cada unha. Douscentos anos m\u00e1is tarde foi destru\u00eddo por un grande incendio e re-erguido por Alexandre o Grande. Actualmente soamente unha solitaria columna dese magn\u00edfico templo se mant\u00e9n, pois fora novamente destru\u00eddo por terremotos e saqueadores.\nO Templo de Artemisa foi erguido en 450 a.C. por Creso, rei da Lidia, na cidade de \u00c9feso (Epheseus), na Asia Menor (actual Turqu\u00eda). Homenaxeaba a deusa dos bosques Artemisa, chamada Diana polos romanos. Os colonizadores gregos encontraron que os habitantes da zona daban culto a unha deusa, a cal identificaron como Artemisa. Eles ent\u00f3n constru\u00edron un pequeno templo que foi reconstru\u00eddo e aumentado moitas veces. Soamente na cuarta ampliaci\u00f3n, o Templo foi inclu\u00eddo na listaxe das marabillas do mundo. O templo levou cerca de 120 anos para ser terminado. Med\u00eda 138 metros de comprimento, por 71,5 metros de largura, con columnas de 19,5 metros de altura e era famoso polas obras de arte, entre elas a escultura da deusa en \u00e9bano, ouro, prata e pedra preta. Foi destru\u00eddo d\u00faas veces: a primeira en 356 a.C. (na noite do nacemento de Alexandre o Grande), nun incendio causado por un man\u00edaco, Her\u00f3strato; a segunda no s\u00e9culo III a.C., por un ataque dos godos. Quedaron algunhas esculturas e obxectos, que hoxe est\u00e1n no Museo Brit\u00e1nico, en Londres.\nV\u00e9xase tam\u00e9n.\nLigaz\u00f3ns externas.\nAs maiores fontes de informaci\u00f3n hist\u00f3rica sobre o templo son:"}
{"id": "18505", "revid": "98629", "url": "https://gl.wikipedia.org/wiki?curid=18505", "title": "Modelo autorregresivo de media m\u00f3bil", "text": "En estat\u00edstica, os modelos autorregresivos de media m\u00f3bil (\"AutoRegressive Moving Average models\", ARMA en ingl\u00e9s), \u00e1s veces chamados modelos Box-Jenkins por George Box e F. M. Jenkins, son tipicamente aplicados a series temporais de datos.\nDada unha serie temporal de datos \"X\"\"t\", ent\u00f3n, o modelo ARMA \u00e9 unha ferramenta para entender e, \u00f3 mellor, predicir futuros valores da serie. O modelo est\u00e1 formado por d\u00faas partes, unha parte autorregresiva (AR) e outra de media m\u00f3bil (MA). O modelo \u00e9 normalmente referenciado como un modelo ARMA(\"p\",\"q\"), onde \"p\" \u00e9 a orde da parte autoregresiva, e \"q\" \u00e9 a orde da parte de media m\u00f3bil.\nModelo autorregresivo.\nA notaci\u00f3n AR(\"p\") ref\u00edrese a un modelo autorregresivo de orde \"p\". Un modelo AR(\"p\") pode escribirse como\nonde formula_2 son os par\u00e1metros do modelo, formula_3 \u00e9 unha constante e formula_4 \u00e9 un termo de erro. O termo constante \u00e9 omitido por moitos autores por motivos de simplificaci\u00f3n.\nUn modelo autorregresivo \u00e9 esencialmente un filtro IIR (infinite impulse response filter), cunha certa interpretaci\u00f3n adicional.\nD\u00e9bese ter en conta que \u00e9 necesario impor certas restrici\u00f3ns aos valores dos par\u00e1metros deste modelo para que funcione correctamente estacionario. Por exemplo, nun modelo AR(1), se |\u03c61| &gt; 1 o modelo non ter\u00e1 un bo comportamento.\nExemplo: Un proceso AR(1).\nAn AR(1)-Process is given by\nonde formula_4 \u00e9 un proceso de ru\u00eddo branco con media cero e varianza formula_7.\n(Nota: O sub\u00edndice en formula_8 foi omitido.) O proceso \u00e9 de covariaza estacionaria se formula_9. Se formula_10 ent\u00f3n formula_11 ten unha ra\u00edz unitaria. O c\u00e1lculo da esperanza de formula_11 \u00e9 directo. Asumindo a covarianza estacionaria temos\nent\u00f3n:\nonde formula_15 \u00e9 a media. A varianza \u00e9:\nA funci\u00f3n de autocorrelaci\u00f3n v\u00e9n dada por:\nP\u00f3dese ver que a funci\u00f3n de autocorrelaci\u00f3n decrece cun intervalo de decrecemento de formula_18.\nA funci\u00f3n de densidade espectral \u00e9 a transformada de Fourier da funci\u00f3n de autocorrelaci\u00f3n. En termos discretos esta ser\u00eda a transformada de Fourier de tempo discreto:\nEsta expresi\u00f3n cont\u00e9n aliasing debido \u00e1 natureza discreta de formula_20. Se asumimos que o intervalo de mostraxe \u00e9 moito menor que o intervalo de decrecemento (formula_21), ent\u00f3n podemos utilizar unha aproximaci\u00f3n continua a formula_22:\nque d\u00e1 un perfil Lorentzian para a densidade espectral:\nonde formula_25 \u00e9 a frecuencia angular asociada co intervalo de decrecemento formula_26.\nUnha expresi\u00f3n alternativa para formula_11 p\u00f3dese obter substitu\u00edndo primeiro formula_28 por formula_29 na ecuaci\u00f3n de definici\u00f3n. Continuando este proceso N veces obtemos:\nCando N tende a infinito, formula_31 tende a cero e:\nVese que formula_11 \u00e9 ru\u00eddo branco convolucionado con formula_34 m\u00e1is a constante da media. Polo teorema do l\u00edmite central, formula_11 ser\u00e1 distribu\u00eddo normalmente como calquera mostra de formula_11 que \u00e9 m\u00e1is grande que o intervalo de decrecemento da funci\u00f3n de autocorrelaci\u00f3n.\nModelo de medias m\u00f3biles.\nA notaci\u00f3n MA(\"q\") ref\u00edrese a un modelo de media m\u00f3bil de orde \"q\".\nonde \u03b81, ..., \u03b8\"q\" son os par\u00e1metros do modelo e \u03b5t, \u03b5t-1... son, de novo, os termos de erro. Un modelo de medias m\u00f3biles \u00e9 esencialmente un filtro FIR (finite impulse response filter), con certa interpretaci\u00f3n adicional.\nModelo autorregresivo de media m\u00f3bil.\nA notaci\u00f3n ARMA(\"p\", \"q\") ref\u00edrese a un modelo con \"p\" termos autorregresivos e \"q\" termos de media m\u00f3bil. Este modelo combina os modelos AR e MA,\nNota sobre os termos de erro.\nOs termos de erro \u03b5t as\u00famese normalmente que son variables iid (variables aleatorias independentes identicamente-distribu\u00eddas) mostreadas dunha distribuci\u00f3n normal con media cero: \u03b5t ~ N(0,\u03c32) onde \u03c32 \u00e9 a varianza. Estas suposici\u00f3ns poden ser fr\u00e1xiles e se non se cumpren poden cambiar as propiedades do modelo. De feito, un cambio na suposici\u00f3n da independencia e distribuci\u00f3n id\u00e9ntica poder\u00eda dar lugar a unha substancial diferenza.\nEspecificaci\u00f3n en termos do operador retardo (lag operator).\nNalg\u00fans textos os modelos son especificados en termos do operador retardo \"L\". Nestes termos, o modelo AR(\"p\") v\u00e9n dado por\nonde \u03c6 representa o polinomio\nUn modelo MA(\"q\") v\u00e9n dado por\nonde \u03b8 representa o polinomio\nPor \u00faltimo, o modelo combinatorio ARMA v\u00e9n dado por\nou de xeito m\u00e1is conciso,\nModelos de axuste (Fitting models).\nOs modelos ARMA en xeral poden, tras escoller p e q, ser axustados mediante regresi\u00f3n de m\u00ednimos cadrados parar encontrar os valores dos par\u00e1metros que minimizan o termo de erro. Consid\u00e9rase xeralmente unha boa pr\u00e1ctica encontrar os valores menores de p e q que proporcionan un ajuste aceptable aos datos. Para un modelo puro AR d\u00e9bense utilizar as ecuaci\u00f3ns Yule-Walker para proporcionar un axuste.\nXeneralizaci\u00f3ns.\nA dependencia de \"X\"\"t\" en valores pasados e nos termos de erro \u03b5t as\u00famese que \u00e9 lineal salvo que se especifique o contrario. Se a dependencia non \u00e9 lineal, o modelo \u00e9 especificamente chamado \"modelo de media m\u00f3bil non lineal (NMA), autorregresivo non lineal (NAR), ou autorregresivo de media m\u00f3bil non lineal (NARMA)\".\nOs modelos autorregresivos de media m\u00f3bil poden xeneralizarse doutros xeitos. V\u00e9xase tam\u00e9n os modelos ARCH (modelos de heterocedasticidade condicional autorregresivos) e os modelos ARIMA (modelos autorregresivos integrados de medias m\u00f3biles). Se temos que axustar m\u00faltiples series temporais, ent\u00f3n p\u00f3dese axustar un modelo vectorial ARIMA (VARIMA). Se as series temporais en cuesti\u00f3n mostran unha longa memoria, ent\u00f3n \u00e9 apropiado un modelo ARIMA fraccional (FARIMA, ou \u00e1s veces chamado ARFIMA). De pensar que os datos te\u00f1en certa estacionalidade, ent\u00f3n d\u00e9bese usar un modelo SARIMA."}
{"id": "18507", "revid": "98629", "url": "https://gl.wikipedia.org/wiki?curid=18507", "title": "Filtro de resposta infinita \u00f3 impulso", "text": "Os filtros de resposta infinita \u00f3 impulso (IIR) te\u00f1en unha funci\u00f3n de resposta \u00f3 impulso que \u00e9 non-cero durante unha duraci\u00f3n de tempo infinita. Isto contrasta cos filtros de resposta finita \u00f3 impulso (FIR) que te\u00f1en respostas \u00f3 impulso finitas. O filtro IIR anal\u00f3xico m\u00e1is sinxelo \u00e9 un filtro RC feito dunha soa resistencia (R) alimentando un nodo compartido por un s\u00f3 condensador (C). Dito filtro ten unha resposta \u00f3 impulso exponencial caracterizada pola constante de tempo RC.\nOs filtros recursivos son filtros de procesado do sinal que reutilizan unha ou m\u00e1is sa\u00eddas do filtro como entradas. Esta realimentaci\u00f3n d\u00e1 lugar a unha resposta \u00f3 impulso sen fin caracterizada por compo\u00f1entes do sinal de sa\u00edda exponencialmente crecentes, decrecentes ou sinusoidais.\nOs filtros IIR poden ser implementados tanto como anal\u00f3xicos como dixitais. Nos filtros IIR dixitais, a realimentaci\u00f3n da sa\u00edda m\u00f3strase de forma inmediata nas ecuaci\u00f3ns que definen a sa\u00edda. T\u00e9\u00f1ase en conta que, \u00f3 contrario dos filtros FIR, \u00f3 dese\u00f1ar filtros IIR \u00e9 necesario considerar con moito coidado o caso de \"tempo cero\", no que as sa\u00eddas do filtro non foron claramente definidas.\nNa pr\u00e1ctica, os enxe\u00f1eiros el\u00e9ctricos encontran os filtros IIR \"r\u00e1pidos\" e \"baratos\", pero con caracter\u00edsticas de filtrado de banda e estabilidade \"peores\" que as dos filtros FIR.\nExemplos de filtros IIR incl\u00faen o filtro Chebyshev, filtro Butterworth, e o filtro Bessel.\nFunci\u00f3n de transferencia.\nNo dese\u00f1o de filtros IIRm, os enxe\u00f1eiros fan uso a mi\u00fado da funci\u00f3n de transferencia:\nUn filtro IIR \u00e9 caracterizado tipicamente polo seu orde, que \u00e9 o n\u00famero de termos polinomiais no denominador da funci\u00f3n de transferencia. Nas implementaci\u00f3ns de filtros dixitais a orde \u00e9 equivalente \u00f3 n\u00famero de valores temporais da sa\u00edda que son retro alimentados \u00e1 entrada. Nas implementaci\u00f3ns anal\u00f3xicas a orde ref\u00edrese a mi\u00fado \u00f3 n\u00famero de condensadores ou bobinas usados no circu\u00edto do filtro.\nUn filtro IIR que te\u00f1a formula_2 etapas directas (\"b(k)\" coeficientes) e formula_3 etapas de realimentaci\u00f3n (\"a(k)\" coeficients) ten a seguinte forma:\ne tras realiza-la transformada z\nDiagrama de bloques.\nUn diagrama de bloques t\u00edpico dun filtro IIR e parecido \u00f3 seguinte. Un bloque \"TW \u00e9 unha unidade de retardo. Os coeficientes e n\u00fameros de cami\u00f1os de alimentaci\u00f3n/retroalimentaci\u00f3n son dependentes da implementaci\u00f3n.\nEstabilidade.\nA estabilidade dun filtro IIR pode ser avaliada comprobando a rexi\u00f3n de converxencia da transformada Z.\nSe todos os polos est\u00e1n dentro do c\u00edrculo unidade (p.e., formula_7) ent\u00f3n o filtro \u00e9 estable.\nPola definici\u00f3n de rexi\u00f3n de converxencia, se o sistema \u00e9 estable ent\u00f3n formula_8 ser\u00e1 verdadeiro. Se o sistema \u00e9 inestable, ent\u00f3n a suma ser\u00e1 formula_9.\nOs filtros IIR son \u00e1s veces preferidos \u00f3s filtros FIR porque un filtro IIR pode obter unha rexi\u00f3n de transici\u00f3n m\u00e1is abrupta que un filtro FIR do mesmo orde.\nExemplo.\nSupo\u00f1amos que a funci\u00f3n de transferencia dun filtro \"H\" sexa\na cal ten un polo en \"a\", \u00e9 estable e causal.\nA resposta \u00f3 impulso no dominio do tempo \u00e9\nque \u00e9 non-cero para formula_14."}
{"id": "18509", "revid": "98629", "url": "https://gl.wikipedia.org/wiki?curid=18509", "title": "Illa de Hawai", "text": "A illa de Hawai (en hawaiano, Hawai'i) \u00e9 unha das illas maiores do arquip\u00e9lago de Hawai, que forman o estado de Hawai. Co\u00f1\u00e9cese tam\u00e9n como Big Island, (Illa Grande ou Illa Maior) xa que \u00e9 a illa m\u00e1is grande, e desta forma ev\u00edtase a confusi\u00f3n entre o nome da illa e do estado. A orixe do nome Hawai\u00b4i ten d\u00faas explicaci\u00f3ns. Por unha banda atrib\u00faese o descubrimento das illas Hawai ao navegante polinesio lendario Hawai\u00b4iloa. Outra explicaci\u00f3n deriva da terra lendaria Hawaiki, ou Havaiki, lugar de orixe dos polinesios, ou o lugar onde retornan as almas logo da morte. A relaci\u00f3n con Hawaiki tam\u00e9n se explica na illa Savai'i de Samoa, e noutros lugares da Polinesia. Os primeiros exploradores transcrib\u00edan o nome como \"Owhyhee\".\nA illa de Hawai \u00e9 administrada polo Condado de Hawaii, cuxa capital \u00e9 Hilo. Est\u00edmase que no ano 2003, a illa contaba cunha poboaci\u00f3n residente de 158.400 persoas.\nHistoria.\nHawai'i era a illa de onde era natural Kamehameha O Grande, que en 1795 lograra unir pola forza a maior\u00eda das Illas Hawai baixo o seu mando. P\u00faxolle ao reino o nome da s\u00faa illa de orixe, polo que se co\u00f1ece hoxe en d\u00eda ao conxunto das illas, Hawai'i. Ao Capit\u00e1n James Cook, que deu a co\u00f1ecer a occidente estas \"Illas S\u00e1ndwich\", d\u00e9uselle morte en Hawai'i.\nXeograf\u00eda.\nHawai \u00e9 a illa m\u00e1is meridional do arquip\u00e9lago. As illas m\u00e1is pr\u00f3ximas ao sur son as illas da Li\u00f1a. Cara ao norte at\u00f3pase a illa de Maui, co volc\u00e1n Haleakala visible a trav\u00e9s da canle Alenuihaha. Ten unha antig\u00fcidade de tan s\u00f3 400.000 anos, que a fan a m\u00e1is nova de todas. Existen doce zonas clim\u00e1ticas distintas, desde bosques tropicais en Hilo, pasando pola zona des\u00e9rtica de Ka'u ata o cume nevado de Mauna Kea. Ka'u \u00e9 o punto m\u00e1is meridional dos Estados Unidos. Existe unha lenda hawaiana sobre d\u00faas deidades, Pele, a deusa dos volc\u00e1ns e o semideus Kamapua'a que loitaban pola illa. Finalmente, ambos chegaron a un acordo que dividiu a Illa Grande en d\u00faas: a \u00e1rida zona occidental (Kona) e a zona oriental tropical (Hilo).\nA illa de Hawai foise formando pola actividade de cinco volc\u00e1ns diferentes: Kohala (extinguido), Mauna Kea (inactivo), Hualalai (inactivo), Mauna Loa (activo) e Kilauea (moi activo). Os dous \u00faltimos est\u00e1n no Parque Nacional dos Volc\u00e1ns, \"Hawai'i Volcanoes National Park\".\nSe se mide desde a s\u00faa base no fondo do oc\u00e9ano ata o cume m\u00e1is alto, Mauna Kea \u00e9 a monta\u00f1a m\u00e1is alta do mundo, m\u00e1is ata que o Monte Everest, segundo o Libro Guinness dos R\u00e9cords.\nA illa ten un m\u00e1ximo de 150\u00a0km de ancho, e unha superficie total de 10.433\u00a0km\u00b2, un 63% do total do estado. Como os volc\u00e1ns Mauna Loa e Kilauea a\u00ednda est\u00e1n activos, a illa a\u00ednda est\u00e1 crecendo. Entre xaneiro de 1983 e setembro de 2002, a l\u00e1va do Kilauea engadiu 2\u00b42\u00a0km\u00b2; estendendo a costa sobre o mar. A 29\u00a0km ao sueste at\u00f3pase o volc\u00e1n submarino Lo'ihi. Actualmente est\u00e1 a 975 metros baixo o nivel do mar, pero se estima que a actividade volc\u00e1nica faralle sobresa\u00edr da auga e, posteriormente, acabarase unindo ao Kilauea facendo moito m\u00e1is grande a illa. A data prevista para este \"acontecemento\" \u00e9 dentro de varias decenas de miles de anos.\nA Depresi\u00f3n de Hilina ou A Gran Greta \u00e9 unha profunda greta de 8 millas de longo, 60 p\u00e9s de ancho e 60 p\u00e9s de profundidade, situada no distrito de Ka'u. A Gran Greta \u00e9 unha das moitas series de gretas e fallas produto das erupci\u00f3ns e de feito, tr\u00e1tase dunha extensi\u00f3n da f\u00e1lla suroeste. Con frecuencia, estas fallas son zonas de erupci\u00f3ns volc\u00e1nicas e en ocasi\u00f3ns, a falla pode ser tan profunda e tan fracturada que pode facer que un anaco da illa precip\u00edtese ao oc\u00e9ano.\nAlg\u00fans opinan que a Gran Greta \u00e9 unha consecuencia do desprazamento do extremo sur da Illa Grande cara ao resto. Espec\u00falase moito coa idea de que alg\u00fan d\u00eda, quizais pr\u00f3ximo, un anaco importante da illa despr\u00e9ndase e caia ao mar, unido ao correspondente tsunami xigante e terremoto. En realidade, isto sucede cada dez mil anos aproximadamente, polo que non \u00e9 totalmente improbable. Doutra banda, hai quen pensan que a Gran Greta non \u00e9 unha falla que vaia fracturar a illa, sen\u00f3n que se creou como resultado (probablemente fai miles de anos) do lixeiro desprazamento da cortiza debido \u00e1 forza que exerce o propio magma cara \u00e1s zonas de fallas. Efectu\u00e1ronse medici\u00f3ns da Gran Greta, e o control que se realizou non indica que estea aumentando nin que a illa est\u00e9ase desprazando ata ese punto. Ademais, demostrouse que as paredes da greta encaixan perfectamente, o que sost\u00e9n a idea de que a greta \u00e9 o resultado do ensanche dun terreo que un d\u00eda estivo unido.\n\u00c9 posible achar restos, paredes de roca e restos arqueol\u00f3xicos dunha antig\u00fcidade que se remonta ao s\u00e9culo XII nos arredores da Gran Greta, moitos dentro da zona do parque. Durante a administraci\u00f3n Clinton adquir\u00edronse aproximadamente 1951 acres de terreo privado m\u00e1is al\u00f3 do val de separaci\u00f3n do parque co fin concreto de protexer os distintos artefactos da zona e para protexer o h\u00e1bitat das tartarugas. No entanto, cerca do final da greta at\u00f3pase unha zona de terreo entre o val, a greta e o mar que non forma parte do parque e que non alberga demasiados restos arqueol\u00f3xicos.\nEn 1823, un fluxo de lava emerxeu dun fragmento dunhas 6 millas da greta, que chegou ata o oc\u00e9ano.\nO 2 de abril de 1868, produciuse un terremoto nesta zona cunha magnitude estimada de entre 7,25 e 7,75 na escala de Richter que afectou \u00e1 costa sueste de Hawai. Produciu un desprazamento de terras nas ladeiras do Mauna Loa, a cinco millas ao norte de Pahala, que acabou coa vida de 31 persoas. Outras 46 morreron por mor dun tsunami. Os pobos de Punaluu, Ninole, Kawaa, Honuapo e Keauhou Landing resultaron gravemente danados. Segundo un testemu\u00f1o, o tsunami \"pasou as cimas dos cocos, duns 18 metros de altura [...] penetr\u00e1ndose na terra uns 400 metros nalg\u00fans lugares, arrastrando consigo no seu regreso ao mar, casas, homes, mulleres e case todo o que pod\u00eda moverse.\"\nO 29 de novembro de 1975, unha secci\u00f3n de 60 quil\u00f3metros (37 millas) de ancho da Depresi\u00f3n de Hilina afundiuse 11 p\u00e9s (3 m) no mar, o que ensanchou a greta en 8 metros. Este movemento provocou un terremoto de magnitude 7,2 e un tsunami con ondas de 15 metros (48 p\u00e9s) de alto. As propiedades de Punaluu que estaban \u00e1 beira do mar foron arrincadas dos seus cimentos pola forza do mar. D\u00faas persoas faleceron en Halape e outras 19 resultaron feridas.\nA costa nordeste da Illa Grande tam\u00e9n sufriu danos por tsunamis resultantes de terremotos que desencadearon ondas procedentes de Chile e Alasca. Hilo resultou moi danado en 1946 e 1960, tam\u00e9n con numerosas perdas humanas. S\u00f3 en Laupahoehoe, 16 nenos e 5 profesores perderon a vida no tsunami de 1946.\nDemograf\u00eda.\nA data do ano 2000, hab\u00eda 148.677 persoas, 52.985 fogares e 36.877 familias residindo no condado. A densidade de poboaci\u00f3n era de 14 hab./km\u00b2 (37 hab/mi\u00b2). Hab\u00eda 62.674 vivendas cunha densidade media de 6 hab/km\u00b2 (16 hab/mi\u00b2). A composici\u00f3n racial do condado era dun 31,55% de brancos, 0,47% de Afroamericanos, 0,45% nativos americanos, un 26,70% Asi\u00e1ticos, un 11,25% de nativos da Illas do Pac\u00edfico, 1,14% doutras razas, un 28,44% de dous \u00f3 m\u00e1is razas. O 9,49% da poboaci\u00f3n eran Hispanos ou Latinos de calquera raza.\nHab\u00eda 52.985 fogares dos que un 32,20% ti\u00f1an nenos de menos de 18 anos vivindo con eles, o 50.60% eran parellas casadas que viv\u00edan xuntas, nun 13,20% hab\u00eda unha muller cun marido que non resid\u00eda con ela e o 30,40% non eran familia. O 23,10% de todos os fogares estaban compostos por unha soa persoa e un 8,00% ti\u00f1an algu\u00e9n de 65 anos ou m\u00e1is que viv\u00eda s\u00f3. O fogar medio estaba composto por 2,75 persoas e a familia media por 3,24.\nA poboaci\u00f3n do condado aumentou cun 26,10% de menos de 18 anos, 8,20% de 18 a 24, un 26,20% de 25 a 44, un 26% de 45 a 64 e o 13,50% ti\u00f1an 65 anos ou m\u00e1is. A idade media era de 39 anos. Por cada 100 mulleres hab\u00eda 100,4 homes e por cada 100 mulleres de 18 anos \u00f3 m\u00e1is, hab\u00eda 97,70 homes.\nEconom\u00eda.\nA cana de azucre foi a base da econom\u00eda de Hawai durante m\u00e1is dun s\u00e9culo. Cara \u00e1 metade do s\u00e9culo XX comezou a diminu\u00edr a s\u00faa produci\u00f3n e en 1996 pechouse a \u00faltima plantaci\u00f3n de cana de azucre.\nHoxe en d\u00eda a principal actividade econ\u00f3mica bas\u00e9ase no turismo, centrado primordialmente no litoral de sotavento, nos distritos de North Kona e South Kohala. A agricultura diversificada \u00e9 un sector crecente con plantaci\u00f3ns de noces de macadamia, papaia, flores e caf\u00e9. De feito, a illa tam\u00e9n se chama \"The Orchid Isle\", xa que as s\u00faas orqu\u00eddeas te\u00f1en boa reputaci\u00f3n. A flor \"lehua blossom\" \u00e9 un s\u00edmbolo de Hawai. \u00c9 unha flor que xorde dun arbusto que crece na l\u00e1va.\nA cr\u00eda de gando \u00e9 tam\u00e9n importante. A Illa Grande acolle unha das maiores explotaci\u00f3ns gandeiras dos Estados Unidos, o Rancho Parker, que ocupa 175.000 acres no val de Waimea.\nInformaci\u00f3n tur\u00edstica.\nA Illa Grande \u00e9 especialmente famosa polos se\u00fas volc\u00e1ns. Kilauea, o m\u00e1is activo, leva en erupci\u00f3n de xeito continuo durante m\u00e1is de d\u00faas d\u00e9cadas.\nNa costa, onde a lava choca co oc\u00e9ano, en ocasi\u00f3ns p\u00f3dense ver columnas de vapor branco que soben desde a beira. De noite, a l\u00e1va ilumina o vapor d\u00e1ndolle un brillo de cor laranxa. \nCando a lava l\u00edquida entra en contacto co mar, a auga conv\u00e9rtese en vapor e o repentino arrefriado da l\u00e1va provoca que as rocas volc\u00e1nicas recentemente formadas exploten romp\u00e9ndose en pequenos fragmentos. \nEsta lava fragmentada, pola acci\u00f3n das ondas, conv\u00e9rtese en area negra, que cobre as praias da costa. As praias de area negra son algo t\u00edpico da Illa Grande."}
{"id": "18512", "revid": "22570", "url": "https://gl.wikipedia.org/wiki?curid=18512", "title": "Filtro de resposta finita \u00f3 impulso", "text": "Un filtro de resposta finita \u00f3 impulso (FIR) \u00e9 un tipo de filtro dixital, que normalmente se implementa mediante electr\u00f3nica dixital. A transformada Z dun filtro FIR ten s\u00f3 ceros e ning\u00fan polo.\nOs filtros dixitais caracter\u00edzanse a mi\u00fado pola s\u00faa orde que est\u00e1 determinada polo n\u00famero de elementos de retardo, por exemplo, un filtro de segunda orde ten dous elementos de retardo.\nTransformada Z.\nDado un sinal de entrada invariable formula_1 e un filtro FIR formula_2 de orde\n\"Pth\", a convoluci\u00f3n de formula_3 con formula_4 def\u00ednese como segue:\nA transformada Z de formula_2, representada por formula_7 def\u00ednese as\u00ed:\nA transformada Z de formula_9 \u00e9 ent\u00f3n formula_10.\nPropiedades.\nUn filtro FIR ten un bo n\u00famero de propiedades \u00fatiles que \u00e1s veces o fan preferible a un filtro IIR:\nUn filtro FIR ten fase lineal se e s\u00f3 se os seus coeficientes son sim\u00e9tricos e todos eles est\u00e1n dentro do c\u00edrculo unidade."}
{"id": "18514", "revid": "98629", "url": "https://gl.wikipedia.org/wiki?curid=18514", "title": "Sim\u00f3n Bol\u00edvar", "text": "Sim\u00f3n Jos\u00e9 Antonio de la Sant\u00edsima Trinidad Bol\u00edvar y Palacios, co\u00f1ecido como Sim\u00f3n Bol\u00edvar (), e tam\u00e9n coloquialmente por El Libertador, nado en Caracas o 24 de xullo de 1783 e finado en Santa Marta (Colombia) o 17 de decembro de 1830, foi un l\u00edder pol\u00edtico e militar suramericano que levou aos que hoxe son os estados de Venezuela, Colombia, Ecuador, o Per\u00fa, Panam\u00e1 e Bolivia, a independizarse do Imperio espa\u00f1ol.\nBol\u00edvar naceu no seo dunha acomodada familia crioula e, como era habitual entre os herdeiros das familias de clase alta da \u00e9poca, cando ti\u00f1a 16 anos foi enviado a Espa\u00f1a para completar a s\u00faa educaci\u00f3n, traslad\u00e1ndose posteriormente a Francia. Durante a s\u00faa estad\u00eda en Europa co\u00f1eceu as ideas da Ilustraci\u00f3n, que m\u00e1is tarde o motivaron para derrocar o reinado colonial espa\u00f1ol en Suram\u00e9rica. Aproveitando a desorde provocada pola Guerra da Independencia espa\u00f1ola, Bol\u00edvar comezou a s\u00faa campa\u00f1a pola independencia en 1808. Despois da vitoria na batalla de Boyac\u00e1 o 7 de agosto de 1819, o vicerreinado de Nova Granada deixou de ser efectivo, instaurando Bol\u00edvar a Rep\u00fablica da Gran Colombia nos territorios dos actuais estados de Colombia e Venezuela. A pesar de varios atrancos, inclu\u00edda a chegada dunha forza expedicionaria espa\u00f1ola sen precedentes, a nova rep\u00fablica quedou definitivamente consolidada despois do triunfo dos revolucionarios na Batalla de Carabobo en 1821. Nese mesmo ano incorp\u00f3rase Panam\u00e1, e no ano seguinte a provincia de Quito, en maio, e a Provincia Libre de Guayaquil, en xullo. Bol\u00edvar foi presidente da Gran Colombia de 1819 a 1830.\nEn posteriores campa\u00f1as, Bol\u00edvar liberou Per\u00fa e Bolivia, esta \u00faltima nomeada as\u00ed na s\u00faa honra. Foi simultaneamente presidente da Gran Colombia (formada polos actuais pa\u00edses de Venezuela, Colombia, Panam\u00e1 e Ecuador), Per\u00fa e Bolivia, a\u00ednda que pouco despois o seu segundo ao mando, Antonio Jos\u00e9 de Sucre, foi nomeado presidente de Bolivia. \nBol\u00edvar ti\u00f1a como obxectivo unha Am\u00e9rica hispana forte e unida capaz de facer fronte non s\u00f3 \u00e1s ameazas que emanaban de Espa\u00f1a e da Santa Alianza europea, sen\u00f3n tam\u00e9n do poder emerxente dos Estados Unidos. \nNo punto \u00e1lxido do seu poder, Bol\u00edvar gobernou un amplo territorio desde a fronteira arxentina ata o Caribe.\nBol\u00edvar loitou en 472 batallas, 79 das cales foron importantes; e durante as s\u00faas campa\u00f1as montou a cabalo unha distancia de 123\u00a0000 quil\u00f3metros, que \u00e9 dez veces m\u00e1is que o percorrido por An\u00edbal, tres veces m\u00e1is que Napole\u00f3n, e o dobre que Alexandre o Grande. Bol\u00edvar \u00e9 visto coma unha icona nacional na maior\u00eda da Suram\u00e9rica moderna, e est\u00e1 considerado un dos grandes heroes dos movementos de independencia da Am\u00e9rica Latina de comezos do s\u00e9culo XIX, xunto con Jos\u00e9 de San Mart\u00edn, Francisco de Miranda e outros. Cara a fin da s\u00faa vida, Bol\u00edvar amosou unha certa decepci\u00f3n. Atrib\u00faeselle a frase \"arei no mar e sembrei no vento\" cando se desmembrou a Gran Colombia; e nun discurso ao Congreso Constitu\u00ednte da Rep\u00fablica de Colombia, Bol\u00edvar declarou: \"Compa\u00f1eiros cidad\u00e1ns! Abof\u00e9 en dicir isto: a independencia \u00e9 o \u00fanico beneficio que obtivemos, en detrimento de todo o resto\".\nHistoria familiar.\nDevanceiros.\nO apelido paterno \"Bol\u00edvar\" procede da vila bisca\u00edna de Ziortza-Bolibar no Pa\u00eds Vasco. Por li\u00f1a materna, Bol\u00edvar descende de familias das Illas Canarias.\nEn 1589, procedente de Santo Domingo, onde estaba servindo ao noble e militar espa\u00f1ol Diego de Osorio, chegou a Venezuela o primeiro Bol\u00edvar, o contador Sim\u00f3n Otxoa de Bol\u00edbar y la Renter\u00eda, co\u00f1ecido como Sim\u00f3n de Bol\u00edbar \u201co Vello\u201d. \u00cda acompa\u00f1ando a Diego de Osorio cando este foi nomeado Gobernador e Capit\u00e1n Xeneral de Venezuela, para desempe\u00f1ar o cargo de Secretario de Residencia. Chegou a Venezuela co seu fillo, nado en Santo Domingo, Sim\u00f3n de Bol\u00edbar \"o Mozo\".\nO mozo Sim\u00f3n seguiu os pasos do seu pai e chegou a ser auditor da tesourer\u00eda real. En 1593 recibiu unha \"encomienda\" polos seus servizos, sendo recompensado cunhas terras de labor no val de San Mateo, e casou coa filla doutro \"encomendero\". Seguindo os costumes da \u00e9poca, o fillo do mozo Sim\u00f3n, Antonio, casou cunha muller doutra familia de \"encomenderos\". O fillo de Antonio, Juan de Bol\u00edvar de Villegas (av\u00f3 do Libertador) casou con Mar\u00eda Petronila de Ponte y Mar\u00edn. Con esta uni\u00f3n, Juan chegou a ser un dos homes m\u00e1is ricos de Venezuela. C\u00f3mpre destacar a ascendencia galega do Libertador por parte da s\u00faa avoa, xa que o av\u00f3 materno desta, Jacinto de Ponte y Andrade, era ori\u00fando de Santiago de Compostela.\nSim\u00f3n Bol\u00edvar era fillo de Juan Vicente Bol\u00edvar y Ponte e de Mar\u00eda de la Concepci\u00f3n Palacios y Blanco, que eran membros destacados da aristocracia de Caracas. Cando casaron, en 1773, hab\u00eda entre eles unha gran diferenza de idade pois Juan Vicente, daquela, contaba con 47 anos e Mar\u00eda de la Concepci\u00f3n, 15. Ademais de Sim\u00f3n, tiveron catro fillos m\u00e1is: tres maiores que Sim\u00f3n -Juan vicente, Mar\u00eda Antonia e Juana Nepomucena- e unha irm\u00e1 m\u00e1is pequena, Mar\u00eda del Carmen, quen morreu aos poucos de nacer.\nPrimeiros anos.\nInfancia.\nSim\u00f3n Bol\u00edvar naceu en Caracas, Capitan\u00eda Xeneral de Venezuela, o 24 de xullo de 1783. Foi bautizado como Sim\u00f3n Jos\u00e9 Antonio de la Sant\u00edsima Trinidad Bol\u00edvar y Palacios.\nSendo Bol\u00edvar un neno, foi criado por dona In\u00e9s Manceba de Miyares e pola escrava da familia, Hip\u00f3lita. A\u00ednda que un par de anos m\u00e1is tarde volveu aos coidados dos seus pais, esta experiencia tivo unha gran transcendencia na s\u00faa vida. Seu pai morreu de tuberculose antes de que Bol\u00edvar cumprira os tres anos, e s\u00faa nai finou cando estaba a piques de cumprir os nove anos.\nDespois da morte da s\u00faa nai, Bol\u00edvar quedou baixo a custodia do instrutor Miguel Jos\u00e9 Sanz, pero non conxeniaron e foi enviado de volta ao seu fogar. Recibiu educaci\u00f3n privada dos renomeados profesores Andr\u00e9s Bello, Guillermo Pelgr\u00f3n, Jos\u00e9 Antonio Negrete, Fernando Vides, o pai And\u00fajar, e Sim\u00f3n Rodr\u00edguez, anteriormente co\u00f1ecido como Sim\u00f3n Carre\u00f1o. Sim\u00f3n Rodr\u00edguez converteuse en profesor, amigo e mentor de Sim\u00f3n Bol\u00edvar. Apredendeulle a nadar e cabalgar, as\u00ed como noci\u00f3ns de liberdade, dereitos humanos, pol\u00edtica, historia e sociolox\u00eda. Posteriormente, Rodr\u00edguez foi fundamental na decisi\u00f3n de Bol\u00edvar de comezar a revoluci\u00f3n, inculcando nel as ideas de independencia, iluminaci\u00f3n e liberdade. Mentres tanto, Bol\u00edvar foi coidado principalmente pola s\u00faa neneira, a escrava Hip\u00f3lita, \u00e1 que despois chamou \"a \u00fanica nai que co\u00f1ec\u00edn\".\nMocidade.\nCando Bol\u00edvar ti\u00f1a catorce anos, Sim\u00f3n Rodr\u00edguez veuse forzado a deixar Venezuela despois de ser acusado de estar implicado nunha conspiraci\u00f3n contra o goberno espa\u00f1ol en Caracas. Bol\u00edvar entrou ent\u00f3n na academia militar das Milicias de Aragua. Trala morte dos seus pais, en 1800 foi enviado a Espa\u00f1a para completar a s\u00faa educaci\u00f3n e continuar cos seus estudos militares en Madrid. Al\u00ed co\u00f1eceu a Mar\u00eda Teresa Rodr\u00edguez del Toro y Alaysa con quen casou en Madrid en maio de 1802, e tras un breve paso pola Coru\u00f1a marchan a Venezuela e inst\u00e1lanse na facenda de san Mateo, onde ela enferma e morre por mor da febre amarela en 1803, oito meses despois do casamento. En 1804, Bol\u00edvar volta \u00e1 Europa, chegando a C\u00e1diz a finais de 1803 e, a seguir, marcha a Francia instal\u00e1ndose en Par\u00eds e viaxando a diferentes pa\u00edses europeos. Encontr\u00e1ndose en Mil\u00e1n, foi testemu\u00f1a da coroaci\u00f3n de Napole\u00f3n Bonaparte como rei de Italia (un reino no norte da Italia moderna unido a Francia a trav\u00e9s da s\u00faa persoa), un evento que lle deixou unha profunda impresi\u00f3n. A\u00ednda que en desacordo coa coroaci\u00f3n, quedou moi sensibilizado pola veneraci\u00f3n popular inspirada polo heroe.\nCarreira pol\u00edtica e militar.\nO libertador.\nBol\u00edvar volveu para Venezuela en 1807. Cando Napole\u00f3n converte a Xos\u00e9 rei de Espa\u00f1a e das s\u00faas colonias en 1808, Bol\u00edvar pasa a participar nas xuntas de resistencia na Am\u00e9rica. A xunta de Caracas declara a independencia en 1810, e Bol\u00edvar marcha para a Inglaterra nunha misi\u00f3n diplom\u00e1tica.\nVolve \u00e1 Venezuela en 1811. En xullo de 1812, o l\u00edder da xunta, Francisco de Miranda r\u00e9ndese, e Bol\u00edvar ten que fuxir para Cartaxena de Indias. \u00c9 aqu\u00ed que Bol\u00edvar escribe o \"Manifesto de Cartagena\" .\nEn 1813 lidera a invasi\u00f3n da Venezuela. Entra en M\u00e9rida o 23 de maio, sendo proclamado \"El Libertador\" (\"o libertador\"), recaptura Caracas o 6 de agosto e proclama a segunda rep\u00fablica Venezolana. Pasa, ent\u00f3n, a comandar as forzas nacionalistas da Colombia , capturando Bogot\u00e1 en 1814. Entre tanto, despois dalg\u00fans contratempos militares, Bol\u00edvar \u00e9 obrigado a fuxir, en 1815, para a Xamaica onde pide axuda \u00f3 l\u00edder Hait\u00edano Alexander Sabes Peti\u00f3n.\nEn 1816, concedida esa axuda, Bol\u00edvar regresa os combates, desembarcando na Venezuela e capturando Angostura (hoxe, Ciudad Bol\u00edvar).\n\"El Integrador\".\nEn 1826, Bol\u00edvar tenta promover a integraci\u00f3n continental ao convocar o \"Congreso do Panam\u00e1\". Compareceron ao congreso representantes da Colombia, da Guatemala, de M\u00e9xico, do Per\u00fa e dos Estados Unidos. Ser\u00e1 o principio das \"Conferencias Panamericas\".\nBol\u00edvar tivo moitas dificultades para administrar a chamada \"Gran Colombia\". Durante o ano 1826 varias revoltas ocorreron en Venezuela, e, a pesar da amnist\u00eda e do arranxo de goberno coa participaci\u00f3n dos rebeldes, creceu a disidencia pol\u00edtica na rexi\u00f3n de Nova Granada.\nBol\u00edvar proclamouse ditador en 1828, a pesar de crer que ser\u00eda unha medida provisoria. Sufriu unha tentativa de asasinato en setembro de 1828 e, a\u00ednda que frustrado, este acontecemento afectou o resto da s\u00faa vida.\n\u00daltimos d\u00edas e morte.\nBol\u00edvar renunciou \u00e1 presidencia o 27 de abril de 1830, coa intenci\u00f3n de deixar o pa\u00eds e exiliarse en Europa. Xa enviara a Europa varios vultos contendo as s\u00faas pertenzas e escritos, pero morreu antes de poder embarcar en Cartaxena.\nO 17 de decembro, \u00e1 idade de 47 anos, Bol\u00edvar morreu de tuberculose na Quinta de San Pedro Alejandrino en Santa Marta, Gran Colombia (hoxe Colombia). No seu leito de morte, Bol\u00edvar pediulle ao seu axudante de campo, Xeneral O'Leary, que queimara o que quedaba do seu extenso arquivo de escritos, cartas e discursos. O'Leary desobedeceuno e os seus escritos sobreviviron, provendo aos historiadores de abundante informaci\u00f3n sobre a filosof\u00eda liberal e o pensamento de Bol\u00edvar, as\u00ed como de detalles da s\u00faa vida privada, como a s\u00faa longa relaci\u00f3n amorosa con Manuela S\u00e1enz. Pouco antes da s\u00faa morte en 1856, S\u00e1enz aumentou esta colecci\u00f3n entreg\u00e1ndolle a O'Leary as cartas que recibira de Bol\u00edvar.\nBol\u00edvar foi sepultado na catedral de Santa Marta. Doce anos m\u00e1is tarde, en 1842, e atendendo unha petici\u00f3n do presidente venezolano Jos\u00e9 Antonio P\u00e1ez, os seus restos foron trasladados a Caracas, onde foi soterrado na catedral ao car\u00f3n da s\u00faa dona e os seus pais. En 1876, foi novamente movido ao Pante\u00f3n Nacional de Venezuela. A \"Quinta\" onde morreu preservouse coma un museo con numerosas referencias \u00e1 s\u00faa vida. En 2010, os \"restos simb\u00f3licos\" da s\u00faa amante nos \u00faltimos anos, Manuela S\u00e1enz, foron tam\u00e9n soterrados no Pante\u00f3n Nacional\nEn xaneiro de 2008, o daquela presidente de Venezuela, Hugo Ch\u00e1vez, estableceu unha comisi\u00f3n para investigar a teor\u00eda de que Bol\u00edvar fora v\u00edtima dun asasinato. Nalgunhas ocasi\u00f3ns, Ch\u00e1vez manifestara que Bol\u00edvar fora en realidade envelenado polos \"traidores de Nova Granada\". En abril de 2010, o especialista en enfermidades infecciosas Paul Auwaerter estudou os rexistros dos s\u00edntomas da doenza de Bol\u00edvar e conclu\u00edu que poder\u00eda ter sufrido intoxicaci\u00f3n por ars\u00e9nico, pero que tanto o envelenamento coma o asasinato eran improbables. En xullo de 2010 foi exhumado o corpo de Bol\u00edvar para avanzar na investigaci\u00f3n. En xullo de 2011 o comit\u00e9 internacional de expertos forenses fixo p\u00fablico o seu informe, alegando que non hab\u00eda probas de que Bol\u00edvar fose envelenado ou morrera por calquera outra causa que non fose natural."}
{"id": "18515", "revid": "34681", "url": "https://gl.wikipedia.org/wiki?curid=18515", "title": "1830", "text": "Outros.\nHistoria ano a ano"}
{"id": "18520", "revid": "25871", "url": "https://gl.wikipedia.org/wiki?curid=18520", "title": "M\u00ednimos cadrados", "text": "Os m\u00ednimos cadrados \u00e9 unha t\u00e9cnica matem\u00e1tica de optimizaci\u00f3n que intenta encontrar o \"mellor axuste\" para un conxunto de datos mediante a minimizaci\u00f3n da suma dos cadrados das diferenzas ordinais (chamadas residuos) entre a funci\u00f3n axustada e os datos.\nUn requisito impl\u00edcito do m\u00e9todo dos m\u00ednimos cadrados para que funcione \u00e9 que os erros en cada medida deben estar distribu\u00eddos aleatoriamente. O Teorema Gauss-Markov proba que os estimadores de m\u00ednimos cadrados son insesgados e que os datos mostrais non te\u00f1en que seguir por exemplo unha distribuci\u00f3n normal. \u00c9 tam\u00e9n importante que os datos recollidos estean ben escollidos, para permitir a visibilidade nas variables a resolver (dando maior peso a datos concretos, ver M\u00ednimos cadrados ponderados).\nA t\u00e9cnica dos m\u00ednimos cadrados \u00e9 utilizada normalmente en axustes de curvas. Moitos outros problemas de optimizaci\u00f3n poden ser expresados mediante m\u00ednimos cadrados, tanto minimizando enerx\u00eda como maximizando entrop\u00eda.\nFormulaci\u00f3n do problema.\nSup\u00f3\u00f1ase que o conxunto de datos consite nos puntos (\"x\"\"i\", \"y\"\"i\") con \"i\" = 1, 2, ..., \"n\". Queremos obter unha funci\u00f3n \"f\" tal que\nPara obter este obxectivo, supomos que a funci\u00f3n \"f\" \u00e9 dunha particular forma que cont\u00e9n alg\u00fans par\u00e1metros que necesitamos determinar. Por exemplo, supo\u00f1amos que \u00e9 unha funci\u00f3n cadr\u00e1tica, \"f\"(\"x\") = \"ax\"2 + \"bx\" + \"c\", onde \"a\", \"b\" e \"c\" non son co\u00f1ecidos. Agora buscamos os valores de \"a\", \"b\" e \"c\" que minimizan a suma dos cadrados dos residuos:\nIsto explica o nome \"m\u00ednimos cadrados\".\nResolvendo o problema dos m\u00ednimos cadrados.\nNo exemplo anterior, \"f\" \u00e9 lineal nos par\u00e1metros \"a\", \"b\" e \"c\". O problema simplif\u00edcase considerablemente neste caso e esencialmente red\u00facese a un sistema lineal de ecuaci\u00f3ns. Isto expl\u00edcase no artigo sobre os m\u00ednimos cadrados lineais.\nO problema \u00e9 moito m\u00e1is dif\u00edcil se \"f\" non \u00e9 lineal nos par\u00e1metros. Ent\u00f3n temos que resolver un problema xeral (non condicionado) de optimizaci\u00f3n. Calquera algoritmo para ditos problemas, como o M\u00e9todo de Newton e gradiente descendente, pode ser usado. Outra posibilidade e aplicar un algoritmo que sexa desenvolvido especificamente para tratar problemas de m\u00ednimos cadrados, por exemplo o Algoritmo Gauss-Newton ou o Algoritmo Levenberg-Marquardt.\nM\u00ednimos cadrados e an\u00e1lise de regresi\u00f3n.\nNa an\u00e1lise de regresi\u00f3n, substitu\u00edmos a relaci\u00f3n\npor\nonde o termo de ru\u00eddo \u03b5 \u00e9 unha variable aleatoria con media cero. T\u00e9\u00f1ase en conta que estamos asumindo que os valores formula_5 son exactos, e que todo o error est\u00e1 nos valores formula_6. De novo, distinguimos entre regresi\u00f3n lineal, que en tal caso a funci\u00f3n \"f\" \u00e9 lineal nos par\u00e1metros a ser determinados (p.e., \"f\"(\"x\") = \"ax\"2 + \"bx\" + \"c\"), e regresi\u00f3n non lineal. Como antes, a regresi\u00f3n lineal \u00e9 moito m\u00e1is f\u00e1cil que a non lineal. (T\u00e9ndese a pensar que a raz\u00f3n do nome \"regresi\u00f3n lineal\" \u00e9 que o gr\u00e1fico da funci\u00f3n \"f\"(\"x\") = \"ax\" + \"b\" \u00e9 unha li\u00f1a. Axustar unha curva \"f\"(\"x\") = \"ax\"2 + \"bx\" + \"c\", estimando \"a\", \"b\", e \"c\" mediante m\u00ednimos cadrados, \u00e9 un tipo de regresi\u00f3n \"lineal\" porque o vector de estimaci\u00f3ns por m\u00ednimos cadrados de \"a\", \"b\", e \"c\" \u00e9 unha transformaci\u00f3n lineal do vector cos seguintes compo\u00f1entes\n\"f\"(\"x\"\"i\")\u00a0+\u00a0\u03b5\"i\".)\nOs valores estimados por m\u00ednimos cadrados minimizan \"S\". O Teorema Gauss-Markov demostra que as estimaci\u00f3ns de m\u00ednimos cadrados son \u00f3ptimas se collemos \"f\"(\"x\") = \"ax\" + \"b\" sendo \"a\" e \"b\" os par\u00e1metros a determinar e os termos de ru\u00eddo \u03b5 son independentes e identicamente distribu\u00eddos."}
{"id": "18521", "revid": "22570", "url": "https://gl.wikipedia.org/wiki?curid=18521", "title": "SIMM", "text": "SIMM(\"Single In-line Memory Module\") foi un antigo tipo de m\u00f3dulo de RAM, sucesor do SIPP que se empregaba cos microprocesadores Intel 80286 e substitu\u00eddos polos m\u00f3dulos DIMM&lt;br&gt;\nOs primeiros modelos, de 30 contactos e con capacidade para 8 bits de datos, utiliz\u00e1ronse cos microprocesadores Intel 386 e 486, os primeiros de 32 bits. Para facer fronte \u00e1 expansi\u00f3n de memoria fabric\u00e1ronse SIMM de 72 contactos e con capacidade para 32 bits. Nos sistemas Pentium precis\u00e1banse dous m\u00f3dulos de memoria de 72 contactos."}
{"id": "18525", "revid": "22570", "url": "https://gl.wikipedia.org/wiki?curid=18525", "title": "DIMM", "text": "DIMM (\"Dual In-line Memory Module\") \u00e9 un m\u00f3dulo de RAM, que substitu\u00edu ao SIMM cando os microprocesadores Pentium se impuxeron no mercado. &lt;br&gt;Semellante ao SIMM pero ten os contactos distribu\u00eddos nas d\u00faas bandas, e soportan bus de memoria de 64 bits ou maiores."}
{"id": "18526", "revid": "1987", "url": "https://gl.wikipedia.org/wiki?curid=18526", "title": "Marco Polo", "text": "Marco Polo, nado en Venecia c. 15 de setembro de 1254 e finado tam\u00e9n en Venecia o 9 de xaneiro de 1324, foi un comerciante, explorador e escritor italiano da Rep\u00fablica de Venecia. que viaxou por Asia ao longo da ruta da seda entre 1271 e 1295. As s\u00faas viaxes rec\u00f3llense no libro \"As viaxes de Marco Polo\" (tam\u00e9n co\u00f1ecido como \"Libro das Marabillas do Mundo\" ou \"Il Milione\" en italiano, c. 1300), que describ\u00eda aos europeos a ent\u00f3n misteriosa cultura e o funcionamento interno do mundo oriental, inclu\u00eddas a riqueza e o gran tama\u00f1o do Imperio Mongol e a China da dinast\u00eda Yuan, ofrec\u00e9ndolles a primeira visi\u00f3n completa da China, Persia, India, Xap\u00f3n e outras cidades e pa\u00edses asi\u00e1ticos.\nNado en Venecia, Marco aprendeu o comercio grazas ao seu pai e ao seu t\u00edo, Niccol\u00f2 e Maffeo, que viaxaron por Asia e co\u00f1eceron a Khublai Khan. En 1269, regresaron a Venecia para atoparse por primeira vez con Marco. Os tres emprenderon unha viaxe \u00e9pica a Asia, explorando moitos lugares ao longo da ruta da seda ata chegar a Catai (China). Foron recibidos pola corte real de Khublai Khan, que quedou impresionado pola intelixencia e humildade de Marco. Marco foi nomeado emisario de Khan no estranxeiro, e foi enviado en numerosas misi\u00f3ns diplom\u00e1ticas por todo o imperio e o sueste asi\u00e1tico, como nas actuais Myanmar, India, Indonesia, Sri Lanka e Vietnam. Como parte deste nomeamento, Marco tam\u00e9n viaxou cumpridamente polo interior da China, vivindo nas terras do emperador durante 17 anos e vendo moitas cousas que ata ent\u00f3n eran desco\u00f1ecidas para os europeos. Cara a 1291, os Polos tam\u00e9n se ofreceron a acompa\u00f1ar \u00e1 princesa mongol K\u00f6k\u00f6chin a Persia; chegaron cara a 1293. Tras deixar \u00e1 princesa, viaxaron por terra a Constantinopla e logo a Venecia, regresando a casa ao cabo de 24 anos. Nesta \u00e9poca, Venecia estaba en guerra con X\u00e9nova; Marco foi capturado e encarcerado polos xenoveses tras unirse ao esforzo b\u00e9lico e ditou as s\u00faas historias a Rustichello da Pisa, un compa\u00f1eiro de cela. Foi liberado en 1299, converteuse nun rico comerciante, casou e tivo tres fillos. Morreu en 1324 e foi enterrado na igrexa de San Lorenzo en Venecia.\nA\u00ednda que non foi o primeiro Europeo en chegar a China, Marco Polo foi o primeiro en deixar unha cr\u00f3nica detallada da s\u00faa experiencia. Este relato de Oriente proporcionou aos europeos unha imaxe clara da xeograf\u00eda e os costumes \u00e9tnicos de Oriente, e foi o primeiro rexistro occidental da porcelana, da p\u00f3lvora, do papel moeda e algunhas plantas e animais ex\u00f3ticos asi\u00e1ticos. O seu libro de viaxes inspirou a Cristovo Col\u00f3n e a moitos outros viaxeiros. Tam\u00e9n influ\u00edu na cartograf\u00eda europea, dando lugar \u00e1 introduci\u00f3n do Atlas Catal\u00e1n e do mapamundi de Fra Mauro.\nTraxectoria.\nOrixe familiar.\nMarco Polo naceu en 1254 en Venecia. O seu primeiro antepasado co\u00f1ecido foi un t\u00edo av\u00f3, Marco Polo (o maior) de Venecia, pediu di\u00f1eiro prestado e comandou un barco en Constantinopla. O seu av\u00f3, Andrea Polo, da parroquia de San Felice, tivo tres fillos: Marco \"o maior\", Maffeo e Niccol\u00f2 (pai de Marco). Esta xenealox\u00eda, descrita por Ramusio, non goza de aceptaci\u00f3n universal, xa que non existen probas adicionais que a apoien.\nAlgunhas fontes croatas afirman que os antepasados de Polo eran de orixe d\u00e1lmata, pero a maior\u00eda dos historiadores consid\u00e9rano infundado, xa que a familia Polo viv\u00eda en Venecia desde o ano 971.\nAlcume \"\".\nMarco Polo aparece mencionado nos arquivos da Rep\u00fablica de Venecia como ,\n que significa Marco Polo da (distrito) da igrexa San Giovanni Grisostomo.\nCon todo, tam\u00e9n foi alcumado en vida ' (que en italiano significa literalmente \"Mill\u00f3n\"). De feito, o t\u00edtulo italiano do seu libro era ', que significa \"O libro de Marco Polo, alcumado '{'\"}}. Segundo o humanista do s\u00e9culo XV Giovanni Battista Ramusio, os seus concidad\u00e1ns adxudic\u00e1ronlle este alcume cando regresou a Venecia porque non paraba de dicir que as riquezas de Khublai Khan cont\u00e1banse por mill\u00f3ns. M\u00e1is concretamente, alcumarono . (Se\u00f1or Marco Mill\u00f3ns).\nCon todo, como tam\u00e9n o seu pai Niccol\u00f2 era alcumado , o fil\u00f3logo do s\u00e9culo XIX Luigi Foscolo Benedetto estaba convencido de que era unha versi\u00f3n abreviada de , e que este alcume utiliz\u00e1base para distinguir a rama de Niccol\u00f2 e Marco doutras familias Polo.\nVida temper\u00e1 e viaxes por Asia.\nO seu pai, Niccol\u00f2 Polo, comerciante, comerciaba co Pr\u00f3ximo Oriente, enriquec\u00e9ndose e alcanzou gran prestixio. Niccol\u00f2 e o seu irm\u00e1n Maffeo emprenderon unha viaxe comercial antes do nacemento de Marco. En 1260, Niccol\u00f2 e Maffeo, mentres resid\u00edan en Constantinopla, ent\u00f3n capital do Imperio Latino, previron un cambio pol\u00edtico; liquidaron os seus bens en xoias e mud\u00e1ronse. Segundo \"As viaxes de Marco Polo\", atravesaron gran parte de Asia e reun\u00edronse con Khublai Khan, gobernante mongol e fundador da dinast\u00eda Yuan. A s\u00faa decisi\u00f3n de abandonar Constantinopla resultou oportuna. En 1261, Miguel VIII Pale\u00f3logo, gobernante do Imperio de Nicea, tomou Constantinopla, queimou o barrio veneciano e restableceu o Imperio Bizantino. Os cidad\u00e1ns venecianos capturados foron cegados, mentres que moitos dos que lograron escapar pereceron a bordo de barcos de refuxiados sobrecargados que fux\u00edan cara a outras colonias venecianas no mar Exeo.\nNon se sabe case nada da infancia de Marco Polo ata os quince anos, salvo que probablemente pasou parte da s\u00faa nenez en Venecia. Mentres tanto, a nai de Marco Polo morreu, e unha t\u00eda e un t\u00edo cri\u00e1rono. Recibiu unha boa educaci\u00f3n, aprendendo temas mercant\u00eds como moeda estranxeira, taxaci\u00f3n e manexo de barcos de carga; apenas aprendeu lat\u00edn. O seu pai casou m\u00e1is tarde con Floradise Polo (de solteira Trevisan).\nEn 1269, Niccol\u00f2 e Maffeo regresaron coas s\u00faas familias a Venecia, co\u00f1ecendo por primeira vez ao novo Marco. En 1271, durante o goberno do Doge Lorenzo Tiepolo, Marco Polo (aos dezasete anos de idade), o seu pai e o seu t\u00edo partiron cara a Asia na serie de aventuras que Marco documentou m\u00e1is tarde no seu libro.\n.Navegaron ata Acre e m\u00e1is tarde chegaron nos seus camelos ata o porto persa de Hormuz. Durante as primeiras etapas da viaxe, permaneceron uns meses en Acre e puideron falar co archidi\u00e1cono Tedaldo Visconti de Piacenza. Naquela ocasi\u00f3n, os Polo expresaron o seu pesar pola longa ausencia de Papa, xa que na s\u00faa anterior viaxe a China recibiran unha carta de Khublai Khan dirixida ao Papa, polo que tiveran que partir cara a China decepcionados. Durante a viaxe, con todo, recibiron a noticia de que, tras 33 meses de deliberaci\u00f3ns, por fin, o conclave elixira ao novo Papa e que este era exactamente o archidi\u00e1cono de Acre. Os tres apresur\u00e1ronse a regresar a Terra Santa, onde o novo Papa encomendoulles cartas para o \"Gran Khan\", convid\u00e1ndolle a enviar os seus emisarios a Roma. Para dar m\u00e1is peso a esta misi\u00f3n enviou cos Polos, como os seus legados, a dous pais dominicanos, Guglielmo de Tr\u00edpoli e Nicola de Piacenza.\nContinuaron por terra ata chegar ao lugar do Khublai Khan en Shangdu, China (ent\u00f3n co\u00f1ecida como Catai). Para ent\u00f3n, Marco ti\u00f1a 21 anos. Impresionado pola intelixencia e humildade de Marco, Khan nomeouno o seu emisario estranxeiro na India e Myanmar. Foi enviado en numerosas misi\u00f3ns diplom\u00e1ticas por todo o seu imperio e no sueste asi\u00e1tico, (como nas actuais Indonesia, Sri Lanka e Vietnam), pero tam\u00e9n entreti\u00f1a ao Khan con historias e observaci\u00f3ns sobre as terras que v\u00eda. Como parte deste nomeamento, Marco viaxou cumpridamente polo interior da China, vivindo nas terras do emperador durante 17 anos.\nAo principio, Kublai negouse varias veces a que os Polos regresasen a Europa, xa que apreciaba a s\u00faa compa\u00f1\u00eda e result\u00e1banlle \u00fatiles. Con todo, cara a 1291, finalmente concedeulles o permiso, confiando aos Polos o seu \u00faltimo deber: acompa\u00f1ar \u00e1 princesa mongol K\u00f6k\u00f6chin, que se converter\u00eda na consorte de Arghun Khan, en Persia (v\u00e9xase a secci\u00f3n \"Narrativa\"). Tras deixar \u00e1 princesa, os Polos viaxaron por terra a Constantinopla. M\u00e1is tarde decidiron regresar ao seu fogar.\nRegresaron a Venecia en 1295, despois de 24 anos, con moitas riquezas e tesouros. Viaxaran case 24.000 km.\nCativerio xenov\u00e9s e vida posterior.\nMarco Polo regresou a Venecia en 1295 coa s\u00faa fortuna convertida en pedras preciosas. Nesa \u00e9poca, Venecia estaba en guerra coa Rep\u00fablica de X\u00e9nova. Polo armou unha galera equipada cun trabuquete para unirse \u00e1 guerra. Probablemente foi capturado polos xenoveses nunha escaramuza en 1296, fronte \u00e1 costa de Anatolia entre Adana e o golfo de Alexandreta. (e non durante a batalla de Curzola (setembro de 1298), fronte \u00e1 costa d\u00e1lmata, unha afirmaci\u00f3n que se debe a unha tradici\u00f3n posterior (s\u00e9culo XVI) recollida por Giovanni Battista Ramusio).\nPasou varios meses do seu encarceramento ditando un relato detallado das s\u00faas viaxes a un compa\u00f1eiro de prisi\u00f3n, Rustichello da Pisa, que incorporou relatos propios, as\u00ed como outras an\u00e9cdotas recompiladas e temas de actualidade da China. O libro pronto se difundiu por Europa en forma de manuscrito, e co\u00f1eceuse como \"As viaxes de Marco Polo\" (Italiano t\u00edtulo: Il Milione, lit. \"O Mill\u00f3n\", derivado do alcume de Polo \"Milione\". T\u00edtulo orixinal en franco-italiano : \"Livres des Merveilles du Monde\"). Describe as viaxes dos Polo por Asia e ofrece aos europeos a s\u00faa primeira visi\u00f3n completa sobre o funcionamento interno do Extremo Oriente, inclu\u00eddos China, India e Xap\u00f3n. O orixinal perdeuse e cons\u00e9rvanse varias versi\u00f3ns, con frecuencia contraditorias, das traduci\u00f3ns. O libro converteuse de inmediato nun \u00e9xito. As historias do libro foron consideradas fantasiosas polos seus contempor\u00e1neos.\nPolo foi finalmente liberado do seu cativerio en agosto de 1299, e regresou a Venecia, onde namentres o seu pai e o seu t\u00edo adquiriran un gran palazzo na zona denominada \"contrada San Giovanni Crisostomo\" (Corte do Milion).\n Para tal empresa, a familia Polo probablemente investiu os beneficios do comercio, e mesmo moitas pedras preciosas que trouxeron de Oriente. A empresa continuou as s\u00faas actividades e Marco pronto se converteu nun rico comerciante. Marco e o seu t\u00edo Maffeo financiaron outras expedici\u00f3ns, pero probablemente nunca sa\u00edron das provincias venecianas, nin volveron \u00e1 ruta da seda nin a Asia. Nalg\u00fan momento antes de 1300, morreu o seu pai Niccol\u00f2. En 1300, casou con Donata Bado\u00e8r, filla do comerciante Vitale Bado\u00e8r. Tiveron tres fillas, Fantina (casada con Marco Bragadin), Bellela (casada con Bertuccio Querini) e Moreta.\nPietro d'Abano fil\u00f3sofo, m\u00e9dico e astr\u00f3logo afincado en Padua, relata falar con Marco Polo sobre o que observara na b\u00f3veda celeste durante as s\u00faas viaxes. Marco contoulle que durante a s\u00faa viaxe de regreso ao Mar da China Meridional, divisara o que describe nun debuxo como unha estrela \"con forma de saco\" (en lat\u00edn: \"ut sacco\") cunha gran cola (\"magna habens caudam\"), moi probablemente un cometa. Os astr\u00f3nomos coinciden en que non se avistaron cometas en Europa a finais do s\u00e9culo XIII, pero existen rexistros sobre un cometa avistado na China e Indonesia en 1293. Curiosamente, esta circunstancia non aparece en Libro de viaxes de Polo. Pedro D'Abano conservou o debuxo no seu volume \"Conciliator Differentiarum, qu\u00e6 inter Philosophos et Medicos Versantur\". Marco Polo entregou a Pietro outras observaci\u00f3ns astron\u00f3micas que realizou no hemisferio sur, as\u00ed como unha descrici\u00f3n do rinoceronte de Sumatra, que se recollen no \"Conciliator\".\nEn 1305 menci\u00f3naselle nun documento veneciano entre capit\u00e1ns de barco locais en relaci\u00f3n co pago de impostos. Non est\u00e1 clara a s\u00faa relaci\u00f3n cun tal Marco Polo, que en 1300 foi mencionado con disturbios contra o goberno aristocr\u00e1tico, e escapou \u00e1 pena de morte, as\u00ed como con disturbios de 1310 dirixidos por Bajamonte Tiepolo e Marco Querini, entre cuxos rebeldes se atopaban Jacobello e Francesco Polo, doutra rama familiar. Polo volve mencionarse claramente despois de 1305 no testamento de Maffeo de 1309 a 1310, nun documento de 1319 segundo o cal se converteu en propietario dalgunhas leiras do seu defunto pai, e en 1321, cando comprou parte dos bens familiares da s\u00faa esposa Donata.\nMorte.\nEn 1323, Polo foi confinado na cama, debido a unha enfermidade. O 8 de xaneiro de 1324, a pesar dos esforzos dos m\u00e9dicos por tratalo, Polo atop\u00e1base no seu leito de morte. Para redactar e certificar o testamento, a s\u00faa familia encargou a Giovanni Giustiniani, sacerdote de San Procolo. A s\u00faa esposa, Donata, e as s\u00faas tres fillas foron nomeadas polas coexecutoras. A igrexa ti\u00f1a dereito por lei a unha parte dos seus bens; el aprobouno e ordenou que se pagase unha suma adicional ao convento de San Lorenzo, lugar onde desexaba ser enterrado. Tam\u00e9n liberou a Pedro, un t\u00e1rtaro servente, que talvez o acompa\u00f1ou desde Asia, e a quen Polo legou 100 liras de denarios venecianos.\nRepartiu o resto do seu patrimonio, inclu\u00eddas varias propiedades, entre particulares, instituci\u00f3ns relixiosas e todas as confrar\u00edas e irmandades \u00e1s que pertenc\u00eda. Tam\u00e9n condonou m\u00faltiples d\u00e9bedas, entre elas 300\u00a0liras que lle deb\u00eda a s\u00faa cu\u00f1ada, e outras polo convento de San Giovanni, San Paolo da Orde de Predicadores, e un cl\u00e9rigo chamado freire. Benvenuto. Ordenou pagar 220\u00a0s\u00f3lidos a Giovanni Giustiniani polo seu traballo como notario e as s\u00faas oraci\u00f3ns.\nO testamento non foi asinado por Polo, sen\u00f3n que foi validado pola ent\u00f3n pertinente regula \"signum manus\", pola que o testador s\u00f3 ti\u00f1a que tocar o documento para que fose legalmente v\u00e1lido. Debido \u00e1 lei veneciana que establece que o d\u00eda termina \u00e1 tardi\u00f1a, non se pode determinar a data exacta da morte de Marco Polo, pero segundo alg\u00fans estudosos foi entre os atardeceres do 8 e 9 de xaneiro de 1324. A Biblioteca Marciana, que conserva a copia orixinal do seu testamento, d\u00e1tao o 9 de xaneiro de 1323 e d\u00e1 como data da s\u00faa morte xu\u00f1o de 1324.\n\"As viaxes de Marco Polo\".\nNon existe nin pode existir unha versi\u00f3n fidedigna do libro de Marco Polo, xa que os primeiros manuscritos difiren significativamente e a reconstruci\u00f3n do texto orixinal \u00e9 unha cuesti\u00f3n de cr\u00edtica textual. En total co\u00f1\u00e9cense unhas 150 copias en varios idiomas. Antes de que existise a imprenta, era frecuente que se cometesen erros ao copiar e traducir, polo que hai moitas diferenzas entre as distintas copias.\nA veracidade da viaxe.\nNo seu leito de morte, a s\u00faa familia pediulle a Marco que confesase o que hab\u00eda de mentiras nas s\u00faas historias. Marco negouse, insistindo, \"\u00abS\u00f3 contei a metade do que vin!\u00bb\".\nMentres a maior\u00eda dos historiadores cren que Marco Polo efectivamente chegou \u00e1 China, recentemente alg\u00fans propo\u00f1en que non chegou tan lonxe, e que simplemente contou a informaci\u00f3n que lles ouv\u00eda a outros. Estes esc\u00e9pticos sinalan que, entre outras omisi\u00f3ns, o seu relato falla ao non mencionar a escritura chinesa, os palillos, o t\u00e9, a vendaxe de p\u00e9s nin a Gran Muralla. Ademais, os arquivos chineses da \u00e9poca non o mencionan, a pesar de que afirmaba ter servido como emisario especial de Kublai Khan, o que resulta ins\u00f3lito, dado o coidado co que se levaban os arquivos na China naquel tempo.\nPor outra parte, Marco describe outros aspectos da vida no Afastado Oriente con moito detalle: o papel moeda, o Gran Canal, a estrutura do ex\u00e9rcito mongol, os tigres e o sistema postal imperial. Tam\u00e9n se refire ao Xap\u00f3n polo seu nome chin\u00e9s, \"Zipang\" ou Cipango. Isto est\u00e1 considerado normalmente a primeira menci\u00f3n do Xap\u00f3n na literatura occidental.\nImpacto hist\u00f3rico.\nA\u00ednda que os Polo non foron os primeiros europeos en chegar a China por terra, grazas ao libro de Marco a s\u00faa viaxe foi a primeira en ser co\u00f1ecida amplamente e a mellor documentada ata ent\u00f3n.\nA lenda conta que Marco Polo introduciu en Italia alg\u00fans produtos da China, entre eles os xeados, a pi\u00f1ata e a pasta, especialmente os espaguetes. Por\u00e9n, esta lenda est\u00e1 moi cuestionada. Por exemplo, hai probas de que a pasta xa se co\u00f1ec\u00eda en Grecia e Italia dende a antig\u00fcidade.\nO libro escrito por Marco Polo, a pesar de que moitas das s\u00faas aseveraci\u00f3ns se puxeron en d\u00fabida naquela \u00e9poca, inspirou a moitos viaxeiros e exploradores.\nV\u00e9xase tam\u00e9n.\nLigaz\u00f3ns externas.\n "}
{"id": "18527", "revid": "7596", "url": "https://gl.wikipedia.org/wiki?curid=18527", "title": "Unidade Zip", "text": "A unidade Zip foi un disco magn\u00e9tico, desenvolvido por Iomega en 1994. Orixinalmente ti\u00f1a unha capacidade de 100 MB, pero versi\u00f3ns posteriores chegaron a 250 MB e 750 MB, moito maior c\u00f3s disquetes da \u00e9poca, o que fixo que fose amplamente utilizado por pequenas e medianas empresas e polo seu tama\u00f1o, semellante ao dun disquete, moi \u00fatiles para transportar datos dun equipo a outro, pero case non se introduciu entre os usuarios particulares, polo seu relativamente elevado prezo. A partir de 1999 as vendas de unidades Zip sufriron unha diminuci\u00f3n constante."}
{"id": "18528", "revid": "23204", "url": "https://gl.wikipedia.org/wiki?curid=18528", "title": "Jaz", "text": "O Jaz foi unha unidade de almacenamento desenvolvida por Iomega en 1996, baseada na tecnolox\u00eda de cartuchos Winchester, sistema de funcionamente moi semellante ao dos discos r\u00edxidos. Ti\u00f1a unha taxa de transferencia de ata 6'73 Mb/s e un tempo de acceso de 12 ms. Ti\u00f1a unha capacidade de almacenamento de 1 ou 2 Gb segundo as versi\u00f3ns. Nunca tivo o \u00e9xito dos discos zip, a pesar da s\u00faa maior capacidade de almacenamento, malia iso Iomega lanzou posteriormente o disco REV, que emprega unha tecnolox\u00eda semellante."}
{"id": "18530", "revid": "23204", "url": "https://gl.wikipedia.org/wiki?curid=18530", "title": "Simacota", "text": "Simacota \u00e9 un concello colombiano, no departamento de Santander.\nA\u00ednda que xa existen rexistros da s\u00faa existencia dende 1540, probabelmente tivo poboamentos anteriores dos pobos guamacaes, arayas, tolomeos, topocores e iarigu\u00eds. Foi fundada como cidade o 17 de setembro de 1703, polo presb\u00edtero Espitia. Dende 2005 a metade setentrional pertence \u00e1 provincia Comunera, mentres que a setentrional pasou a depender de Mares.\nA vila de Simacota est\u00e1 a 14\u00a0km de Socorro, a capital provincial, e a 134\u00a0km de Bucaramanga, a capital do departamento. At\u00f3pase a 1.080 m sobre o nivel do mar e mide uns 1.413\u00a0km\u00b2. No territorio do concello at\u00f3pase o parque nacional da serra dos Iarigu\u00eds (parque dende o 16 de maio de 2005)."}
{"id": "18531", "revid": "5863", "url": "https://gl.wikipedia.org/wiki?curid=18531", "title": "Marguerite Duras", "text": "Marguerite Donnadieu, nada en Gia Dinh (Saig\u00f3n, Indochina Francesa) o 4 de abril de 1914 e finada en Par\u00eds o 3 de marzo de 1996, foi unha escritora e directora de cinema francesa, m\u00e1is co\u00f1ecida como Marguerite Duras.\nTraxectoria.\nNaceu na antiga Indochina Francesa (actual Vietnam) e trasladouse a Francia, terra de seus pais, para estudar Dereito, pero acabou convert\u00e9ndose nunha escritora, e en 1943 mudou o seu nome para Marguerite Duras, tomando o nome dunha vila na rexi\u00f3n de Lot-et-Garonne, departamento onde se situaba a casa de seu pai.\nAutora de numerosas novelas, pezas de teatro, filmes e narraci\u00f3ns curtas, ser\u00eda a s\u00faa novela \"O amante\" (1984) a que lle outorgar\u00eda a popularidade da que hoxe goza. Con esa novela ga\u00f1ou o Premio Goncourt, o galard\u00f3n de narrativa m\u00e1is prestixiado da literatura francesa, que favoreceu a traduci\u00f3n da obra a m\u00e1is de corenta linguas. Hoxe leva vendidos m\u00e1is de 2\u00a0000\u00a0000 de exemplares. Asemade, a novela foi adaptada ao cine por Jean-Jacques Annaud en 1992, convert\u00e9ndose tam\u00e9n nun \u00e9xito de p\u00fablico. Posteriormente, contin\u00faa publicando textos literarios at\u00e9 que en 1991 aparece \"L'Amant de la Chine du Nord\", que non ser\u00eda a s\u00faa derradeira publicaci\u00f3n, pero si a \u00faltima obra relevante desde as perspectivas da cr\u00edtica e do p\u00fablico. Esta novela consid\u00e9rase unha sorte de continuaci\u00f3n e peche da narraci\u00f3n que se comezara en \"L'Amant\". Isto \u00e9, unha viaxe ficcional sobre a s\u00faa propia existencia, as s\u00faas relaci\u00f3ns familiares e coas colonias francesas en Vietnam.\nOutras obras importantes son \"Moderato Cantabile\" (tam\u00e9n adaptado ao cine) e o filme \"India Song\". Ao mesmo tempo, foi autora do gui\u00f3n do filme franc\u00e9s \"Hiroshima mon amour\" (1959), dirixido por Alain Resnais. O traballo literario de Duras relaci\u00f3nase co movemento \"Nouveau roman\" -que contou cunha proposta semellante na literatura galega, a \"Nova Narrativa Galega\"- e co existencialismo. Pola s\u00faa banda, a produci\u00f3n cinematogr\u00e1fica da autora vinc\u00falase \u00e1 \"Nouvelle Vague\". Como vemos, a cr\u00edtica liga tanto o traballo literario coma o f\u00edlmico con dous movementos \"nouveau\", isto \u00e9: propostas innovadoras que po\u00f1en en cuesti\u00f3n as formas tradicionais da arte e experimentan con novas posibilidades.\nMorreu aos 81 anos de cancro. Est\u00e1 enterrada no Cemiterio de Montparnasse, en Par\u00eds."}
{"id": "18533", "revid": "23204", "url": "https://gl.wikipedia.org/wiki?curid=18533", "title": "Texas", "text": "Texas \u00e9 un dos 50 estados dos Estados Unidos de Am\u00e9rica, o segundo maior estado e o maior estado norteamericano dos Estados Unidos continental. Tam\u00e9n \u00e9 o segundo estado m\u00e1is populoso do pa\u00eds (por detr\u00e1s de California); con aproximadamente 22 mill\u00f3ns de habitantes, e unha poboaci\u00f3n crecendo rapidamente debido \u00e1 inmigraci\u00f3n.\nCh\u00e1maselle \"Lone Star State\", por causa da estrela solitaria na bandeira. A palabra \"Texas\" deriva da palabra ind\u00edxena que significa \"amigos\".\nXeograficamente, Texas \u00e9 un estado de contrastes. Mentres as partes norte e leste do estado est\u00e1n cubertas por varios r\u00edos, lagos e bosques, que pos\u00faen un clima propicio \u00e1 agricultura, as partes sur e oeste do estado pos\u00faen un clima m\u00e1is \u00e1rido, des\u00e9rtico en varias rexi\u00f3ns. Foron nestas \u00e1reas, escasamente poboadas, onde xurdiron os cowboys, coa misi\u00f3n de coidar o gando da rexi\u00f3n e defendelo dos ataques da poboaci\u00f3n nativa. Os cowboys torn\u00e1ronse rapidamente un s\u00edmbolo do estado, e ata hoxe a\u00ednda existen en varias \u00e1reas rurais do estado.\nTexas foi explorado e colonizado inicialmente polos espa\u00f1ois. Pasou ao control mexicano cando M\u00e9xico se independizou de Espa\u00f1a, en 1821. A crecente migraci\u00f3n de norteamericanos a Texas fixo que crecesen movementos pro-secesi\u00f3n de Texas do M\u00e9xico. En 1836, unha rebeli\u00f3n en El \u00c1lamo foi extinguida polos mexicanos, que mataron a todos os norteamericanos participantes desta rebeli\u00f3n - con excepci\u00f3n dalgunhas mulleres, meni\u00f1os e escravos. Xa no mesmo ano, Texas independizouse de M\u00e9xico, convert\u00e9ndose nunha rep\u00fablica e, nove anos despois, nun estado norteamericano, sendo admitido como o vix\u00e9simo oitavo estado norteamericano da Uni\u00f3n en 29 de decembro de 1845.\nActualmente, a econom\u00eda de Texas pos\u00fae un importante papel na econom\u00eda norteamericana. Inicialmente un estado agropecuario, desde o inicio do s\u00e9culo XX a econom\u00eda do estado diversificouse, e hoxe son as industrias petrol\u00edfera e aerospacial, as\u00ed como o sector financeiro, os que pos\u00faen maior importancia na econom\u00eda de Texas.\nHistoria.\nColonizaci\u00f3n espa\u00f1ola.\nAnteriormente \u00e1 chegada dos primeiros exploradores europeos \u00e1 rexi\u00f3n, preto de 30.000 nativos ind\u00edxenas viv\u00edan na rexi\u00f3n que forma actualmente Texas. A maior\u00eda das tribos ind\u00edxenas da rexi\u00f3n viv\u00edan de modo estable nunha rexi\u00f3n, mais outras tribos, especialmente aquelas que viv\u00edan nas \u00e1ridas rexi\u00f3ns de Texas, eran n\u00f3mades, e cazaban bisontes para aliment\u00e1rense.\nOs espa\u00f1ois comezaron a explorar a rexi\u00f3n a comezos do s\u00e9culo XVI, buscando riquezas tales como ouro e prata. A maior\u00eda dos historiadores consideraron que o primeiro explorador europeo en percorrer a rexi\u00f3n foi o espa\u00f1ol Alonso \u00c1lvarez de Pi\u00f1eda. Este foi enviado \u00e1 rexi\u00f3n polo gobernador da Xamaica, ent\u00f3n colonia espa\u00f1ola, en 1519, para a exploraci\u00f3n e o mapeo do litoral da rexi\u00f3n. Case unha d\u00e9cada despois, en 1528, unha expedici\u00f3n espa\u00f1ola liderada por \u00c1lvar N\u00fa\u00f1ez Cabeza de Vaca viaxou entre o litoral de Texas ata unha vila mexicana pr\u00f3xima ao Oc\u00e9ano Pac\u00edfico. A expedici\u00f3n durou un total de oito anos. Cabeza de Vaca e os seus homes trouxeron historias de m\u00edticas cidades de gran riqueza, que estar\u00edan localizadas ao norte da ruta tomada pola s\u00faa expedici\u00f3n. Estas cidades, segundo Cabeza de Vaca, eran as \"Sete Cidades de Cibola\".\nO goberno colonial espa\u00f1ol tomou a serio as noticias de Cabeza de Vaca, e organizou varias expedici\u00f3ns - partindo de Cidade do M\u00e9xico - cuxo obxectivo era localizar estas m\u00edticas cidades. Mais o m\u00e1ximo que estas expedici\u00f3ns atopar\u00edan ser\u00edan pequenas vilas ind\u00edxenas, e non as grandiosas cidades descritas por Cabeza de Vaca. De calquera maneira, as expedici\u00f3ns axudaron a reforzar as reivindicaci\u00f3ns espa\u00f1ois sobre Texas, as\u00ed como as rexi\u00f3ns que constit\u00faen actualmente os estados norteamericanos de Nevada e Novo M\u00e9xico. En 1682, os espa\u00f1ois constru\u00edron os primeiros asentamentos permanentes en Texas, pr\u00f3ximos \u00e1 actual cidade de El Paso.\nTres anos despois, o franc\u00e9s Ren\u00e9 Robert Cavelier de La Salle tentou establecer un asentamento franc\u00e9s no litoral de Texas, mais as tempestades tropicais impediron que cumprise seu obxectivo. Por\u00e9n, Cavelier decidiu explorar o interior de Texas, onde fundou un asentamento franc\u00e9s, chamado Fort St. Louis. Cavelier continuou explorando Texas en busca de riquezas, mais os seus homes rebel\u00e1ronse e mat\u00e1rono. Os homes regresaron a Fort St. Louis, onde ataques ind\u00edxenas os forzaron a recuar. Cos nav\u00edos de Cavelier destru\u00eddos por tempestades e polos ind\u00edxenas, os colonos que permaneceron foron mortos polos estes.\nOs espa\u00f1ois, alarmados polas exploraci\u00f3ns de Cavelier, aumentaron o n\u00famero de expedici\u00f3ns na rexi\u00f3n e fundaron m\u00e1is asentamentos. En 1718, os espa\u00f1ois constru\u00edron o forte de San Antonio de Bexas, que despois ser\u00eda co\u00f1ecido como \"El \u00c1lamo\". Este forte foi constru\u00eddo para defender unha vila constru\u00edda tam\u00e9n en 1718, que se chamaba San Antonio de Valero, que se converter\u00eda na actual cidade de San Antonio. A cidade converteuse en 1772 na capital da recentemente fundada colonia espa\u00f1ola de Texas. En 1793, Texas ti\u00f1a unha poboaci\u00f3n de aproximadamente 7.000 espa\u00f1ois.\nEn 1821, M\u00e9xico declarou a independencia de Espa\u00f1a e pasou a formar parte do Imperio do M\u00e9xico que, dous anos despois, en 1823, tornar\u00edase nos actuais Estados Unidos de M\u00e9xico.\nTexas baixo control mexicano.\nCo Destino Manifesto e a expansi\u00f3n dos Estados Unidos de Am\u00e9rica en direcci\u00f3n ao oeste, rumbo ao Oc\u00e9ano Pac\u00edfico, asentadores norteamericanos pasaron a poboar Texas -ent\u00f3n estado mexicano- en n\u00famero cada vez maior. O goberno mexicano permitiu inicialmente que alg\u00fans empresarios norteamericanos comprasen terras en Texas e, en 1820, que o banqueiro norteamericano Moses Austin establecese unha colonia de norteamericanos no norte de Texas. Por\u00e9n, Moses morreu a\u00ednda no mesmo ano e o seu fillo, Stephen Austin, continuou cos plans do pai, traendo 300 familias norteamericanas ao leste de Texas e fundado as vilas de Washington-on-the-Brazos e Columbus. Outros empresarios norteamericanos constru\u00edran outras colonias norteamericanas no estado. No inicio da d\u00e9cada de 1830, Texas ti\u00f1a preto de 30.000 colonos norteamericanos.\nEn 1830, o goberno mexicano interrompeu a inmigraci\u00f3n norteamericana cara Texas, facendo que as relaci\u00f3ns entre os asentadores norteamericanos e os mexicanos en xeral empeorasen rapidamente. En 1834, coa ascensi\u00f3n do ditador Antonio L\u00f3pez de Santa Anna ao poder, os colonos norteamericanos rebel\u00e1ronse, desencadeando a Revoluci\u00f3n de Texas.\nRep\u00fablica de Texas.\nTropas rebeldes invadiron e conquistaron a capital de Texas o 11 de decembro de 1835. Esta vitoria rebelde alarmou a Santa Anna, que creou unha gran forza militar. Mentres, estas tropas rebeldes tomaron posici\u00f3ns defensivas en \"El \u00c1lamo\" - anteriormente o Forte de San Antonio de Bejar. Unha forza mexicana de 1.600 soldados atacou o forte o 23 de febreiro de 1836 e, despois de d\u00faas semanas de cerco, as tropas mexicanas conquistaron o forte o 6 de marzo, matando os 250 rebeldes. Mentres, os rebeldes declararon a independencia na cidade de Washington-on-the-Brazos.\nEn 27 de marzo, o xeneral Santa Anna decidiu executar friamente na vila de Goliad a 330 rebeldes que foran capturados en batallas anteriores. Os rebeldes, inspirados por estas derrotas, e baixo o grito de guerra \"Lembre El \u00c1lamo! Lembre Goliad!\", atacaron o 21 de abril unha das forzas de Santa Anna composta por 1.200 soldados e era liderada por el mesmo. Os rebeldes - liderados por Sam Houston, un dos l\u00edderes da revoluci\u00f3n - venceron a batalla, co\u00f1ecida como \"Batalla de San Xacinto\", e capturaron a Santa Anna, garantindo as\u00ed a independencia de Texas. Os mexicanos non reco\u00f1eceron a independencia de Texas, a\u00ednda que recibiu reco\u00f1ecemento dos Estados Unidos, do Reino Unido, da Francia e dos Pa\u00edses Baixos. En 1839, Austin foi escollida como a capital definitiva de Texas. Sam Houston e Stephen Austin son considerados os Pais da Rep\u00fablica de Texas, e, posteriormente, do Estado de Texas. D\u00faas cidades do estado, Houston -actualmente, a maior cidade de Texas- e Austin -a actual capital do estado- foron nomeadas en homenaxe a estes militares.\nA poboaci\u00f3n de Texas escolleu a Sam Houston como presidente da nova rep\u00fablica. Texas, ent\u00f3n, enfrontaba serios problemas econ\u00f3micos, al\u00e9n de continuos -a\u00ednda que pequenos- ataques ind\u00edxenas e mexicanos. A poboaci\u00f3n de Texas quer\u00eda que os Estados Unidos anexasen Texas, unha vez que a maior\u00eda da poboaci\u00f3n da rep\u00fablica era de ascendencia norteamericana. Por\u00e9n, os Estados Unidos estaban divididos: o Sur quer\u00eda que Texas -unha rep\u00fablica escravista-, fose anexado, o Norte abolicionista non, porque tem\u00eda un desequilibrio entre o Norte e o Sur. Al\u00e9n diso, potencias europeas tales como a Francia e o Reino Unido opux\u00e9ronse a esta anexi\u00f3n, temendo que os Estados Unidos se tornase poderoso de m\u00e1is. As\u00ed, durante dez anos Texas continuou a ser un pa\u00eds independente. Durante este per\u00edodo, a poboaci\u00f3n de Texas creceu considerabelmente. Un estado predominantemente agr\u00edcola creou unha lei chamada \"Homestead Act\", que imped\u00eda que as facendas fosen vendidas como pagamento de d\u00e9bedas, Esta lei posteriormente espallouse a varios estados norteamericanos.\n1845 - 1900.\nO 29 de decembro de 1845, Texas converteuse no vix\u00e9simo oitavo estado norteamericano e M\u00e9xico rompeu relaci\u00f3ns diplom\u00e1ticas cos Estados Unidos. Por causa de disputas territoriais sobre Texas e outros territorios e estados norteamericanos -particularmente, California- M\u00e9xico declarou a guerra contra os Estados Unidos en 1846, sendo derrotado dous anos despois, na guerra mexicano-americana. Baixo os termos do Tratado de Guadalupe Hidalgo, M\u00e9xico cedeu unha grande \u00e1rea aos Estados Unidos e cesou coas disputas territoriais sobre Texas.\nDespois da guerra, Texas reivindicou moitas das \u00e1reas que foron cedidas por M\u00e9xico. A\u00ednda en 1850, o goberno dos Estados Unidos pagou a Texas 10 mill\u00f3ns de d\u00f3lares -que foron usados polo goberno de Texas principalmente para o pagamento de d\u00e9bedas xa existentes- nun tratado en virtude do cal Texas cesaba con estas disputas territoriais. Al\u00e9n diso, \u00e1reas ao norte de Texas foron divididas e anexadas por outros estados norteamericanos. Texas reorganizouse en 89 condados diferentes, e prosperou economicamente, atraendo as\u00ed moitos inmigrantes, especialmente alem\u00e1ns.\nEn 1861, o abolicionista Abraham Lincoln foi elixido como presidente dos Estados Unidos de Am\u00e9rica. Tanto o goberno como a maior\u00eda da poboaci\u00f3n de Texas apoiaban a secesi\u00f3n, e nese mesmo ano, o estado sa\u00edu da Uni\u00f3n, xunt\u00e1ndose aos Estados Confederados de Am\u00e9rica. Alg\u00fans meses despois, comezou a Guerra Civil Americana e Texas serviu como fornecedor de materias primas para a Confederaci\u00f3n; preto de 50.000 soldados de Texas loitaron contra forzas do Norte. Os Estados Unidos de Am\u00e9rica tentaron por diversas veces invadir e conquistar Texas, mais non tiveron suceso. En 1865, co fin da guerra, Texas, agora un territorio norteamericano, foi gobernado por un goberno militar. O 30 de marzo de 1870, Texas foi readmitido como un estado dos Estados Unidos.\nA gander\u00eda tornouse unha das principais fontes de renda do estado despois do fin da guerra de secesi\u00f3n: desde o nordeste do estado, a pr\u00e1ctica da gander\u00eda espallouse gradualmente ao resto do estado. Os constantes ataques ind\u00edxenas e a asimilaci\u00f3n de varios aspectos da cultura mexicana por parte da poboaci\u00f3n de Texas foron unha das raz\u00f3ns da popularizaci\u00f3n dos cowboys - \"vaqueiros\" -, homes que guiaban as mandas de bovinos e cabalos e ao mesmo tempo as defend\u00edan de ladr\u00f3ns e de ataques ind\u00edxenas.\nA finais do s\u00e9culo XIX, Texas xa ti\u00f1a unha malla ferroviaria eficiente e de grande extensi\u00f3n. Esta malla ferroviaria axudou no poboamento do oeste americano ao longo das primeiras d\u00e9cadas do s\u00e9culo XX. En 1900, un furac\u00e1n abateuse sobre o estado, causando grandes prexu\u00edzos e matando m\u00e1is de 6 mil persoas.\n1900 - 1950.\nAo longo das primeiras d\u00e9cadas do s\u00e9culo XX, Texas continuou a expandir s\u00faa malla ferroviaria e iniciou unha expansi\u00f3n en grande escala da s\u00faa rede de estradas.\nEn 1901, desc\u00f3brese petr\u00f3leo en Texas, o que fixo que pasase de ser un estado agrario a ser un estado maioritariamente industrial. O descubrimento trouxo consigo moitos cambios na econom\u00eda do estado: constru\u00edronse novos portos, e ampli\u00e1ronse outros xa existentes, e varias refiner\u00edas e f\u00e1bricas foron constru\u00eddas no estado, tanto que, entre 1900 e 1910, o valor dos produtos fabricados no estado se duplicou. Al\u00e9n diso, a industrializaci\u00f3n xerou un fluxo de migraci\u00f3n, das \u00e1reas rurais en direcci\u00f3n \u00e1s cidades: en 1900, s\u00f3 un d\u00e9cimo da poboaci\u00f3n do estado viv\u00eda en cidades; en 1920, xa subira a un terzo. San Antonio tornouse a maior cidade do estado, cos seus 120.000 habitantes, en 1926. A econom\u00eda do estado pasou a ser de vital importancia co inicio da primeira guerra mundial: o petr\u00f3leo producido en Texas converteuse nunha materia prima indispens\u00e1bel para os esforzos de guerra dos Estados Unidos e mailos seus aliados.\nEn 1925, Miriam Ferguson foi a segunda muller en subir ao posto de gobernador dun estado dos Estados Unidos.\nCoa chegada do automobilismo, Texas iniciou a masiva construci\u00f3n de autoestradas ao longo do estado. Durante a d\u00e9cada de 1930, coa Gran Depresi\u00f3n, a construci\u00f3n de autov\u00edas axudou a minimizar os efectos da recesi\u00f3n econ\u00f3mica. Al\u00e9n diso, foron implementados nesta d\u00e9cada pensi\u00f3ns para refuxiados e programas de axuda social.\nM\u00e1is dun mill\u00f3n de soldados norteamericanos realizaron o seu adestramento en Texas, con ocasi\u00f3n da segunda guerra mundial.\n1945 - Tempos actuais.\nDespois da segunda guerra mundial, Texas pasou por un r\u00e1pido proceso de industrializaci\u00f3n, que converteu a poboaci\u00f3n do estado en predominantemente urbana. Diariamente, centos de persoas -especialmente os novos- migraban dos campos para as cidades. En 16 de abril de 1947, nun dos peores accidentes da historia dos Estados Unidos, un nav\u00edo franc\u00e9s, transportando produtos qu\u00edmicos altamente explosivos, estoupou no porto de Texas City, matando aproximadamente 500 persoas.\nTam\u00e9n despois do fin da guerra, foron descubertas grandes reservas de petr\u00f3leo nas augas do Golfo de M\u00e9xico, pr\u00f3ximas ao litoral de Texas. En 1950, o Tribunal Supremo dos Estados Unidos determinou que estas augas non formaban parte de Texas sino que pertenc\u00edan directamente ao goberno norteamericano, mais a opini\u00f3n p\u00fablica negativa e as presi\u00f3ns do goberno de Texas fixeron que o goberno nacional revisase este xu\u00edzo en 1953. O petr\u00f3leo localizado no Golfo de M\u00e9xico promoveu o r\u00e1pido crecemento de Houston, que se converteu na maior cidade do estado.\nTexas enfrontouse con grandes problemas raciais ao longo da d\u00e9cada de 1950 e de 1960. Ata ent\u00f3n, o sistema educativo do estado segu\u00eda unha pol\u00edtica de segregaci\u00f3n pero en 1954, o Tribunal Supremo dos Estados Unidos xulgou que esta pol\u00edtica era inconstitucional. Gradualmente, ata o fin da d\u00e9cada de 1960, Texas integrou os seus sistemas educactivos. En 1963, o texano Lyndon Johnson tornouse o primeiro home do Sur que chegaba a presidente dos Estados Unidos despois do fin da Guerra Civil Americana. Johnson - anteriormente vicepresidente - tomou posesi\u00f3n despois da morte do ent\u00f3n presidente, John F. Kennedy.\nTexas tivo un importante papel no programa espacial dos Estados Unidos. O cuartel xeneral da NASA foi constru\u00eddo en Houston, en 1964. En 1969, enxe\u00f1eiros e cient\u00edficos da NASA axudaron os astronautas da misi\u00f3n Apollo 11 na s\u00faa misi\u00f3n rumbo \u00e1 L\u00faa. A industria aerospacial pasou a ga\u00f1ar gradualmente maior importancia na econom\u00eda do estado.\nNa d\u00e9cada de 1970, a inmigraci\u00f3n mexicana cara os Estados Unidos pasou a aumentar gradualmente. Moitos dos mexicanos -moitos deles inmigrantes ilegais- instal\u00e1ronse en Texas. A inmigraci\u00f3n de hispanos fixo que, no final da d\u00e9cada de 1980, Texas superase en poboaci\u00f3n ao estado de Nova York. A gran poboaci\u00f3n de Texas e a forte econom\u00eda do estado explican o aumento da importancia pol\u00edtica de Texas no pa\u00eds. En 1988, o texano George Herbert Walker Bush foi elixido presidente dos Estados Unidos; posteriormente, en 2000, o ent\u00f3n gobernador de Texas, George Walker Bush, fillo de Herbert Bush, foi elixido presidente do pa\u00eds, e foi reelixido en 2004.\nNa actualidade existen movementos independentistas que pretenden que Texas volva a ser rep\u00fablica.\nXeograf\u00eda.\nTexas \u00e9 o segundo maior estado dos Estados Unidos (despois de Alasca), e o maior localizado nos Estados Unidos continentais. Situado na rexi\u00f3n Sur, Texas limita con Novo M\u00e9xico \u00f3 oeste, con Oklahoma \u00f3 norte, con Louisiana e Arcansas \u00f3 leste, co Golfo de M\u00e9xico \u00f3 sueste e con M\u00e9xico (estados de Chihuahua, Coahuila, Nuevo Le\u00f3n e Tamaulipas) ao sur.\nPos\u00fae un total de 591 quil\u00f3metros de litoral, cont\u00e1ndose s\u00f3 Golfo de M\u00e9xico; se se incl\u00faen os estuarios de r\u00edos, lagos e illas oce\u00e1nicas, o lonxitude do litoral de Texas chega \u00f3s 5.409 quil\u00f3metros. Unha serie de barreiras de area ao longo do litoral de Texas protexe o estado de tempestades tropicais e de tsunamis. Al\u00e9n diso, Texas non pos\u00fae ning\u00fan volc\u00e1n activo e est\u00e1 lonxe de calquera placa tect\u00f3nica, o que fai que os desastres naturais de grandes proporci\u00f3ns sexan moi raros no estado.\nO punto m\u00e1is alto \u00e9 o Monte Guadalupe, cos seus 2,667 metros de altitude. Tam\u00e9n destaca o R\u00edo Grande, que separa Texas de M\u00e9xico, servindo como fronteira natural entre M\u00e9xico e os Estados Unidos.\nTexas est\u00e1 dividido en cinco rexi\u00f3ns:\nClima.\nDado o tama\u00f1o de Texas, o clima no estado var\u00eda de rexi\u00f3n a rexi\u00f3n. No extremo sur o clima \u00e9 tropical, mentres que na rexi\u00f3n sur en xeral o clima \u00e9 subtropical. O extremo occidental pos\u00fae un clima des\u00e9rtico, con grandes variaci\u00f3ns ao longo do d\u00eda. O norte do estado pos\u00fae un clima temperado suave. As rexi\u00f3ns ao longo do Golfo de M\u00e9xico pos\u00faen un clima agradable, con menores variaci\u00f3ns de temperatura.\nNo ver\u00e1n, as temperaturas m\u00e1is altas rex\u00edstranse no extremo sur e no suroeste do estado, e as temperaturas m\u00e1is baixas, no extremo occidental do estado. As zonas ao longo do Golfo de M\u00e9xico presentan unha temperatura media de 31\u00a0\u00b0C, con leves variaci\u00f3ns de temperatura durante o d\u00eda e a noite, mentres que as rexi\u00f3ns do extremo occidental pos\u00faen temperatura media de 26\u00a0\u00b0C no ver\u00e1n (a\u00ednda que con altas temperaturas durante o d\u00eda e baixas temperaturas durante a noite). A rexi\u00f3n en torno de Dallas tam\u00e9n presenta medias maiores de 30\u00a0\u00b0C no ver\u00e1n, mentres que o extremo norte pos\u00fae medias menores do que 25\u00a0\u00b0C. M\u00e1ximas de 36\u00a0\u00b0C en Dallas e de 34\u00a0\u00b0C ao longo do Golfo de M\u00e9xico.\nNo inverno, as temperaturas m\u00e1is altas rex\u00edstranse no extremo sur de Texas, con medias de 15\u00a0\u00b0C. A medida que se sobe cara o norte, a temperatura media cae, chegando a 1\u00a0\u00b0C no extremo norte. As m\u00e1ximas son de 14\u00a0\u00b0C en Dallas e de 20\u00a0\u00b0C ao longo do Golfo, e as m\u00ednimas de 0\u00a0\u00b0C e de 6\u00a0\u00b0C respectivamente.\nA precipitaci\u00f3n media no estado \u00e9 baixa, de apenas 117 cent\u00edmetros, a\u00ednda que isto var\u00ede entre m\u00e1is de 150 cent\u00edmetros no extremo oriente a menos de 30 cent\u00edmetros no extremo occidental. A neve \u00e9 moi rara no estado e varias rexi\u00f3ns non rexistran neve desde hai anos. De media, Dallas rexistra 82 d\u00edas de precipitaci\u00f3n por ano, mentres que a media das rexi\u00f3ns ao longo do Golfo de M\u00e9xico \u00e9 de 72. A estaci\u00f3n pluviosa \u00e9 o inverno, e a estaci\u00f3n seca \u00e9 o ver\u00e1n.\nPol\u00edtica.\nA capital de Texas \u00e1 Austin. O Capitolio Estatal \u00e9 similar ao localizado en Washington DC, mais \u00e9 de granito cor rosa. No cumio do Capitolio est\u00e1 unha estatua, a \"Deusa da Liberdade\". Ao contrario dos Capitolios dos estados do norte, e en com\u00fan en relaci\u00f3n a outros Capitolios sudistas, o Capitolio de Texas apunta cara o sur, en vez de para o norte.\nA actual Constituci\u00f3n de Texas foi adoptada en 1876. Novas emendas \u00e1 Constituci\u00f3n precisan ser aprobadas por ao menos dous terzos dos membros da C\u00e1mara dos Representantes e do Senado, para ser logo sometidas a votaci\u00f3n p\u00fablica, v\u00e1lida en todo o estado. Se a maior\u00eda dos electores do estado votaron a favor da nova emenda, \u00e9 ent\u00f3n engadida \u00e1 Constituci\u00f3n.\nO maior oficial do Poder executivo de Texas \u00e9 o gobernador. Este \u00e9 elixido pola poboaci\u00f3n por mandatos de ata catro anos de duraci\u00f3n, podendo reelixirse cantas veces quixer. Desde que Texas se converteu nun estado norteamericano, a gran maior\u00eda dos seus gobernadores foron dem\u00f3cratas; s\u00f3 Texas foi gobernado en cinco ocasi\u00f3ns por pol\u00edticos non-dem\u00f3cratas, catro republicanos e un sen afiliaci\u00f3n pol\u00edtica.\nO Poder lexislativo de Texas consiste nunha C\u00e1mara do Senado composta por 31 Senadores e unha C\u00e1mara dos Representantes composta por 150 membros. Texas est\u00e1 dividido en 31 distritos senatoriais e 150 distritos representativos, e os electores en cada un deles elixen un Senador e un Representante, que actuar\u00e1 como representante da rexi\u00f3n das s\u00faas respectivas c\u00e1maras no Poder Lexislativo. Os Senadores son elixidos por mandatos de ata 4 anos de duraci\u00f3n, e os Representantes por mandatos de ata 2 anos. O Poder Lexislativo ten o poder de crear e aprobar leis, a\u00ednda que estas leis te\u00f1an de ser aprobadas tam\u00e9n polo gobernador.\nO maior tribunal do Poder xudicial \u00e9 o Tribunal Supremo de Texas.\nTexas pos\u00fae m\u00e1is condados que calquera outro estado norteamericano: est\u00e1 dividido en 254 condados diferentes, cada un deles gobernado por un Consello composto por un xu\u00edz e catro oficiais vidos de diferentes partes do condado en cuesti\u00f3n. Estes son escollidos pola poboaci\u00f3n do condado por mandatos de ata 4 anos de duraci\u00f3n. Este consello administra as finanzas do condado e pos\u00fae o poder de recadar un pequeno imposto (de non m\u00e1is do 1%) no condado.\nEn Texas existen preto de 180 cidades con m\u00e1is de 5.000 habitantes. Estas cidades pos\u00faen o dereito de establecer as s\u00faas propias leis municipais, de planear o seu desenvolvemento urbano e de recadar os seus propios impostos. En cidades e vilas con menos de 5.000 habitantes, corresponden ao condado do que forma parte.\nOs impostos estatais son respons\u00e1beis da metade da renda de Texas. Os principais impostos son un imposto aplicado sobre a venda de produtos en xeral e un imposto extra para petr\u00f3leo e derivados. Texas, como outros 8 estados norteamericanos, non colecta imposto sobre a renda dos seus habitantes. O resto da renda necesaria prov\u00e9n do goberno federal norteamericano.\nDemograf\u00eda.\nUnha estimativa realizada en 2004 estima a poboaci\u00f3n do estado en 22.490.022. O estado pos\u00fae preto de 3.450.500 habitantes (15.6% da poboaci\u00f3n do estado) que naceron f\u00f3ra do pa\u00eds: destes, est\u00edmase que 1,2 mill\u00f3ns (5,4% da poboaci\u00f3n do estado) son ilegais. Entre 1990 e 2000, a poboaci\u00f3n do estado creceu en aproximadamente 4,6 mill\u00f3ns de habitantes, un crecemento de aproximadamente o 26%.\nRaza e etnias.\nM\u00e1is dun terzo dos habitantes de Texas son hispanos. Alg\u00fans deles son inmigrantes recentes do M\u00e9xico, Am\u00e9rica Central ou da Am\u00e9rica do Sur, ou os descendentes directos destes inmigrantes. Outros hispanos, co\u00f1ecidos xa como \"texanos\", son descendentes de mexicanos que viv\u00edan na rexi\u00f3n moito antes da independencia de Texas.\nOutras etnias maioritarias incl\u00faen descendentes de alem\u00e1ns, poloneses, suecos, noruegueses, checos e franceses. A inmigraci\u00f3n destas etnias comezou a partir da d\u00e9cada de 1850, e continuou en n\u00fameros consider\u00e1beis ata o fin da segunda guerra mundial. A influencia destes inmigrantes, chegados das m\u00e1is diversas partes de Europa, sobrevive nos nomes das cidades, estilos arquitect\u00f3nico, estilos musicais e na gastronom\u00eda da rexi\u00f3n.\nEn tempos recentes, a poboaci\u00f3n de asi\u00e1ticos creceu na rexi\u00f3n, especialmente en Houston e en Dallas. Estas etnias incl\u00faen chineses, vietnamitas, filipinos, tailandeses e paquistan\u00eds.\nSe as taxas de inmigraci\u00f3n contin\u00faan nos niveis actuais, os hispanos ser\u00e1n maior\u00eda na d\u00e9cada de 2030.\nAs maiores etnias do estado incl\u00faen: mexicanos (24,3% da poboaci\u00f3n), afroamericanos (11,5%), alem\u00e1ns (9,9%), ingleses (7,2%) e irlandeses (7,2%).\nO 7,8% da poboaci\u00f3n ten menos de 5 anos de idade; o 28,2%, menos de 18 anos; e o 9,9%, m\u00e1is de 64 anos de idade. As mulleres constit\u00faen o 50.4% da poboaci\u00f3n do estado.\nRelixi\u00f3n.\nAs afiliaci\u00f3ns relixiosas da poboaci\u00f3n de Texas son:\nEconom\u00eda.\nEn parte por causa da s\u00faa gran poboaci\u00f3n, a econom\u00eda de Texas \u00e9 unha das maiores do pa\u00eds. O produto interior bruto de Texas, de 764.000 mill\u00f3ns de d\u00f3lares, \u00e9 o terceiro maior dos Estados Unidos, despois s\u00f3 de California e de Nova York .\nO sector primario de Texas \u00e9 respons\u00e1bel do 1% do PIB. A agricultura e a gander\u00eda - que xa foron anteriormente as principais fontes de renda do estado - empregan aproximadamente 500.000 persoas.\nO sector secundario responde do 25% do PIB, a\u00ednda que chegou a representar m\u00e1is do 75%, durante os anos da segunda guerra mundial. Os produtos fabricados anualmente no estado te\u00f1en un valor total de m\u00e1is de 130.000 mill\u00f3ns de d\u00f3lares. A m\u00e1is importante industria do estado \u00e9 a industria de alta tecnolox\u00eda (as f\u00e1bricas produtoras de equipamentos electr\u00f3nicos avanzados, softwares e computadores est\u00e1n localizadas principalmente en Houston e en Austin). Texas \u00e9 o maior produtor de produtos qu\u00edmicos en xeral - fertilizantes, \u00e1cido sulf\u00farico e medicamentos son os m\u00e1is importantes. Por causa da inmensa poboaci\u00f3n, o procesamento de alimentos \u00e9 a terceira maior industria do estado. E Texas \u00e9 o maior produtor de petr\u00f3leo e derivados dos Estados Unidos, posu\u00edndo as maiores reservas do recurso natural do pa\u00eds; a extracci\u00f3n de petr\u00f3leo e gas natural emprega m\u00e1is de 250.000 persoas e representa o 6% do PIB do estado. Ademais, case 70.000 persoas traballan na xeraci\u00f3n de electricidade (o estado \u00e9 o maior produtor de enerx\u00eda el\u00e9ctrica do pa\u00eds). A industria de manufactura emprega m\u00e1is de 900.000 persoas, e representa ela soa o 14% do PIB do estado. A industria de construci\u00f3n representa o 5% do PIB, empregando m\u00e1is de 750.000 persoas.\nO sector terciario representa m\u00e1is do 74% do PIB. Dallas \u00e9 sede de varias das m\u00e1is importantes empresas financeiras dos Estados Unidos, mentres que Hoston \u00e9 a sede das principais empresas petrol\u00edferas do pa\u00eds. Os servizos comunitarios, comerciais e persoais representan o 20% do PIB, e empregan m\u00e1is de 3,5 mill\u00f3ns de persoas; o comercio representa o 17% do PIB e emprega 2,5 mill\u00f3ns de persoas; as finanzas empregan aproximadamente 885.000 persoas e representan o 14% do PIB; e os servizos gobernamentais empregan 1,7 mill\u00f3n de persoas e representan o 12% do PIB.\nEducaci\u00f3n.\nEn 1854, o xa estado norteamericano de Texas institu\u00edu un sistema estatal de ensino p\u00fablico escolar. Actualmente, como no resto do pa\u00eds, cada cidade -ou condado, caso de que a poboaci\u00f3n da cidade ou vila sexa moi baixa - \u00e9 a encargada de administrar o seu propio sistema escolar p\u00fablico. A Axencia Escolar de Texas supervisa estes sistemas municipais de escolas p\u00fablicas, e dita normas e patr\u00f3ns que deben ser cumpridos por todas elas. Todo meni\u00f1o de m\u00e1is de 6 anos debe asistir \u00e1 escola, ata a graduaci\u00f3n ou a maior\u00eda de idade (aos 18 anos).\nO Sistema de Universidades de Texas, estabelecido pola Constituci\u00f3n de Texas en 1876, consist\u00eda en 9 universidades acad\u00e9micas e seis instituci\u00f3ns de sa\u00fade. En 2004. 182.752 estudantes estudaron nunha das instituci\u00f3ns controladas polo Sistema de Universidades de Texas, facendo desta empresa un dos maiores sistemas de educaci\u00f3n superior nos Estados Unidos. En 2004, s\u00f3 na Universidade de Texas en Austin, a maior das instituci\u00f3ns administradas polo Sistema de Universidades, matricul\u00e1ronse 50.377 estudantes.\nA Universidade de Texas en Austin xa foi no pasado a maior instituci\u00f3n de ensino superior de todos os Estados Unidos, mais actualmente, a universidade caeu a unha terceira posici\u00f3n. Est\u00e1 considerada a d\u00e9cimo quinta mellor universidade do mundo . Sete programas de doutoramento est\u00e1n entre os 10 mellores do pa\u00eds, e un total de 22 programas de doutoramento da Universidade de Texas en Austin aparecen entre os 25 mellores dos Estados Unidos. En 2004, a \"University of Texas Southwestern Medical Center at Dallas\" foi considerada a d\u00e9cimo sexta mellor escola m\u00e9dica dos Estados Unidos. Once estudantes formados nesta instituci\u00f3n de ensino superior ga\u00f1aron posteriormente o Premio Nobel .\nO Sistema de Universidades de Houston \u00e9 o maior sistema de instituci\u00f3ns de educaci\u00f3n superior urbana na costa do Golfo de M\u00e9xico, al\u00e9n de ser o terceiro maior sistema de instituci\u00f3ns de ensino superior de Texas. Este sistema administra catro diferentes universidades, tres delas localizadas en Houston. A sede deste sistema \u00e9 a Universidade de Houston. Est\u00e1 especializado en supercondutividade, na industria aeroespacial, na enxe\u00f1ar\u00eda biol\u00f3xica, econom\u00eda, educaci\u00f3n, exploraci\u00f3n petrol\u00edfera e administraci\u00f3n. Al\u00e9n diso, a \"UH Law Center's Health Law and Policy Institute\", que ensina dereito, \u00e9 considerada a mellor do pa\u00eds na \u00e1rea, coa \"Property Law Program\" en quinto.\nTam\u00e9n localizada en Houston \u00e9 o Centro M\u00e9dico de Texas, a maior concentraci\u00f3n de investigaci\u00f3ns, estudos e instituci\u00f3ns relacionados con sa\u00fade, tales como a Facultade Baylor de Medicina, \"University of Texas Health Science Center at Houston\" e a \"The University of Texas M. D. Anderson Cancer Center\". A \"University of Texas M. D. Anderson Cancer Center\" \u00e9 considerada unha das instituci\u00f3ns de ensino superior m\u00e1is produtivas e cualificadas do mundo no tratamento do cancro.\nAl\u00e9n diso, Houston \u00e9 o domicilio de varias instituci\u00f3ns de ensino superior privadas, tales como a Universidade Rice, que ten o maior n\u00famero de alumnos estudando econom\u00eda e finanzas do mundo.\nTransportes.\nAntigamente, varias estradas precarias, constru\u00eddas por exploradores espa\u00f1ois, cruzaban Texas. Por moito tempo, estas estradas serviron como rutas a outros exploradores e misioneiros. A rede de estradas de Texas ten aproximadamente 490 mil quil\u00f3metros de extensi\u00f3n. \u00c9 unha das m\u00e1is extensas de todo os Estados Unidos de Am\u00e9rica.\nEn 1852 constru\u00eduse a primeira li\u00f1a de ferrocarril do estado e actualmente, Texas pos\u00fae unha rede ferroviaria composta por 44 li\u00f1as diferentes. Esta malla fornece transporte interurbano de pasaxeiros entre 20 cidades diferentes, e servizos de carga para m\u00e1is de 300 cidades e vilas.\nO transporte p\u00fablico nas cidades de Texas \u00e9 precario. Non existen li\u00f1as de metro en ningunha das grandes cidades, e s\u00f3 unha rede de rutas de autobuses, xeralmente ineficiente, e nalg\u00fans casos, suplementada por unha ou d\u00faas li\u00f1as de light rail, cortan a cidade. A precariedade do transporte p\u00fablico fai que o uso de coches por parte da poboaci\u00f3n texana sexa moito alto, xerando constantemente conxestionamentos e contaminaci\u00f3n atmosf\u00e9rica.\nTexas ten 13 grandes portos mar\u00edtimos, sendo que o porto de Houston \u00e9 o de m\u00e1is movementos do estado. Texas pos\u00fae un gran centro aeroportuario internacional: o Aeroporto Internacional de Dallas, que \u00e9 o quinto aeroporto con m\u00e1is movementos do mundo, e \u00e9 o principal centro de operaci\u00f3ns da American Airlines, a maior compa\u00f1\u00eda a\u00e9rea do mundo."}
{"id": "18534", "revid": "23204", "url": "https://gl.wikipedia.org/wiki?curid=18534", "title": "Cabo Estai, Oia, Vigo", "text": "Cabo Estai \u00e9 un lugar da parroquia de Oia, no concello pontevedr\u00e9s de Vigo, na comarca de Vigo. O lugar forma un cabo na R\u00eda de Vigo cara \u00e1s Illas C\u00edes. Segundo o IGE, en 2022 ti\u00f1a 138 habitantes (65 homes e 73 mulleres). \nNo bico ten un faro. \u00c9 unha das zonas residenciais de Vigo. Neste lugar at\u00f3pase o Centro Oceanogr\u00e1fico de Vigo do Instituto Espa\u00f1ol de Oceanograf\u00eda."}
{"id": "18535", "revid": "22570", "url": "https://gl.wikipedia.org/wiki?curid=18535", "title": "Plotter", "text": "O plotter \u00e9 un perif\u00e9rico inform\u00e1tico que se emprega na produci\u00f3n gr\u00e1fica industrial pola s\u00faa precisi\u00f3n. Empr\u00e9gase sobre todo para a realizaci\u00f3n de debuxos t\u00e9cnicos, dese\u00f1os arquitect\u00f3nicos coa axuda de programas CAD, a\u00ednda que se tende a substitu\u00edr polas impresoras l\u00e1ser, m\u00e1is r\u00e1pidas, pero non tan precisas.&lt;br&gt;\nExisten dous tipos, os de inxecci\u00f3n en tinta que funcionan de xeito semellante \u00e1s impresoras dese tipo e o plotter de corte, que contorna un impreso serigr\u00e1fico."}
{"id": "18536", "revid": "23204", "url": "https://gl.wikipedia.org/wiki?curid=18536", "title": "Dos arquivos do trasno", "text": "Dos arquivos do trasno: Contos do monte e do mar \u00e9 un libro de contos do escritor Rafael Dieste, publicado en 1926.\nFoi a s\u00faa primeira obra publicada. Apareceu publicado en 1926 con oito relatos que apareceran xa nos xornais \"Galicia\" e \"El Pueblo Gallego\". En 1962 f\u00edxose unha segunda edici\u00f3n de Editorial Galaxia con vinte relatos e ilustraci\u00f3ns de Xoh\u00e1n Ledo. En 1973 aparece outra edici\u00f3n con catro contos publicados en 1927 xunto coa peza teatral \"A fiestra valdeira\", e outros relatos escritos no exilio. As\u00ed, a edici\u00f3n definitiva incl\u00fae textos escritos en circunstancias moi diversas, revisados e corrixidos. Xa en 2008 publicouse outra edici\u00f3n tam\u00e9n da man de Editorial Galaxia.\nContos.\nUn home leva canda a outros tres un cadaleito de cami\u00f1o ao camposanto. Preto da chegada, sente ru\u00eddo dentro da caixa, e comeza a ter remorsos por se o seu amigo Bieito est\u00e1 vivo. Dubida at\u00e9 o momento en que comezan a botar terra por riba, pero por vergo\u00f1a non fala. Mais \u00e1 noite regresa ao cemiterio cun sacho, pero escoita uns pasos e ret\u00edrase.\nRamires, un indiano que regresara da emigraci\u00f3n logo de vinte anos traballando nas terras de Catamarca, est\u00e1 no seu leito de morte, acompa\u00f1ado da s\u00faa muller e os seus fillos. O p\u00e1rroco da aldea intenta convencelo para que morra como bo cristi\u00e1n, pero Ramires n\u00e9gase. O sancrist\u00e1n intenta convencelo met\u00e9ndolle medo, e mesmo chega un frade que fora p\u00e1rroco da aldea anos atr\u00e1s, pero nin as\u00ed.\nResenda ten un fillo, chamado Andr\u00e9s, que emigrou a Mouramia, e non volveu ter noticias del, mais ag\u00e1rdao con ilusi\u00f3n. Ao cabo, o seu home morre e queda vi\u00fava. A veci\u00f1anza dic\u00eda dela que gardaba moedas de ouro que gardaba para o fillo. Moitos anos despois, oe ru\u00eddos na s\u00faa casa e sente medo de que lle vaian roubar, polo que chamou polo fillo como se estivese al\u00ed adormi\u00f1ado. Colle afouteza e \u00e9rguese para pechar a porta, e \u00e1 luz da lareira ve o seu fillo. Ao d\u00eda seguinte apareceu morta.\nUn home que vive na cidade regresa \u00e1 casa familiar da aldea para arranxar uns papeis por mor duns lindes. De noite, s\u00f3 na casa, comeza a sentirse intranquilo por se houbese un esp\u00edrito. Prende tres mistos, e ao resplandor da luz vermella sente que non est\u00e1 s\u00f3. Finalmente, cando entra na sala, descobre amargamente que est\u00e1 s\u00f3.\nUn mari\u00f1eiro entret\u00e9n a s\u00faa estancia na goleta tallando en madeira unha miniatura dun barco, ao que chama \"Nosa Se\u00f1ora do Carmen\", como a propia goleta. Ten a idea de chegar a terra e penduralo na casa que comparte coa muller, mais de socato chega unha tormenta. Xa na costa, un neno pequeno atopa a miniatura na praia, e a nai reco\u00f1\u00e9ceo. Ao chegaren \u00e1 casa pend\u00farano, e a muller comeza a vestir de loito polo seu home.\nNunha taberna dunha vila portuaria est\u00e1n varios homes a falar de mulleres. O vello Moreno \u00e9 un viaxante que comeza a contar a historia dunha muller que lle \u00e9 infiel ao seu home emigrado. Cando sabe que o seu marido vai regresar axeita a casa, pero o home non d\u00e1 chegado. Por\u00e9n, a esposa recibe moitos cartos e un ba\u00fal grande con agasallos e roupa para os fillos, e ela rompe a chorar. O vello Moreno, ao cabo, m\u00f3strase partidario da monogamia e a fidelidade.\nO narador fala do personaxe dos vagamundos, dos que di que hai un en cada vila, xeralmente orfos, que deixan de estudar sen se po\u00f1eren a traballar, peregrinando pola vila e os arredores \u00e1 procura de comida, con roupas vellas. Conta o caso dun vagamundo que vai tras dunha muller para espiala mentres lava a roupa, mais \u00e9 descuberto por outro home que o golpea.\nUn home que vive na monta\u00f1a non quere morrer sen mirar un tren, e coa axuda do seu neto convence a familia para iren en carro at\u00e9 un apeadoiro. Al\u00ed ven achegarse o fume da locomotora e despois o convoi, ao que soben d\u00faas mulleres. Fican abraiados, e mentres que o neno expresa a s\u00faa emoci\u00f3n, o av\u00f3 queda algo triste ao ser consciente de que existen moitos outros mundos que xamais co\u00f1ecer\u00e1.\nUn cativo suic\u00eddase dun disparo, e nunha taberna un home conta a s\u00faa historia. Seica tempo atr\u00e1s, cara a 1830, un anci\u00e1n apareceu espido nun camposanto. O vello acababa de nacer, e a s\u00faa vida ir\u00eda ao rev\u00e9s, co consentimento de Deus, desde vello a beb\u00e9. Tivo unha vida vizosa, traballando de maior e desfrutando das rendas de novo. Mais xa de rapaz comezou a angustiarse ante a chegada do seu fin, quizais entrando no ventre dunha muller, polo que decidiu p\u00f3r fin \u00e1 s\u00faa vida.\nEstreli\u00f1a \u00e9 unha meni\u00f1a ben mandada e simp\u00e1tica, sempre alegre e disposta. Un d\u00eda finou, e a s\u00faa nai e a s\u00faa irm\u00e1 choraban por ela lembr\u00e1ndoa.\nUn home marcha da s\u00faa vila cara a Buenos Aires co prop\u00f3sito de facerse rico, e xa no porto da cidade onde embarca sorpr\u00e9ndese do grande que \u00e9 o mundo. Dez anos despois regresa, pobre, e asol\u00e1gao un sentimento estra\u00f1o.\nPamp\u00edn \u00e9 un mozo que vive nunha vila costeira, que sempre axuda os demais sen pedir nada a cambio, acompa\u00f1ado dunha pequena cana que leva sempre enriba.\nUns meni\u00f1os est\u00e1n a xogar nun sobrado da casa nun d\u00eda de treboada. De socato, no tellado aparece un ollo a os vixiar.\nUn home comeza a falar con outro sobre dunha ponte do tren no golfo de M\u00e9xico, iniciando a parolada \"in medias res\". F\u00e1lalle da ausencia de traballo e de anteriores viaxes; o outro preg\u00fantalle polas s\u00faas aspiraci\u00f3ns, e resp\u00f3ndelle que montar un sinxelo quiosco de prensa.\nUn neno est\u00e1 cos seus amigos a xogar preto do mar. Ese d\u00eda regresa seu pai de traballar en Nova York e el quere falar do tema, mais os amigos non lle preguntan nada e el res\u00edstese a iniciar a conversa. Orgulloso, marcha dicindo a frase \"Nova York \u00e9 noso!\"\nUn home traballa limpando un dos tres fornos dun buque que se dirixe a Marsella. Un d\u00eda, ao pouco de chegar, o maquinista dille que limpe os tres, e el n\u00e9gase. O capit\u00e1n di que con que limpe un chega, pois xa lle \u00e9 abondo, e o home, do\u00eddo no orgullo, dec\u00eddese a limpar os tres. Despois decide abandonar a singladura e p\u00eddelle ao capit\u00e1n que lle pague o salaio, pero este n\u00e9gase. \u00c1 noite, nunha taberna, o capit\u00e1n p\u00eddelle que regrese ao barco.\nUn home esperta dentro dun nicho met\u00e1lico. Asume que est\u00e1 morto, pero reflexiona e comeza a lembrar: un doutor logrou que durmise durante 10.000 anos, e espertou no ano 11.926. Nos seus petos leva un reloxo, un term\u00f3metro, unha caixa de mistos, unha petaca, unha pistola, unha lanterna el\u00e9ctrica, unha carta lacrada e mais unha chave. Coa lanterna iluminou o nicho e atopou a pechadura. Antes de sa\u00edr asume que \u00e9 a testemu\u00f1a viva dunha cultura antiqu\u00edsima, e rompe a chorar. Despois mira o reloxo, que na esfera ten debuxado unha caveira con d\u00faas tibias, e comprende que s\u00f3 lle quedan unhas horas de vida. No sobre hab\u00eda unha carta con consellos do doutor compostel\u00e1n Roberto N\u00f3voa Santos, e outra dirixida aos m\u00e9dicos daquel momento. E ao sa\u00edr do nicho, ve que Santiago de Compostela desaparecera. Dir\u00edxese cami\u00f1ando cara ao mar, e atopa todo deserto, e entende que \u00e9 o \u00fanico supervivente na Terra. Despois descobre unha \u00e1rbore, un home e un neno; nun principio pensa que son mestre e alumno, mais ao achegarse ve que est\u00e1n a comer dunha perna humana pendurada da \u00e1rbore. Eles dec\u00e1tanse da s\u00faa presenza e comezan a berrar, pero el non os entende, e comeza a escapar. Ao cabo comeza a perseguilo un grupo de xente que lle guinda pedras, e coa pistola disp\u00e1ralles. E de s\u00f3cato... esperta.\nNun taboleiro de xadrez est\u00e1n dispostas todas as pezas ag\u00e1s o cabalo de rei branco, que chega tarde e protesta porque quere ter todos os movementos posibles, non s\u00f3 os seus propios. In\u00edciase un debate entre as pezas brancas, mentres o rei negro mete pr\u00e9sa para que comece a partida. In\u00edciase, e un bispo e unha torre din que envexan mutuamente os movementos do outro. Pasa o tempo e a luz esva\u00e9cese, porque unha das torres, que porta un farol, quedou durmida. O cabalo que protestara morreu a mans da ra\u00ed\u00f1a negra, e vaise a luz outra vez.\nUn xornalista ten que escribir para o peri\u00f3dico en que traballa un conto de Reis, e non sabe que facer. Vai \u00e1 taberna e al\u00ed escoita falar un mari\u00f1eiro que di que traballara co rei Melchor, e que co\u00f1ecera un tradutor-int\u00e9rprete que sab\u00eda todas as linguas do mundo. De socato, un mozo desco\u00f1ecido entra na taberna, toma un vi\u00f1o fino e marcha, e o home que falaba marcha detr\u00e1s del, tras identificalo como o int\u00e9rprete, para preguntarlle por Melchor. O xornalista pers\u00e9gueos pero non logra ir tras deles, e fica abraiado. De regreso \u00e1 redacci\u00f3n non se atreve a contar esa historia para o peri\u00f3dico.\nUnha balea aparece preto do porto de Rianxo, e os carabineiros comezan a disparar as s\u00faas escopetas contra ela. A balea vara e varias lanchas rod\u00e9ana, sen saber que facer, pois non a daban amarrado con cabos. Un patr\u00f3n pretende matala cunha machada. De s\u00fapeto, quizais ao subir a marea, a balea ret\u00edrase, e foi morrer a Vilanova de Arousa, onde ficou o seu esqueleto.\nNarraci\u00f3n.\nO libro comeza cun limiar a modo de esbozo da teor\u00eda do conto, a trav\u00e9s de seis aforismos. Este estilo utiliz\u00e1rono moitos escritores da \u00e9poca parar dar a co\u00f1ece-las s\u00faas concepci\u00f3ns sobre a arte po\u00e9tica. Constit\u00fae a primeira reflexi\u00f3n sobre o x\u00e9nero na literatura galega.\nAlterna os relatos en primeira persoa (1\u00ba, 4\u00ba, 6\u00ba, 14\u00ba, 16\u00ba, 17\u00ba 19\u00ba e 20\u00ba) coa terceira persoa (2\u00ba, 3\u00ba, 5\u00ba, 7\u00ba, 8\u00ba, 9\u00ba, 10\u00ba, 11\u00ba, 12\u00ba, 13\u00ba, 15\u00ba). A peza n\u00famero dezaoito est\u00e1 escrita en forma de peza teatral.\nXa no propio t\u00edtulo fican establecidos os dous planos en que se desenvolve a obra, realidade e fantas\u00eda. As\u00ed, nalg\u00fans casos, os relatos do libro exploran vivencias que rozan o fant\u00e1stico, e a atmosfera cr\u00e9ase a trav\u00e9s dos personaxes. T\u00f3dolos contos te\u00f1en un momento de tensi\u00f3n m\u00e1xima, o que Dieste consegue cunha presenza m\u00ednima de personaxes, unha precisi\u00f3n m\u00e1xima da linguaxe e un uso perfecto dos ritmos.\nOs diferentes individuos e tipos -nenos, vellos, mari\u00f1eiros, vagabundos- que poboan as p\u00e1xinas de \"Dos arquivos do trasno\" forman en conxunto un retrato moi vivo do variado car\u00e1cter galego. Por\u00e9n non se limita ao folcl\u00f3rico, sen\u00f3n que, ao contrario, transforma este substrato popular galego en realizaci\u00f3ns est\u00e9ticas de proxecci\u00f3n universal.\nO libro ten as s\u00faas ra\u00edces na estrutura do relato oral, que se manifesta nas fontes tem\u00e1ticas de onde obt\u00e9n material e nos rexistros estil\u00edsticos que emprega. Nel abundan as testemu\u00f1as sobre a admiraci\u00f3n do escritor para as expresi\u00f3ns da cultura popular. \"Dos arquivos do trasno\" cont\u00e9n a tem\u00e1tica m\u00e1is caracter\u00edstica da literatura galega: a morte, a morri\u00f1a, a presenza dos mortos, o misterio, a dignidade, a emigraci\u00f3n e o retorno \u00e1 terra."}
{"id": "18537", "revid": "23204", "url": "https://gl.wikipedia.org/wiki?curid=18537", "title": "A fiestra valdeira", "text": "A fiestra valdeira: comedia de remate ledo en tres lances, o derradeiro c'un respiro \u00e9 unha peza teatral de ambiente mari\u00f1eiro escrita por Rafael Dieste. Foi publicada na tipograf\u00eda de El Eco de Santiago o 16 de marzo de 1927, a\u00ednda que sa\u00edu \u00e1 luz uns meses antes, o 21 de xaneiro de 1927, cando Dieste fixera unha lectura da obra para ingresar no Seminario de Estudos Galegos. Ese mesmo ano, a obra foi relida na Festa da Prosa Galega.\nNarraci\u00f3n.\nConsta de tres actos (tres lances). A acci\u00f3n desenv\u00f3lvese nunha sala da casa dunha vila mari\u00f1eira. Don Miguel \u00e9 un mari\u00f1eiro xa xubilado que fixo cartos na emigraci\u00f3n no Brasil e que volta ao seu fogar. A parte m\u00e1is importante da historia xira ao redor dun retrato encargado por don Miguel a un pintor, no cal aparece a fiestra do cuarto a trav\u00e9s da cal se ve o peirao.\nRepresentaci\u00f3ns.\nA s\u00faa primeira representaci\u00f3n tivo lugar en Rianxo no outono de 1935. Naquela ocasi\u00f3n foi dirixida por Castelao, coa axuda de Dieste. O propio Castelao interpretaba o personaxe principal, don Miguel. Os outros actores daquela representaci\u00f3n eran persoas de Rianxo e non actores profesionais.\nElenco: Balbina Ra\u00f1\u00f3 (dona Balbina), Lola Romero (Adelaida), Ricardo Abu\u00edn (O se\u00f1or Baldomero), Alfonso Arcos (Nogueira), Bieito Rial (Antonio), S\u00f3crates Pi\u00f1eiro (Matapitos), Bieito Ord\u00f3\u00f1ez (Carama\u00f1olas), Roxelio Bravo (O Garreante), Andr\u00e9s Galv\u00e1n (Dourado), Francisco Ramos (vello an\u00f3nimo) e Vicente Torres (mozo an\u00f3nimo).\nTras a reedici\u00f3n da obra en 1958 en Buenos Aires, o Grupo de Teatro Airi\u00f1os representou o texto en Asados (Rianxo) e Catoira en 1960 e 1961. A propia compa\u00f1\u00eda p\u00faxoa de novo en escena en 2006, no 25 cabodano da morte do autor. A peza representada tam\u00e9n no Teatro Col\u00f3n da Coru\u00f1a nos anos 90 polo Centro Dram\u00e1tico Galego.\nLances.\nA obra div\u00eddese en tres partes:\nPrimeiro lance.\nNesta primeira parte faise unha introduci\u00f3n das personaxes principais, sobre todo do protagonista, don Miguel, do que se fai unha descrici\u00f3n f\u00edsica exhaustiva. Tam\u00e9n se describe o cadro, tema principal da historia, e as vistas que hai desde a fiestra.\nA obra comeza cunha conversa sobre a s\u00faa xuventude e sobre o presente entre don Miguel e Baldomero, vello mari\u00f1eiro que foi con el \u00e1 escola. Pres\u00e9ntase neste lance o conflito principal, orixinado polo retrato que lle encarga don Miguel a Antonio. No cadro, o primeiro aparece diante dunha fiestra da s\u00faa casa desde a que se pode ver o peirao e o ambiente mari\u00f1eiro da vila. \u00c9 ent\u00f3n cando o protagonista pide a opini\u00f3n da s\u00faa muller Balbina e da s\u00faa filla Adelaida. Estas desprezan o cadro, pois tras regresar da emigraci\u00f3n no Brasil volven cun nivel econ\u00f3mico e social superior e renegan da s\u00faa orixe mari\u00f1eira. \u00c9 por isto polo que lle piden a don Miguel que cambie o peirao que se ve no cadro por unha paisaxe m\u00e1is fidalga. Don Miguel non comprende que ten de malo o cadro nin a s\u00faa orixe humilde e non est\u00e1 de acordo con modificar a obra.\nSegundo lance.\nNeste segundo lance desenv\u00f3lvese o conflito. Don Miguel e dona Balbina discuten a teor de que o pintor non quixese facer as modificaci\u00f3ns que lle ped\u00edan, xa que consideraba o cambio unha falsificaci\u00f3n da verdade art\u00edstica.\nAcontecen ent\u00f3n unha serie de sucesos, como que unha personaxe rexeite entregarlle un traxe que lle fixera a Miguel porque se sente ofendido polo rexeitamento deste polas s\u00faas orixes. Esta \u00e9 unha das m\u00faltiples persoas que amosan o seu descontento coa decisi\u00f3n de don Miguel. Despois, varios mari\u00f1eiros, entre eles Antonio, expl\u00edcanlle a don Miguel que cambiar o cadro \u00e9 coma cambialo a el mesmo e converterse nunha persoa diferente.\nPor \u00faltimo, aparecen un grupo de mari\u00f1eiros que se identifican co retrato e o reclaman como seu. O Garreante, enfadado, qu\u00edtalle ao cadro o anaco no que se ve o mar e as\u00ed queda \u201cvaldeira\u201d a fiestra.\nTerceiro lance.\nDon Miguel, que xa se decatou do seu erro ao facer caso a s\u00faa muller e a s\u00faa filla, pretende recuperar o anaco do cadro, para iso ofrece unha lancha aos mari\u00f1eiros. Nogueira adv\u00edrtelle que pode parecer que os querer comprar. En determinado momento, entra Adelaida e mira o estado no que se encontra o seu pai. Nese momento cae na conta do erro que cometera e contacta cos mari\u00f1eiros. Para rematar, os mari\u00f1eiros dev\u00f3lvenlle o anaco do cadro, mais non lle aceptan nada a cambio, pois ven que o seu arrepentimento \u00e9 sincero. Don Miguel tenta darlle uns cartos a Matapitos para que se faga capit\u00e1n dun nav\u00edo ben grande, pero este rex\u00e9itaos.\nLugar e tempo da acci\u00f3n.\nA obra ten lugar nunha pequena vila mari\u00f1eira, a cal pode ser perfectamente Rianxo (o autor foi nado al\u00ed). A totalidade da obra desenv\u00f3lvese nun \u00fanico espazo: no sal\u00f3n da casa de don Miguel.\nEn canto ao tempo, pode ser anterior a 1914 (vinte anos antes no momento en que se publicou a obra) e puido durar entre d\u00faas e tres semanas. Para ser m\u00e1is precisos, hai un tempo para cada lance:\nElementos destac\u00e1beis da obra.\nL\u00e9xico mari\u00f1eiro.\nReivindicaci\u00f3n dunha cultura popular mari\u00f1eira que se respira ao longo de toda a obra con termos como por exemplo: ir ao mar, fondear, aparello, peirao, argola, baldear etc ou mesmo ata parece que somos quen de sentir como \u201crosma a treboada\u201d.\nConflito de clases.\nNa obra se aprecian tres tipos de clases sociais, a pequena burgues\u00eda acomodada (a filla e a muller de don Miguel), a burgues\u00eda intelectual e a clase traballadora (os mari\u00f1eiros). Estas persoas difer\u00e9ncianse polo tipo de vestimenta ou polo nome que o autor lles da. Por exemplo, hai unha vontade de desclasamento tanto da filla como da muller contra don Miguel, pois pretenden substitu\u00edr o fondo do cadro por un m\u00e1is acorde coa s\u00faa clase social actual, xa que non lle gustan as s\u00faas ra\u00edces obreiras.\nUrco.\nHai outros elementos moi importantes como o Urco a trav\u00e9s dos cales o autor tenta revalorizar a cultura galega. O Urco posibilita unha sutil pero moi fermosa expresi\u00f3n do extremadamente oposto mundo vivencial e de intereses entre Baldomero e don Miguel (homes de mar) ou Nogueira e Antonio (xentes da cidade con estudos).\nDiferentes edici\u00f3ns.\nReeditouse en Bos Aires en 1958 pola Editorial Atl\u00e1ntida e, posteriormente, Edici\u00f3ns do Castro reeditouna na Coru\u00f1a en diversas ocasi\u00f3ns.\nO gran n\u00famero de reedici\u00f3ns denota que a obra tivo unha boa acollida entre o p\u00fablico xeral.\nTodas estas edici\u00f3ns te\u00f1en en com\u00fan a graf\u00eda \u201cvaldeira\u201d, que non \u00e9 aceptada pola norma, xa que esta prefire o termo \"baldeira\" por referirse a balde e a baldeirar.\nA diferenza m\u00e1is not\u00e1bel entre a primeira e segunda edici\u00f3n \u00e9 que a primeira incl\u00fae a maiores catro contos breves de argumento desacougante:\nDedicatorias.\nA primeira edici\u00f3n foi dedicada a Constantino Candeira e a segunda ao seu irm\u00e1n Antonio Dieste.\nCon esta obra, Dieste tentou modernizar o sistema literario galego e afastalo do ruralismo.\nRepercusi\u00f3n da obra na \u00e9poca.\nA obra de Dieste recibiu bastante atenci\u00f3n por parte de moitos intelectuais galegos da literatura da \u00e9poca. Tiveron moitos puntos de interese tanto polo seu punto de vista tem\u00e1tico de identidade como polas novas posibilidades formais no teatro galego. Cabe destacar tam\u00e9n a nova est\u00e9tica simbolista que aparece na obra e, obviamente, a identificaci\u00f3n de persoas contempor\u00e1neas ao autor como fonte inspiraci\u00f3n xunto con outras figuras que aparecen na obra. Todo isto representa a realidade que vive a \u00e9poca e que se proxecta na obra cunhas tendencias sociais do seu tempo. Rafael Dieste apoia a mellora social pero tam\u00e9n recorda que moit\u00edsimos galegos procedemos da emigraci\u00f3n e do \u00e1mbito mari\u00f1eiro. Como \u00faltimo apuntamento, o autor facilita ao espectador ou lector \u00e1 identificaci\u00f3n cos personaxes e as s\u00faas acci\u00f3ns grazas ao perfecto reflexo da realidade no seu teatro."}
{"id": "18538", "revid": "5312", "url": "https://gl.wikipedia.org/wiki?curid=18538", "title": "1893", "text": "1893 (MDCCCXCIII) foi un ano com\u00fan comezado en domingo segundo o calendario gregoriano.\nOutros.\nHistoria ano a ano"}
{"id": "18539", "revid": "92340", "url": "https://gl.wikipedia.org/wiki?curid=18539", "title": "Fritz Perls", "text": "Friedrich Salomon Perls, nado en Berl\u00edn o 8 de xullo de 1893 e finado en Chicago (Illinois) o 14 de marzo de 1970, foi un m\u00e9dico psiquiatra de orixe xud\u00eda-asquenac\u00ed, m\u00e1is co\u00f1ecido como Fritz Perls.\nXunto coa s\u00faa esposa Laura Posner foi creador da terapia Gestalt."}
{"id": "18540", "revid": "23204", "url": "https://gl.wikipedia.org/wiki?curid=18540", "title": "1768", "text": "Outros.\nHistoria ano a ano"}
{"id": "18541", "revid": "56817", "url": "https://gl.wikipedia.org/wiki?curid=18541", "title": "1770", "text": "Outros.\nHistoria ano a ano"}
{"id": "18542", "revid": "98629", "url": "https://gl.wikipedia.org/wiki?curid=18542", "title": "The Police", "text": "The Police foi un grupo brit\u00e1nico formado en 1976 por Sting (Gordon Matthew Sumner, voz, baixo e principal compositor), Andy Summers (guitarra) e Stewart Copeland (bater\u00eda). The Police f\u00edxose mundialmente co\u00f1ecido a finais dos anos 70 e adoita a ser considerado un dos primeiros grupos de New Wave en acadar o \u00e9xito entre o gran p\u00fablico, tocando un estilo de rock influenciado polo punk, o reggae e o jazz.\nBiograf\u00eda.\nThe Police foi un grupo peculiar dende os seus comezos. Os tres compo\u00f1entes ti\u00f1an unha idade avanzada para o que \u00e9 habitual no mundo do rock cando comezaron. De feito, dous deles (Sting e Andy Summers) estaban casados. Sting ti\u00f1a familia e un traballo estable de profesor de educaci\u00f3n f\u00edsica. Tocaba como afeccionado o baixo nun grupo de jazz local na s\u00faa cidade natal de Newcastle, Last Exit. Al\u00ed comezaron a chamalo Sting (o aguill\u00f3n) pola s\u00faa afecci\u00f3n a vestir unha camiseta amarela e negra nos concertos. Andy e Stewart eran m\u00fasicos experimentados curtidos en distintas escenas e grupos.\nAlgo xurdiu no momento axeitado para que estes mozos deixaran a s\u00faa vida acomodada e se botaran o equipo \u00e1s costas para triunfar no mundo da m\u00fasica. Dende logo ti\u00f1an cousas que dicir.\nA primeira formaci\u00f3n do grupo estivo composta por Sting, Stewart (que provi\u00f1a de grupos de rock alternativo) e un guitarrista corso chamado Henri Padovani, moi amante da festa.\nComo tantos outros, Police xurdiu nos \u00faltimos estertores da \u00e9poca punk, momento no cal xurdiron outros moitos grupos moi dispares no Reino Unido e en Irlanda que, partindo desa orixe com\u00fan, achegaron unha grande creatividade \u00e1 m\u00fasica de hoxe. Sen ir m\u00e1is lonxe, The Cure ou U2 cre\u00e1ronse un ano m\u00e1is tarde.\nO nome do grupo tam\u00e9n est\u00e1 influenciado polo tema punk; p\u00faxoo Stewart buscando unha clara intenci\u00f3n provocadora. Os primeiros sinxelos do grupo (Fall Out, Nothing Achieving...) son temas punk en\u00e9rxicos nos que xa se aprecia a calidade e versatilidade da voz de Sting.\nPero nisto tam\u00e9n ser\u00eda un grupo at\u00edpico. The Police pronto abandonou o estilo punk (a\u00ednda que progresivamente) para iniciar outras aventuras. As raz\u00f3ns da s\u00faa reorientaci\u00f3n musical e da s\u00faa orixinalidade: a calidade dos membros como m\u00fasicos, o feito de que Sting tomara o mando como compositor no canto de Stewart Copeland, a chegada de Andy, un guitarrista extraordinario, e posiblemente o menos excesivo que ten habido nunca nun tr\u00edo, a visi\u00f3n de mercado do seu novo axente.\nO grupo separouse en 1984 por tensi\u00f3ns persoais e art\u00edsticas. En 2007 os integrantes anunciaron un novo reencontro e unha nova xira, a\u00ednda que a animadversi\u00f3n entre Sting e Copeland segue a ser patente e continua.\nEstilo.\nSe algo hai que reco\u00f1ecer a The Police \u00e9 a s\u00faa capacidade para reinventarse na s\u00faa curta vida (7 ou 8 anos). Pronto acu\u00f1aron un estilo alcumado \"white reggae\". A influencia da m\u00fasica reggae nas composici\u00f3ns dos tres primeiros discos \u00e9 enorme, pero sempre cun selo propio. Un estilo que a mesturaba con sons do rock e o novo pop. As\u00ed xurdiron temas como Message in a Bottle, So Lonely, Roxanne ou Walking on the Moon. Sting ten dito que The Police era un grupo de \u00e9xitos, non de bos discos. Poida que te\u00f1a raz\u00f3n... ou poida que o diga en gran parte porque os seus primeiros discos, quizais os m\u00e1is talentosos combinaban grandes composici\u00f3n s\u00faas con algunha de Stewart que, na opini\u00f3n do osixenado loiro, desmerec\u00edan o conxunto. Esa mestura crea un estilo e un conxunto xenial, e os dous primeiros discos sen d\u00fabida son enormes. O tempo parece dar a raz\u00f3n neste \u00faltimo sentido."}
{"id": "18543", "revid": "5749", "url": "https://gl.wikipedia.org/wiki?curid=18543", "title": "Petr\u00f3glifos de Galicia", "text": ""}
{"id": "18544", "revid": "56817", "url": "https://gl.wikipedia.org/wiki?curid=18544", "title": "Pedra", "text": "O termo pedra (do grego \u03c0\u03ad\u03c4\u03c1\u03b1, \"pedra\") empr\u00e9gase na linguaxe com\u00fan e tam\u00e9n na canter\u00eda, arquitectura e enxe\u00f1ar\u00eda para facer referencia a calquera material de orixe natural caracterizado por unha elevada consistencia.\nComo materia prima, a pedra extr\u00e1ese xeralmente de canteiras, explotaci\u00f3ns mineiras a ceo aberto, que derivar\u00eda en top\u00f3nimos como Pedreira, Pedreiras, A Pedreira, As Pedreiras, Canteira, A Canteira ou A Canteirada.\nO mesmo material pode recibir distinto nome se se considera \"rocha\" ou se se considera \"pedra\". As\u00ed, por exemplo, en Espa\u00f1a os canteiros chamaron tradicionalmente \"pedra berroque\u00f1a\" \u00f3 que os xe\u00f3logos chaman granito."}
{"id": "18546", "revid": "98629", "url": "https://gl.wikipedia.org/wiki?curid=18546", "title": "Angelic Upstarts", "text": "Angelic Upstarts \u00e9 unha banda de punk rock anti-fascista, anti-policial e defensora da clase obreira. Os \"Upstarts\" (como son chamados a mi\u00fado) foron formados en South Shields, no nordeste de Inglaterra en 1977.\nOs compo\u00f1entes orixinais eran Mensi (voz), Mond (guitarra), Steve Forsten (baixo) e Decca Wade (bater\u00eda). A banda reformouse e dividiuse en varias ocasi\u00f3ns \u00f3 longo dos anos, e alg\u00fans dos exmembros son os baixistas Ronnie Wooden, Glyn Warren, Tony Feedback, Ronnie Rocker e Max Splodge, quen tam\u00e9n tocaba a bater\u00eda de forma restrixida. Outros bater\u00edas foron Sticks (quen m\u00e1is tarde uniuse a \"The Cockney Rejects\"), Paul Thompson (ex \"Roxy Music\") e Chris White. Decca Wade volveu \u00e1 banda por alg\u00fans anos para volvela deixar despois.\nBrian Hayes orixinalmente un\u00edrase como segundo guitarrista, ata que Mond se foi, deixando s\u00f3 a Brian. Mensi \u00e9 o \u00fanico membro orixinal que a\u00ednda est\u00e1 no grupo."}
{"id": "18547", "revid": "56817", "url": "https://gl.wikipedia.org/wiki?curid=18547", "title": "Los Fastidios", "text": "Los Fastidios \u00e9 unha banda italiana de street punk. Foi formada en Verona en 1991, pero s\u00f3 un dos membros orixinais pertence a\u00ednda \u00f3 grupo. As canci\u00f3ns de Los Fastidios te\u00f1en que ver con situaci\u00f3n da vida coti\u00e1, as\u00ed como coa promoci\u00f3n da igualdade, o socialismo e a loita contra a discriminaci\u00f3n.\nA data de 2005, os membros son:"}
{"id": "18549", "revid": "5863", "url": "https://gl.wikipedia.org/wiki?curid=18549", "title": "Didaqu\u00e9", "text": "A Didaqu\u00e9, ou Doutrina ou Instruci\u00f3n dos doce ap\u00f3stolos \u00e9 un catecismo cristi\u00e1n escrito entre 60 e 90 d.C. (talvez at\u00e9 antes da destruci\u00f3n do Templo de Xerusal\u00e9n), probabelmente na Palestina ou na Siria.\nEste op\u00fasculo foi achado en 1875, transcrito nun c\u00f3dice do s\u00e9culo XI en lingua grega. \u00c9 considerado un texto ap\u00f3crifo. Ao que parece, \u00e9 froito da reuni\u00f3n de diversas fontes orais e escritas que retratan a tradici\u00f3n das primeiras comunidades cristi\u00e1s. Os temas dos seus dezaseis cap\u00edtulos son asuntos relevantes para os primeiros cristi\u00e1ns. Os primeiros seis te\u00f1en unha procedencia xudaica clara e dan instruci\u00f3ns morais; os cap\u00edtulos 7 a 10 est\u00e1n dedicados \u00e1 liturxia; os cap\u00edtulos 11 a 15 tratan problemas organizativos e disciplinarios e o \u00faltimo ten un car\u00e1cter escatol\u00f3xico-apocal\u00edptico.\nV\u00e9xase tam\u00e9n.\nLigaz\u00f3ns externas.\nTexto da \"Didaqu\u00e9\""}
{"id": "18550", "revid": "181", "url": "https://gl.wikipedia.org/wiki?curid=18550", "title": "Unix", "text": ""}
{"id": "18551", "revid": "1410", "url": "https://gl.wikipedia.org/wiki?curid=18551", "title": "Che Guevara", "text": "Ernesto Guevara, co\u00f1ecido como Che Guevara ou el Che, nado en Rosario (provincia de Santa Fe, Arxentina) o 14 de xu\u00f1o de 1928 e finado en La Higuera (Bolivia) o 9 de outubro de 1967, foi un m\u00e9dico, pol\u00edtico e revolucionario ademais dun dos l\u00edderes da guerrilla na Revoluci\u00f3n Cubana, e logo participou nos primeiros anos do novo r\u00e9xime, en particular sendo ministro de industria.\nEn 1965, logo de denunciar a explotaci\u00f3n do terceiro mundo polos dous bloques da guerra fr\u00eda, desaparece da vida pol\u00edtica de Cuba coa intenci\u00f3n de espallar a revoluci\u00f3n. En primeiro lugar na Rep\u00fablica do Congo, sen \u00e9xito, logo en Bolivia onde foi capturado e executado de forma clandestina polo Ex\u00e9rcito Boliviano coa colaboraci\u00f3n da CIA estadounidense.\nTrala s\u00faa morte converteuse nun s\u00edmbolo de alcance mundial, para os seus seguidores simboliza a loita contra as inxustizas sociais ou de rebeld\u00eda e esp\u00edrito incorruptible, mentres que \u00e9 definido polos seus detractores coma un asasino e criminal, acus\u00e1ndoo ademais dunha mala xesti\u00f3n como ministro de Industria.\nTraxectoria.\nA familia.\nErnesto Guevara foi o maior dos cinco fillos de Ernesto Guevara Lynch e Celia de la Serna. Ambos pertenc\u00edan a co\u00f1ecidas familias aristocr\u00e1ticas de clase alta.\nUn dos antepasados de Guevara foi un vicerrei da \"Nueva Espa\u00f1a\", Pedro de Castro y Figueroa, que s\u00f3 gobernou un ano e cinco d\u00edas al\u00e1 polo medio do s\u00e9culo XVIII, este tivo un fillo chamado Joaqu\u00edn, que secuestrou a s\u00faa futura esposa na Luisiana e cuxos sucesores viviron a febre do ouro en San Francisco, acabando por instalarse no s\u00e9culo XIX na Arxentina. Pola rama dos Lynch, at\u00f3panse emigrantes irlandeses como outras tantas emigraci\u00f3ns que se instalaban na Arxentina dende o principio do s\u00e9culo XVIII.\nO pai, Ernesto Guevara Lynch (1901-1987), ti\u00f1a unha vida tranquila grazas \u00e1s rendas que obti\u00f1a da herdanza recibida dos seus pais. En 1987 escribiu un libro co t\u00edtulo \"Mi hijo el Che\".\nA nai, Celia de la Serna (1906-1965), cat\u00f3lica entusiasta reconvertida \u00f3 liberalismo, conserva do seu catolicismo inicial a forza das s\u00faas paix\u00f3ns. Unha das s\u00faas curm\u00e1s lembrar\u00eda m\u00e1is tarde:\nPertenc\u00eda a unha tradicional familia aristocr\u00e1tica. O seu pai suicidouse cando ti\u00f1a dous anos e a s\u00faa nai finou cando ti\u00f1a quince. Quedou ent\u00f3n \u00f3 coidado da s\u00faa irm\u00e1 Carmen e unha t\u00eda.\nNo momento das petici\u00f3ns de man, Celia \u00e9 menor, e racha coa s\u00faa familia, inst\u00e1lase na casa dunha t\u00eda para casar a continuaci\u00f3n con Ernesto o d\u00eda 10 de decembro de 1927, cando Celia se atopaba embarazada de tres meses. Forman unha parella de mozos cultivados, levando unha vida un tanto bohemia, herdeiros dunha oligarqu\u00eda que lles parec\u00eda pasiva e indecisa, os esposos Guevara-De la Serna \u00edanlles transmitir \u00f3s seus cativos o esp\u00edrito de aventura, a paix\u00f3n das letras, que Ernesto far\u00eda alg\u00fans anos m\u00e1is tarde as bandeiras da s\u00faa vida.\nEn 1948 deix\u00e1ronse, a\u00ednda que seguiron vivindo baixo o mesmo teito. No total tiveron cinco fillos: Ernesto (1928-1967), Celia (n. 1929), Roberto (n. 1932), Ana Mar\u00eda (1934- 1988) e Juan Mart\u00edn (n. 1943).\nUnha caracter\u00edstica dos pais de Ernesto que influ\u00edu considerablemente na s\u00faa infancia e mocidade foron as constantes mudanzas e traslados. At\u00e9 abandonar definitivamente a Arxentina, tiveron cando menos 12 enderezos, en Buenos Aires, Caraguatay, San Isidro, Alta Gracia e C\u00f3rdoba capital.\nResidencias da familia Guevara Lynch-De la Serna entre 1928 e 1953:\nNacemento, infancia e mocidade.\nNacemento.\nEn xu\u00f1o 1928 Guevara pai e Celia descend\u00edan o r\u00edo Paran\u00e1 en barco, para unha viaxe de negocios que deb\u00eda permitirlles ver nacer o primeiro dos seus nenos en Buenos Aires, pero as dores de parto present\u00e1ronse prematuramente \u00e1 altura da cidade de Rosario. Ernesto nacer\u00e1 pois o 14 de xu\u00f1o na maternidade do Hospital Centenario, anexo da Facultade de Medicina.\nNace pois o mesmo d\u00eda que Antonio Maceo, o mesmo d\u00eda que Jos\u00e9 Carlos Mari\u00e2tegui, o m\u00e1is heterodoxo dos revolucionarios cubanos do final do s\u00e9culo XIX, e do m\u00e1is her\u00e9tico dos marxistas latinoamericanos do s\u00e9culo XX.\nO cativo foi inscrito \u00f3 d\u00eda seguinte co nome de \"Ernesto Guevara\". Despois de que a nai recibira a alta, instal\u00e1ronse por uns d\u00edas nun apartamento situado na r\u00faa Entre R\u00edos 480 at\u00e9 que a nai e o neno estiveron en condici\u00f3ns de viaxar a Buenos Aires.\nA primeira fotograf\u00eda co\u00f1ecida do pequeno Ernesto m\u00f3strao vestido cun abrigo, no parque de Rosario. Pouco tempo despois deb\u00eda co\u00f1ecer a s\u00faa primeira enfermidade, unha forte broncopneumon\u00eda que estar\u00eda a pouco de matalo. As s\u00faas t\u00edas Beatriz e Ercilia vir\u00e1n de Buenos Aires para axudar \u00e1 s\u00faa nova nai a ocuparse del.\nContrariando a versi\u00f3n xeral, o bi\u00f3grafo Jon Lee Anderson sost\u00e9n que a acta de nacemento \u00e9 falsa e que Ernesto Guevara naceu o 14 de maio de 1928, exactamente un mes antes. A raz\u00f3n ser\u00eda a intenci\u00f3n dos pais de ocultar que a nai xa se atopaba embarazada no momento de casar, feito do que hai certeza porque foi reco\u00f1ecido polo pai. Por ese motivo os Guevara afast\u00e1ronse de Buenos Aires durante o embarazo e logo intencionalmente dirix\u00edronse a Rosario, onde un m\u00e9dico amigo aceptou crear o certificado de nacemento.\nA versi\u00f3n de Anderson \u00e9 crible e foille relatada pola tam\u00e9n bi\u00f3grafa de Guevara, Julia Constenla, a quen Celia de la Serna contoulle persoalmente a verdadeira data de nacemento do seu fillo e as circunstancias do seu embarazo prematrimonial.\nPrimeiros anos: entre Caraguatay e Buenos Aires.\nOs primeiros anos de Ernesto transcorreron entre as casas que os seus pais ti\u00f1an en Buenos Aires e Caraguatay, indo e vindo nos vapores do r\u00edo Paran\u00e1. Dende un primeiro momento Ernesto recibiu dos seus pais o alcume de \"Ernestito\", para diferencialo do pai, e logo de \"Tet\u00e9\", cos que lle chamar\u00edan indistintamente a s\u00faa familia e amigos da infancia.\nEn Buenos Aires instal\u00e1ronse nas zonas t\u00edpicas da clase alta. \u00d3s dous anos de idade tivo o primeiro ataque de asma, enfermidade que padecer\u00eda toda a s\u00faa vida e que levar\u00eda \u00e1 familia a trasladarse a C\u00f3rdoba.\nEn Caraguatay, os pais de Ernesto contrataron a unha coidadora de nenos para o seu fillo: Carmen Arias, galega de nacemento, que vivir\u00eda coa familia at\u00e9 1937 e que foi quen lle puxo o alcume de \"Tet\u00e9\".\nDebido \u00e1 seriedade e persistencia da asma que lle afectaba, a familia procurou buscar un lugar cun clima m\u00e1is apto. Seguindo as recomendaci\u00f3ns dos m\u00e9dicos, decidiron mudarse \u00e1 provincia de C\u00f3rdoba, un destino cl\u00e1sico daquela \u00e9poca para as persoas con afecci\u00f3ns respiratorias debido \u00e1s s\u00faas condici\u00f3ns clim\u00e1ticas e maior altitude. Logo de pasar un tempo na mesma cidade de C\u00f3rdoba, capital da provincia, os Guevara Lynch instal\u00e1ronse en Alta Gracia.\nAlta Gracia, C\u00f3rdoba. Infancia e mocidade.\nErnesto Guevara viviu 17 anos en C\u00f3rdoba, dende 1930 at\u00e9 comezos de 1947, abranguendo gran parte da s\u00faa infancia e toda a mocidade. El mesmo consider\u00e1base cordob\u00e9s. En Alta Gracia cursou a escola primaria e na cidade de C\u00f3rdoba a secundaria. Tam\u00e9n al\u00ed tivo as s\u00faas primeiras experiencias sexuais e formou o seu grupo de amigos, cos que m\u00e1is adiante compartir\u00eda as s\u00faas primeiras preocupaci\u00f3ns sociais e as s\u00faas viaxes por Am\u00e9rica Latina. Pouco antes de volver a Buenos Aires, viviu tam\u00e9n uns meses en Villa Mar\u00eda.\nA familia tivo varios domicilios en Alta Gracia, mais o principal deles foi Villa Nydia, na zona de Villa Carlos Pellegrini, onde actualmente funciona o Museo Ernesto Che Guevara.\nErnesto cursou os seus estudos primarios nas escolas p\u00fablicas San Mart\u00edn e Santiago de Liniers entre 1937 e 1941. Os seus estudos secundarios realizounos entre 1942 e 1946 no Colexio Nacional Dean Funes, situado na cidade de C\u00f3rdoba, onde a familia terminou mud\u00e1ndose en 1943.\nA asma determinou en grande medida as caracter\u00edsticas da infancia de Ernesto Guevara. Os ataques eran constantes e dunha severidade tal que o levaban at\u00e9 quedar tirado d\u00edas enteiros. Limitou as s\u00faas posibilidades de ir \u00e1 escola, \u00e1 que recentemente ingresou en 1937 cando ti\u00f1a oito anos comezando en segundo grao (saltando primeiro inferior e superior). Restrinxiu as s\u00faas posibilidades de facer deporte, actividade que lle apaixonaba e que igualmente practicou. Para combater a asma estaba suxeito a constantes dietas e tratamentos m\u00e9dicos. Doutra banda a s\u00faa enfermidade f\u00edxoo un extraordinario lector, un grande afeccionado \u00f3 xadrez e xerou nel un forte esp\u00edrito de disciplina e autocontrol.\nNa s\u00faa primeira adolescencia Ernesto tivo preferencia polos libros de aventuras, como as loitas de Sandok\u00e1n, de Emilio Salgari e, sobre todo, as viaxes extraordinarias de Jules Verne, entre eles \"Cinco semanas en globo\", \"Viaxe \u00f3 centro da Terra\", \"De la Terre \u00e0 la Lune\" (\"Da Terra \u00e1 L\u00faa\"), \"Vinte mil leguas baixo dos mares\". Anos despois, estando xa en Cuba pedir\u00eda que lle enviasen os seus tres tomos encadernados en coiro das obras completas de Verne.\nM\u00e1is adiante desenvolveu o gusto pola poes\u00eda e a filosof\u00eda. Entre os seus poetas preferidos destacouse Baudelaire, en especial a s\u00faa descarnada e pol\u00e9mica obra \"As flores do mal\", e logo Pablo Neruda, en particular os seus poemas de amor. Foi un apaixonado da filosof\u00eda existencialista, o que o levou a preferir as obras de Sartre, Franz Kafka e Albert Camus, e das teor\u00edas psicol\u00f3xicas de Sigmund Freud.\nCursou os seus estudos secundarios (1942-1946) nun momento de grandes mudanzas e transformaci\u00f3ns pol\u00edticas na Arxentina. Entre 1943 e 1946 haber\u00eda de xurdir o peronismo que contou cun apoio masivo da clase obreira e inversamente un rexeitamento masivo das clases media e alta. Os estudantes foron un dos grupos que m\u00e1is activamente se mobilizaron contra o peronismo nacente, baixo o lema de \"no a la dictadura de las alpargatas\".\nUnha vez na escola secundaria e instalado en C\u00f3rdoba, a vida de Ernesto f\u00edxose m\u00e1is p\u00fablica. Contra o que adoitan dicir algunhas biograf\u00edas, Ernesto Guevara non tivo militancia pol\u00edtica nin social algunha en C\u00f3rdoba (nin logo en Buenos Aires). El mesmo dixo:\nSe algunha ideolox\u00eda clara comezaba a agromar en Ernesto Guevara, nos \u00faltimos anos da s\u00faa adolescencia, foi a s\u00faa posici\u00f3n antiimperialista e, en particular, a s\u00faa posici\u00f3n fortemente contraria \u00f3 imperialismo norteamericano, unha ideolox\u00eda con fonda raigame na cultura pol\u00edtica-social arxentina.\nSimultaneamente en 1945, con 17 anos, Ernesto amosou un grande interese pola filosof\u00eda e comezou a escribir o seu propio dicionario filos\u00f3fico, mentres descubr\u00eda a literatura social latinoamericana.\nA finais de 1946 Ernesto terminou os seus estudos secundarios. Ese mesmo ano obtivo o seu primeiro emprego, xunto a Alberto Granado, nun laboratorio na provincia de C\u00f3rdoba. Pouco despois de chegar foi enviado \u00e1 localidade de Villa Mar\u00eda, 100\u00a0km \u00f3 sur, a participar durante os seguintes meses na construci\u00f3n dunha verea.\nEn 1947 a familia Guevara Lynch-da Serna sufriu un colapso. A empresa construtora do seu pai quebrou, e os Guevara decidiron separarse e mudarse a Buenos Aires. En maio dese ano a s\u00faa avoa enfermou de morte, o que levou a Ernesto a renunciar \u00f3 seu emprego e trasladarse \u00e1 capital arxentina.\nBuenos Aires e a medicina.\nErnesto Guevara permaneceu en Buenos Aires dende xaneiro de 1947 at\u00e9 o 7 de xullo de 1952 cando partir\u00eda na s\u00faa \u00faltima viaxe por Am\u00e9rica Latina.\nO primeiro ano a familia viviu na casa da s\u00faa avoa materna, preto da facultade de Medicina da Universidade de Buenos Aires, na que comezar\u00eda a estudar en 1948 para graduarse de medicina o 11 de abril de 1953.\nNeste per\u00edodo Ernesto adicouse \u00e1 s\u00faa carreira e comezou a traballar como asistente nunha cl\u00ednica especializada en alerxias que se dedicaba \u00e1 investigaci\u00f3n da asma, dirixida polo Dr. Salvador Pisani. Na facultade de Medicina co\u00f1eceu a Berta Gilda Infante, \"Tita\", unha cordobesa militante universitaria comunista coa que manter\u00eda unha forte amizade polo resto da s\u00faa vida.\nEn Buenos Aires Guevara adicouse a xogar \u00f3 rugby, primeiro no importante San Isidro Club e logo, debido \u00e1s s\u00faas limitaci\u00f3ns coa asma, no pequeno e desaparecido Ypor\u00e1 Rugby Club (1948) e no Atalaya Polo Club (1949). Editou ent\u00f3n a primeira revista dedicada \u00f3 rugby da Arxentina, co nome \"Tackle\", e na que tam\u00e9n escrib\u00eda cr\u00f3nicas baixo o pseud\u00f3nimo \"Chang-cho\", en alusi\u00f3n \u00f3 seu propio alcume de \"Chancho\".\nTam\u00e9n continuou coas s\u00faas intensas actividades de lectura e a escritura dos seus cadernos filos\u00f3ficos. Nestes anos amosou unha crecente dedicaci\u00f3n \u00e1 filosof\u00eda social. No seu terceiro caderno revela un grande interese no pensamento de Karl Marx. Tam\u00e9n prestou grande atenci\u00f3n \u00e1s ideas de Nehru sobre o proceso de descolonizaci\u00f3n e industrializaci\u00f3n na India.\nEn 1950 namorou de Mar\u00eda del Carmen \"Chichina\" Ferreyra, unha rapaza de 16 anos pertencente a unha das familias m\u00e1is ricas e aristocr\u00e1ticas de C\u00f3rdoba. A relaci\u00f3n durou m\u00e1is de dous anos.\nAs viaxes.\nEstando en Buenos Aires Ernesto Guevara comezou a viaxar precariamente, en bicicleta ou en moto, con poucos cartos, cada vez m\u00e1is lonxe. As viaxes de Guevara significar\u00edan unha experiencia social e humana, que o por\u00eda en contacto cos traballadores e as persoas humildes da Arxentina e Am\u00e9rica Latina, e finalmente levar\u00edano a integrar o grupo guerrilleiro que realizar\u00eda a Revoluci\u00f3n Cubana.\nViaxe \u00f3 noroeste arxentino (1950).\nO 1 de xaneiro de 1950 realizou a s\u00faa primeira viaxe en solitario, nunha bicicleta con motor marca \"Cucchiolo\", visitando \u00f3 seu amigo Alberto Granado en San Francisco, C\u00f3rdoba, \u00f3s seus amigos da infancia en C\u00f3rdoba Capital, continuando logo cara o noroeste para co\u00f1ecer as provincias m\u00e1is pobres e atrasadas do pa\u00eds, Santiago del Estero, Tucum\u00e1n, Salta, Jujuy, Catamarca, La Rioja, e volver por San Juan, Mendoza, San Lu\u00eds. En total percorreu 4500 quil\u00f3metros.\nDe volta en Buenos Aires o fabricante do motor da \"Cucchiolo\" ofreceulle protagonizar un anuncio publicitario, que consist\u00eda na foto de Ernesto na s\u00faa bicicleta e unha carta s\u00faa alabando a resistencia de tal medio de transporte.\nAs viaxes no buque petroleiro de YPF (1951).\nEn 1951, Guevara foi contratado como param\u00e9dico de abordo na frota da empresa petroleira estatal arxentina \"Yacimientos Petrol\u00edferos Fiscales\" (YPF). O 9 de febreiro embarcouse por vez primeira. Nestas viaxes percorreu a costa atl\u00e1ntica de Suram\u00e9rica, dende o porto patag\u00f3nico de Comodoro Rivadavia at\u00e9 a ent\u00f3n colonia brit\u00e1nica de Trinidad e Tobago, pasando por Cura\u00e7ao, G\u00fciana Brit\u00e1nica, Venezuela, e varios portos de Brasil.\nPrimeira viaxe Suramericana.\nEn 1952, co seu amigo Alberto Granado, bioqu\u00edmico, Guevara realizou un so\u00f1o: atravesou a Am\u00e9rica do Sur nunha vella moto co\u00f1ecida polo nome de \"La Poderosa\". Sa\u00edron o 4 de xaneiro de 1952, dende San Francisco, C\u00f3rdoba. A viaxe alongouse durante nove meses.\nNesta viaxe, Guevara comezou a ver a Am\u00e9rica do Sur como unha \u00fanica entidade econ\u00f3mica e cultural que precisaba unirse.\nViu a miseria e a impotencia das masas e conclu\u00edu que a \u00fanica maneira de rematar coas desigualdades sociais era a revoluci\u00f3n.\nTanto Guevara como Granado realizaron \"diarios de viaxe\", mundialmente co\u00f1ecidos como \"diarios de motocicleta\" debido \u00f3 filme de Walter Salles, que relata precisamente este periplo.\nDe volta \u00e1 Arxentina, rematou os estudos de Medicina en 1953 e pasou a dedicarse \u00e1 pol\u00edtica.\nSegunda viaxe latinoamericana (1953-1954).\nEn 1953 Ernesto Guevara iniciou co seu amigo da infancia Carlos \"Calica\" Ferrer a segunda das s\u00faas d\u00faas viaxes internacionais por Am\u00e9rica. O obxectivo era ir a Caracas onde por eles agardaba Alberto Granado.\nSa\u00edron o 7 de xullo de 1953, dende Buenos Aires en tren cara a Bolivia. Permaneceron varias semanas al\u00ed en pleno proceso de revoluci\u00f3n iniciada en 1952 polo Movemento Nacionalista Revolucionario (MNR).\nErnesto decidiu ir cara a Guatemala para ver a revoluci\u00f3n que al\u00ed estaba a liderar o coronel Jacobo Arbenz. Arbenz, elixido democraticamente, estaba a levar a porto unhas importantes pol\u00edticas sociais, mais a CIA perpetrou un golpe de Estado (Operaci\u00f3n PBSUCCESS). Isto fixo a Guevara convencerse a\u00ednda m\u00e1is do seu anti-imperialismo e da necesidade de corrixir as inxustizas sociais dos pa\u00edses suramericanos e dos pa\u00edses en v\u00edas de desenvolvemento en xeral. \"Calica\" ent\u00f3n separouse de Ernesto para dirixirse a Caracas, onde Alberto Granado esper\u00e1bao, qued\u00e1ndose a vivir al\u00ed por dez anos. Logo de complicadas xesti\u00f3ns Ernesto embarcouse con \"Gualo\" Garc\u00eda at\u00e9 Panam\u00e1 onde permaneceu uns meses, en duras condici\u00f3ns econ\u00f3micas. O 24 de decembro de 1953 chegou sen di\u00f1eiro a Guatemala, onde instalar\u00eda.\nGuatemala (1954).\nErnesto Guevara estivo pouco m\u00e1is de nove meses en Guatemala. En 1954 Guatemala estaba nunha situaci\u00f3n pol\u00edtica cr\u00edtica. Guevara chegara seis meses antes dun golpe de estado. Durante ese tempo intentou reiteradamente traballar como m\u00e9dico do Estado pero as diversas xesti\u00f3ns nunca se concretaron e os seus problemas econ\u00f3micos foron serios.\nNaqueles d\u00edas Guatemala era un fervedoiro de grupos de exiliados e militantes progresistas e esquerdistas, fundamentalmente latinoamericanos. A pouco de chegar co\u00f1ecer\u00eda a Hilda Gadea unha exiliada peruana dirixente do APRA que colaboraba co goberno de Arbenz e que m\u00e1is adiante transformar\u00edase na s\u00faa primeira esposa. Polo seu intermedio co\u00f1ecer\u00eda \u00e1 familia do exiliado nicaraguano Edelberto Torres, onde \u00e1 s\u00faa vez co\u00f1eceu a un grupo de exiliados cubanos participantes na toma do Cuartel Moncada, entre os que se atopaba Antonio \"\u00d1ico\" L\u00f3pez.\n\u00d1ico L\u00f3pez e Ernesto estableceron unha s\u00f3lida amizade. Foi precisamente \u00d1ico quen lle puxo o alcume de \"Che\", a ra\u00edz do uso permanente que Ernesto fac\u00eda desa palabra, empregada para convocar \u00f3 outro.\nAs ideas de Guevara evolucionaran, volv\u00e9ndose moito m\u00e1is comprometidas politicamente, cunha clara simpat\u00eda polo comunismo. O seu pensamento pol\u00edtico manifestouse abertamente por primeira vez nunha carta enviada \u00e1 s\u00faa t\u00eda Beatriz o 10 de decembro de 1953, pouco antes de chegar a Guatemala onde di, entre outras cousas:\nEn Guatemala comezou a dese\u00f1ar un libro titulado \"La funci\u00f3n del m\u00e9dico en Am\u00e9rica Latina\" no que consideraba que a \"medicina social preventiva\" e o m\u00e9dico constitu\u00edan un eixo central para unha transformaci\u00f3n revolucionaria orientada a establecer unha sociedade socialista.\nO 16 de xu\u00f1o avi\u00f3ns de mercenarios militares comezaron a bombardear a cidade de Guatemala e dous d\u00edas despois un ex\u00e9rcito \u00f3 mando de Castillo Armas ingresou no pa\u00eds dende Honduras. Ernesto inscribiuse nas brigadas de sanidade e nas brigadas xuven\u00eds comunistas que patrullaban as r\u00faas pola noite. A s\u00faa brigada levaba o nome de Augusto C\u00e9sar Sandino e estaba liderada polo voluntario nicaraguano Rodolfo Romero.\nO 27 de xu\u00f1o de 1954 os xefes do Ex\u00e9rcito de Guatemala decidiron desco\u00f1ecer a autoridade de Arbenz e esixir a s\u00faa renuncia. Seis d\u00edas despois Castillo Armas entraba na capital para establecer unha ditadura e derogar as medidas sociais adoptadas polo goberno democr\u00e1tico.\nDa ca\u00edda do goberno de Arbenz o Che Guevara sacar\u00eda conclusi\u00f3ns fundamentais que logo incidir\u00edan directamente nos seu actos durante a Revoluci\u00f3n Cubana. En particular Guevara conclu\u00edu que era indispensable depurar o ex\u00e9rcito de potenciais golpistas, pois nos momentos cruciais estes desco\u00f1ec\u00edan a cadea de mando e volv\u00edanse contra o goberno.\nHilda foi detida e Ernesto refuxiouse na embaixada arxentina onde foi inclu\u00eddo entre os refuxiados comunistas. A finais de agosto chegou o salvoconduto para el, indo de inmediato a buscar a Hilda, quen fora liberada pouco antes. Con todo a relaci\u00f3n entr\u00e1mbolos dous parec\u00eda terminada, e a mediados de setembro Ernesto foise s\u00f3 a M\u00e9xico.\nM\u00e9xico (1954-1956).\nEn 1954, no M\u00e9xico a trav\u00e9s de \u00d1ico L\u00f3pez, un amigo das loitas na Guatemala, co\u00f1eceu a Ra\u00fal Castro que logo o presentar\u00eda \u00f3 seu irm\u00e1n m\u00e1is vello, Fidel Castro. Este \u00faltimo organizou e liderou o \"movemento guerrilleiro 26 de xullo\", ou \"M-26-7\", en referencia a Jos\u00e9 Mart\u00ed e que ti\u00f1a por obxectivo tomar o poder en Cuba para derrocar \u00f3 ditador Fulgencio Batista e iniciar unha revoluci\u00f3n social.\nO Che Guevara permanecer\u00eda algo m\u00e1is de dous anos en M\u00e9xico. Al\u00ed definiu os seus ideais pol\u00edticos, casou, tivo a primeira filla e ingresou no \"Movemento do 26 de xullo\" dirixido por Fidel Castro.\nEn M\u00e9xico, Guevara traballou un tempo de fot\u00f3grafo para a arxentina Axencia Latina que pechou pouco despois e logo para o Hospital Xeral e o Infantil por un pequeno salario como alerg\u00f3logo e investigador.\nAntes de que terminase 1954 Hilda Gadea radicouse tam\u00e9n en M\u00e9xico, reiniciando o tipo de relaci\u00f3n complexa que mantiveran en Guatemala. Poucos d\u00edas despois atopouse por casualidade na r\u00faa con \u00d1ico L\u00f3pez, quen o invitar\u00eda a asistir \u00e1s reuni\u00f3ns do grupo de cubanos moncadistas que se reun\u00edan coordinados por Mar\u00eda Antonia Gonz\u00e1lez.\nPor aquel ent\u00f3n Fidel Castro cumpr\u00eda unha condena de dez anos de prisi\u00f3n en Cuba por dirixir o asalto \u00f3 Cuartel Moncada o 26 de xullo de 1953. O feito converteuno nunha figura nacional. En maio de 1955 o ditador Fulgencio Batista sancionou unha lei de amnist\u00eda, deixando en liberdade a Fidel Castro, o seu irm\u00e1n Ra\u00fal e outros dezaoito moncadistas. Pouco despois, o 12 de xu\u00f1o crearon o \"Movemento do 26 de xullo\", unha organizaci\u00f3n que ti\u00f1a como fin derrocar a Batista e que ti\u00f1a unha ideolox\u00eda antiimperialista-democr\u00e1tica fundada nas ideas de Jos\u00e9 Mart\u00ed e maioritariamente anticomunista.\nPor aquel ent\u00f3n, a pouco de iniciada a guerra fr\u00eda e como herdanza do macartismo xeralizouse en Am\u00e9rica Latina a acusaci\u00f3n de \"\u00abcomunismo\u00bb\" como t\u00e1ctica para desprestixiar e reprimir os movementos democr\u00e1ticos e sociais.\nEn xu\u00f1o de 1955, Ra\u00fal Castro estableceuse en M\u00e9xico coa fin de preparar a chegada do seu irm\u00e1n, dende onde este organizar\u00eda un grupo guerrilleiro para volver a Cuba. En canto chegou, co\u00f1eceu a Ernesto Guevara. Ra\u00fal Castro, a diferenza de Fidel, pertencera \u00f3 Partido Comunista, chamado en Cuba Partido Socialista Popular (PSP) e era moito m\u00e1is radical nas s\u00faas actitudes e posici\u00f3ns.\nO 7 de xullo Fidel Castro chegou a M\u00e9xico. D\u00faas semanas despois ofreceulle \u00f3 Che unirse \u00f3 \"Movemento do 26 de xullo\" como m\u00e9dico e este aceptou inmediatamente. Case de xeito inmediato Hilda Gadea comunicoulle que estaba embarazada e o 18 de agosto casaron, a\u00ednda que para Guevara trat\u00e1base dunha decisi\u00f3n obrigada polas circunstancias. Ambos mudaron ent\u00f3n a un departamento na r\u00faa N\u00e1poles N\u00ba 40, en Colonia Ju\u00e1rez. Como l\u00faa de mel en novembro visitaron as ru\u00ednas maias de Chiapas e a pen\u00ednsula do Iucat\u00e1n: Palenque, Chich\u00e9n-Itz\u00e1 e Uxmal.\nEn febreiro de 1956 un grupo dunhas vinte persoas iniciaron o adestramento en guerra de guerrillas baixo o mando do xeneral espa\u00f1ol Alberto Bayo. O 15 de febreiro naceu a s\u00faa filla Hilda Beatriz Guevara. Pouco despois escribiu as \u00faltimas li\u00f1as do diario que iniciara en Buenos Aires \u00f3 partir para a s\u00faa segunda viaxe latinoamericana:\nEntre o 20 e o 24 de xu\u00f1o de 1956 Fidel Castro, o seu irm\u00e1n Ra\u00fal, o Che Guevara e a maior parte do grupo do \"Movemento do 26 de xullo\" en M\u00e9xico foron apreixados pola polic\u00eda mexicana. Nesa oportunidade a conduta de Ernesto foi estra\u00f1a, pois nas tres veces que o interrogaron confesou abertamente que era comunista, que estaban a se preparar para realizar unha revoluci\u00f3n en Cuba e que era partidario da loita armada revolucionaria en toda Am\u00e9rica Latina. Fidel Castro con posterioridade por\u00eda esa conduta do Che como exemplar.\nGuevara fai parte dos 82 homes que parten para Cuba en 1956 con Fidel Castro no iate Granma e dos cales s\u00f3 sobrevivir\u00edan 12 (n\u00famero que levanta controversias; alg\u00fans din que Fidel insiste neste n\u00famero para asocialos \u00f3s 12 disc\u00edpulos de Cristo).\nA revoluci\u00f3n cubana.\nO 10 de marzo de 1952 un golpe de Estado dirixido polo xeneral Fulgencio Batista derrocara \u00f3 presidente democr\u00e1tico Carlos Pr\u00edo Socarr\u00e1s, do Partido Aut\u00e9ntico, nun marco internacional que transitaba os primeiros momentos da guerra fr\u00eda entre os Estados Unidos e a Uni\u00f3n Sovi\u00e9tica. Batista instalou unha sanguenta ditadura co argumento de combater o comunismo. Con todo o escandaloso nivel de corrupci\u00f3n e violaci\u00f3n dos dereitos humanos levou \u00e1 conformaci\u00f3n dunha oposici\u00f3n xeneralizada partidaria da insurrecci\u00f3n para arredar do poder a Batista.\nNese contexto actuar\u00eda o \"Movemento do 26 de xullo\", unha evoluci\u00f3n revolucionaria do Partido Ortodoxo, de ideolox\u00eda basicamente nacionalista-antiimperialista, buscando en todo momento artellar as s\u00faas forzas con outros sectores opositores, co proxecto de establecer un goberno democr\u00e1tico nacionalista.\nA chegada a Cuba. Serra Maestra.\nO 25 de novembro de 1956 un grupo de 82 guerrilleiros do \"Movemento do 26 de xullo\" que adestraron en M\u00e9xico embarcaron rumbo a Cuba no iate Granma (en ingl\u00e9s diminutivo de \"grandmother\"). Dirixidos por Fidel Castro, no grupo atop\u00e1banse tam\u00e9n Ra\u00fal Castro e o Che Guevara entre outros.\nA traves\u00eda durou sete d\u00edas, dous m\u00e1is do agardado, debido o cal o grupo que \u00eda apoiar a s\u00faa chegada a Cuba xa se retirara. Na ma\u00f1anci\u00f1a do 2 de decembro o iate ancorou na costa suroccidental, polo que os rebeldes deberon deixar a meirande parte das munici\u00f3ns, alimentos e medicamentos no barco.\nTres d\u00edas despois, cando a\u00ednda trataban de organizarse, o grupo foi emboscado polo ex\u00e9rcito en Alegr\u00eda de P\u00edo. \u00c9 durante ese ataque cando o Che, o m\u00e9dico do grupo, deixou a maleta m\u00e9dica por unha caixa de munici\u00f3n dun compa\u00f1eiro abatido, un momento que tempo despois definir\u00eda como o marco divisor na s\u00faa transici\u00f3n de doutor a combatente.\nA maior parte do grupo morreu no combate, foron executados ou detidos. O resto dispersouse e volveuse reunir en serra Maestra o 21 de decembro. Guevara resultou ferido superficialmente no pescozo.\nA cantidade exacta de sobreviventes desco\u00f1\u00e9cese. A\u00ednda que a historia oficial fala de \"doce\", s\u00e1bese que en serra Maestra reun\u00edronse cando menos 20 guerrilleiros dos 82 que chegaron no Granma.\nNesa oportunidade o Che Guevara foi severamente reprendido por Fidel Castro debido \u00e1 perda das armas, que foran agochadas por orde daquel na casa dun campesi\u00f1o logo revisada polo ex\u00e9rcito.\nOs rebeldes sobreviventes reagrup\u00e1ronse deseguida nas monta\u00f1as de Serra Maestra para organizar unha guerrilla contra o ditador cubano Fulgencio Batista, que estaba apoiado polos Estados Unidos de Am\u00e9rica.\nAl\u00ed o Che Guevara actuou como m\u00e9dico e combatente, a pesar de sufrir de fortes ataques de asma. O Che subli\u00f1a a importancia de facerse aceptar pola poboaci\u00f3n abastecendo de coidados os pobos illados ou alfabetiz\u00e1ndoos. Os rebeldes fortal\u00e9cense lentamente, aumentando o seu armamento, recadando apoio e o recrutamento de moitos campesi\u00f1os, intelectuais e traballadores urbanos. Guevara mostra gran coraxe e talento en combate e logo t\u00f3rnase un dos homes de confianza de Fidel Castro.\nGuevara tam\u00e9n impuxo a s\u00faa personalidade \u00f3 amosarse estrito fronte \u00f3s actos de indisciplina, de traiz\u00f3n e criminais, non s\u00f3 na propia tropa, sen\u00f3n tam\u00e9n con respecto \u00f3s soldados inimigos e \u00f3s campesi\u00f1os que habitaban a zona. Pola contra, Guevara parece actuar con tolerancia fronte \u00f3s erros dos seus propios homes e os prisioneiros inimigos.\nDurante os primeiros meses de 1957 o pequeno grupo guerrilleiro mantivo moi poucos combates, de escasa envergadura.\nTrala entrevista de Herbert Matthews a Fidel Castro para o \"New York Times\", o grupo guerrilleiro comezou a xerar unha certa simpat\u00eda na opini\u00f3n p\u00fablica nacional e internacional. Nese momento, coa fin de estreitar relaci\u00f3ns cos campesi\u00f1os que habitaban na Serra, o grupo guerrilleiro comezou a ofrecer os servizos m\u00e9dicos do Che Guevara, quen comezou as\u00ed a ser co\u00f1ecido na rexi\u00f3n.\nPara finais de maio o ex\u00e9rcito guerrilleiro medrara a 128 combatentes ben armados e adestrados e o 28 de maio produciu a s\u00faa primeira acci\u00f3n de certa magnitude. Logo do combate Castro tomou a decisi\u00f3n de deixar \u00f3 Che Guevara a cargo dos feridos para non demorar \u00f3 grupo principal ante a inminente persecuci\u00f3n por parte das tropas do goberno.\nO Che e catro homes (Joel Iglesias, Alejandro O\u00f1ate (\u00abCantinflas\u00bb), Juan Vitalio Acu\u00f1a N\u00fa\u00f1ez e un gu\u00eda) deberon ent\u00f3n facerse cargo de agochar, protexer e curar \u00f3s sete guerrilleiros feridos durante cincuenta d\u00edas. Nese lapso Guevara non s\u00f3 atendeu e mantivo protexidos a todos, sen\u00f3n que impuxo disciplina no grupo, recrutou novos guerrilleiros, obtivo o apoio dun gran latifundio da zona e estableceu un sistema de aprovisionamento e comunicaci\u00f3n coa cidade de Santiago de Cuba. Cando volveu xuntarse co resto, o 17 de xullo, o Che ti\u00f1a un pequeno ex\u00e9rcito aut\u00f3nomo de 26 combatentes. Para ent\u00f3n os rebeldes xa conseguiran liberar un pequeno territorio \u00f3 oeste do Pico Turquino e 200 homes disciplinados. Ese d\u00eda Fidel Castro decidiu formar unha segunda columna con 75 homes, \u00e1 que denominar\u00eda despois Cuarta Columna. Simultaneamente ascendeu a Che Guevara \u00f3 grao de capit\u00e1n e cinco d\u00edas despois designouno comandante da formaci\u00f3n. At\u00e9 ese intre s\u00f3 Fidel Castro ti\u00f1a grao de comandante. En diante o trato cara el deb\u00eda ser de \u00abComandante Che Guevara\u00bb.\nComandante da Cuarta Columna e creaci\u00f3n da Oitava Columna.\nA Segunda Columna (chamada logo \u00abCuarta\u00bb para confundir \u00f3 inimigo) estivo integrada orixinalmente por catro pelot\u00f3ns. Posteriormente integrar\u00edase Camilo Cienfuegos, con quen establecer\u00eda unha estreita amizade.\nLograr\u00eda, tras algunhas batallas e liortas vitoriosas, tomar o control da zona do Hombrito e establecer unha base permanente. Al\u00ed constru\u00edu un hospital e unha panadar\u00eda entre outros, para crear unha infraestrutura industrial de apoio. Tam\u00e9n lanzou o xornal \"El Cubano Libre\".\nAs tropas do goberno estaban dirixidas por \u00c1ngel S\u00e1nchez Mosquera quen puxo en funcionamento unha pol\u00edtica de guerra sucia na rexi\u00f3n. O 29 de novembro de 1957 atacaron causando d\u00faas mortes, entre elas a de Ciro Redondo. O Che resultou ferido (nun p\u00e9) do mesmo xeito que outros combatentes e a base do Hombrito quedou destru\u00edda. A columna trasladouse ent\u00f3n \u00f3 lugar chamado \"La Mesa\", onde volveron constru\u00edr a base con toda a s\u00faa infraestrutura e pondo ademais en marcha unha radio, Radio Rebelde, que comezou emitir o 24 de febreiro de 1958.\nPor esas datas Guevara entrar\u00eda en conflito con alg\u00fans dirixentes do \"Movemento do 26 de xullo\". Estes consider\u00e1bano un marxista extremista con demasiada influencia sobre Fidel Castro, e aquel consider\u00e1baos \"dereitistas\" cunha concepci\u00f3n t\u00edmida da loita e dispostos a compracer a Estados Unidos. Filosovi\u00e9tico declarado, escr\u00edbelle en 1957 \u00f3 seu amigo Ren\u00e9 Ramos Latour: \"pertenzo, pola mi\u00f1a formaci\u00f3n ideol\u00f3xica, \u00f3s que cren que a soluci\u00f3n dos problemas deste mundo est\u00e1 detr\u00e1s do que se chama o pano de aceiro\". Confirm\u00e1base ademais admirador de Iosif Stalin: \"o que non leu os catorce tomos dos escritos de Stalin non pode considerarse como completamente comunista\".\nO 27 de febreiro de 1958 Fidel Castro decidiu ampliar as operaci\u00f3ns da guerrilla creando tres novas columnas baixo mando de Juan Almeida, Ra\u00fal Castro e Camilo Cienfuegos, a quen designou comandantes. O 3 de maio realizouse unha Reuni\u00f3n en Altos de Mompi\u00e9 do \"Movemento do 26 de xullo\", que resultou chave e na que foi drasticamente reorganizado. O Che Guevara, que tivo un papel fundamental na mesma escribiu en 1964 un artigo refer\u00edndose \u00f3 feito:\nPara ent\u00f3n o ex\u00e9rcito de Fulgencio Batista, \u00e1s ordes do xeneral Eulogio Cantillo preparaba unha ampla ofensiva sobre os rebeldes. Fidel Castro dispuxo ent\u00f3n que Che Guevara deixase a Cuarta Columna e fix\u00e9sese cargo da Escola Militar en \"Minas del Fr\u00edo\", na cal adestr\u00e1banse os novatos. Este p\u00faxose a organizar febrilmente a retagarda.\nO 6 de maio comezou a ofensiva. O ex\u00e9rcito contaba con 10.000 homes. O plan era gastar \u00f3s guerrilleiros, que ent\u00f3n contaban con 280 homes e algunhas mulleres, con bombardeos masivos de napalm e explosivos para ir rode\u00e1ndoos nun c\u00edrculo cada vez m\u00e1is estreito.\nDurante as primeiras semanas da ofensiva as forzas do goberno estiveron a piques de derrotar \u00e1 guerrilla, que sufriu grandes perdas e desorganizaci\u00f3n. Pola s\u00faa banda Guevara organizou cos recrutas da escola de Minas del Fr\u00edo unha nova columna, que levou o n\u00famero \"Oito\" e o nome de Ciro Redondo en homenaxe a un dos seus lugartenentes ca\u00eddo en combate o ano anterior.\nPor\u00e9n as tropas gobernamentais foron incapaces de acurralar \u00f3s guerrilleiros, que escorregaban permanentemente, e para xullo os rebeldes comezaron a recuperar a ofensiva. O 20 de xullo obtiveron a s\u00faa primeira gran vitoria en Jig\u00fce e o mesmo d\u00eda a meirande parte das forzas opositoras asinou o \"Pacto de Caracas\", reco\u00f1ecendo a Fidel Castro como comandante en xefe.\nO 28 de xullo a columna \u00f3 mando do Che cercou \u00e1s tropas do goberno, que fuxiron abandonando a posici\u00f3n.\nO 7 de agosto de 1958 o ex\u00e9rcito iniciou a s\u00faa retirada en conxunto da Serra Maestra. A debilidade de Batista f\u00edxose evidente e Fidel Castro decidiu ent\u00f3n espallar a revoluci\u00f3n \u00f3 resto de Cuba. O Che Guevara e Camilo Cienfuegos deb\u00edan marchar \u00f3 norte para dividir a illa en d\u00faas e preparar o ataque \u00e1 estrat\u00e9xica cidade de Santa Clara, mentres que Fidel e Ra\u00fal Castro permanecer\u00edan controlando a rexi\u00f3n para atacaren finalmente Santiago de Cuba.\nA batalla de Santa Clara.\nO 31 de agosto de 1958 as columnas do Che Guevara e Camilo Cienfuegos avanzaban. Tardaron seis semanas en chegar \u00e1 zona monta\u00f1osa do Escambray, logo de atravesar uns 600\u00a0km de zonas pantanosas, acosados polos avi\u00f3ns e pelot\u00f3ns do goberno.\nGuevara instalar\u00eda o seu campamento en Caballete de Casas, unha chaira inaccesible situada a 630 metros de altura. Al\u00ed creou unha escola militar seguindo o modelo utilizado en Serra Maestra para adestrar novos voluntarios, as\u00ed como unha central hidroel\u00e9ctrica, un hospital, diversos talleres e f\u00e1bricas e un xornal: \"El Miliciano\". Na zona actuaban outras forzas guerrilleiras, e tam\u00e9n actuaban as forzas guerrilleiras e pol\u00edticas locais do \"Movemento do 26 de xullo\". Nese tempo, o Che tam\u00e9n co\u00f1ecer\u00eda a Aleida March, unha activa militante do \"Movemento do 26 de xullo\", que se converter\u00eda na s\u00faa segunda esposa en 1959 e con quen ter\u00eda catro fillos.\nEn \"Las Villas\" o Che Guevara terminou de dar forma \u00e1 Columna Oito situando nos postos chave \u00f3s homes nos que m\u00e1is confiaba, a maior\u00eda chegados dos sectores m\u00e1is humildes.\nA finais de novembro as tropas do goberno atacaron a posici\u00f3n do Che Guevara e Camilo Cienfuegos. Os combates duraron unha semana, \u00f3 final da que o ex\u00e9rcito de Batista retirouse desordenadamente e con grandes perdas de homes e de equipos. Guevara e Cienfuegos contraatacaron ent\u00f3n, seguindo unha estratexia de illamento das guarnici\u00f3ns do goberno entre si, dinamitando os cami\u00f1os e pontes ferroviarias. Nos d\u00edas seguintes os rexementos foron capitulando un a un.\nLogo, a columna de Cienfuegos dirixiuse a tomar Yaguajay, nunha importante batalla que se estendeu dende o 21 at\u00e9 o 31 de decembro, mentres que Guevara tomaba Remedios e o porto de Caibari\u00e9n o 26 de decembro e \u00f3 d\u00eda seguinte o cuartel de Camajuan\u00ed, onde as tropas do goberno fuxiron sen combater.\nQuedou as\u00ed libre o vieiro para atacar Santa Clara, cuarta cidade de Cuba e derradeiro basti\u00f3n do goberno antes de A Habana. Batista fortificou Santa Clara enviando 2.000 soldados e un tren blindado, a orde do oficial m\u00e1is capacitado \u00e1 s\u00faa disposici\u00f3n, o coronel Joaqu\u00edn Casillas. En total as forzas do goberno sumaban 3.500 soldados para facer fronte a 350 guerrilleiros. O 28 de decembro comezou o ataque. A batalla foi sanguenta e estendeuse durante tres d\u00edas por toda a cidade. Guevara establecera que a prioridade da batalla era o tren blindado, o que foi finalmente tomado o 29 de decembro pola tarde.\nA toma do tren blindado foi a acci\u00f3n desencad\u00e9ante da ca\u00edda de Batista. Co\u00f1ecida a nova, o ditador tomou a decisi\u00f3n de fuxir de Cuba, o que fixo poucas horas despois, \u00e1s tres da ma\u00f1\u00e1 do 1 de xaneiro de 1959.\nNamentres as forzas rebeldes triunfantes en toda a illa, entre elas as tropas de Guevara proced\u00edan a deter a membros da ditadura de Batista e fusilar a aqueles considerados como criminais de guerra en xu\u00edzos sumar\u00edsimos.\nSeguindo ordes de Fidel Castro, as columnas do Che Guevara e Camilo Cienfuegos dirix\u00edronse ent\u00f3n \u00e1 Habana.\nGoberno revolucionario.\nUnha vez tomado o poder, a oposici\u00f3n formou un novo goberno.\nO 2 de xaneiro, o Comandante Ernesto Guevara, foi designado por Castro fiscal xefe da \"Fortaleza de San Carlos de La Caba\u00f1a\". Durante os 5 meses neste posto decide detenci\u00f3ns e supervisa persoalmente os xu\u00edzos, como parte do proceso co\u00f1ecido como \"Comisi\u00f3n Depuradora\" contra persoas consideradas criminais de guerra ou moi asociadas co r\u00e9xime de Batista. O n\u00famero de execuci\u00f3ns foi de 50 a 550 persoas segundo as fontes.\nO 7 de febreiro de 1959 o goberno sancionou unha nova Constituci\u00f3n que inclu\u00eda un artigo especialmente redactado para o Che Guevara, outorgando a cidadan\u00eda a calquera estranxeiro que combatese a Batista durante dous anos ou m\u00e1is e exercido o cargo de comandante durante un ano. Poucos d\u00edas despois o presidente Urrutia declarou a Ernesto Guevara como cidad\u00e1n cubano de nacemento. Nese ano regulariza a s\u00faa situaci\u00f3n con Aleida March, casando con ela.\nLogo desenvolveu diversas funci\u00f3ns fundamentais, entre elas Director do Departamento de Industrializaci\u00f3n do Instituto Nacional de Reforma Agraria (INRA), Ministro de Industria e presidente do Banco Nacional, ademais de representar internacionalmente a Cuba en varias ocasi\u00f3ns entre as que se destacan as que levaron \u00e1 sinatura dos acordos comerciais e militares coa Uni\u00f3n Sovi\u00e9tica.\nO 12 de xu\u00f1o sa\u00edu na primeira das s\u00faas viaxes diplom\u00e1ticas internacionais, coa fin de abrir novos mercados para o azucre, produto fundamental da econom\u00eda cubana, por ent\u00f3n dependente de forma case exclusiva do mercado norteamericano. Entre os destinos da s\u00faa viaxe visitou pa\u00edses e l\u00edderes que estaban impulsando experiencias de cambios sociais profundos (Bloque Comunista, Movemento dos non ali\u00f1ados), entre eles Exipto, onde se reuniu co xeneral Gamal Abdel Nasser; Indonesia, onde se entrevistou con Sukarno; India, onde co\u00f1eceu a Jawaharlal Nehru; Iugoslavia, con Josip Broz Tito; Nikita Khrushchev, Uni\u00f3n Sovi\u00e9tica; Mao Tse Tung, China; Eduardo V\u00edctor Haedo, Uruguai; Arturo Frondizi, Arxentina; J\u00e2nio Quadros, Brasil e Ahmed Ben Bela en Alxeria. Entre outros importantes resultados da viaxe, Cuba estableceu relaci\u00f3ns comerciais coa Uni\u00f3n Sovi\u00e9tica que finalmente se comprometeu a mercar medio mill\u00f3n de toneladas de azucre. Por aquel ent\u00f3n a cota cubana no mercado estadounidense era de case 3 mill\u00f3ns de toneladas. Pronunciou discursos ante a Asemblea Xeral da ONU e nunha reuni\u00f3n do Consello Econ\u00f3mico e Social da OEA.\nAchegamento \u00e1 URSS.\nDende os seus cargos econ\u00f3micos o Che Guevara impulsou a nacionalizaci\u00f3n de empresas nacionais e estranxeiras e sectores chaves da econom\u00eda, a planificaci\u00f3n centralizada e o traballo voluntario. Guevara procurou tam\u00e9n desenvolver a industria pesada mediante a industria sider\u00farxica, coa fin de rachar a especializaci\u00f3n econ\u00f3mica e a dependencia do azucre.\nO 28 de xullo de 1960, ante o Primeiro Congreso de Mocidades Latinoamericanas, realizado na Habana, o Che sostivo un concepto que logo desenvolver\u00eda amplamente: a idea do \"\u00abhome novo socialista\u00bb\", \u00f3 que concib\u00eda como un novo tipo humano que se desenvolver\u00eda \u00e1 vez do socialismo, e no que o sentimento de solidariedade e compromiso coa sociedade impor\u00edase \u00f3 interese e ego\u00edsmo persoal. O traballo voluntario era para el unha expresi\u00f3n fundamental do \"home novo\". El persoalmente dedicaba todos os s\u00e1bados \u00f3 traballo voluntario, nas li\u00f1as de produci\u00f3n das f\u00e1bricas, como obreiro nas obras de construci\u00f3n, e promov\u00eda esa actitude entre os demais funcionarios.\nO 7 de novembro de 1960 o Che Guevara viaxou durante dous meses polos pa\u00edses comunistas: Checoslovaquia, Uni\u00f3n Sovi\u00e9tica, China, Corea e Alema\u00f1a Democr\u00e1tica. Na Uni\u00f3n Sovi\u00e9tica foi invitado a compartir co primeiro ministro Nikita Khrushchev e o resto do Soviet Supremo \u00e1 tribuna principal no desfile de celebraci\u00f3n do aniversario da Revoluci\u00f3n Rusa, o que constitu\u00eda un feito excepcional.\nConfrontaci\u00f3n cos Estados Unidos.\nO 3 de xaneiro de 1961, nunha das \u00faltimas medidas do seu goberno antes de entregar o poder a John F. Kennedy, o presidente Eisenhower partiu as relaci\u00f3ns diplom\u00e1ticas entre Estados Unidos e Cuba.\nO 17 de abril de 1961 produciuse a Invasi\u00f3n de Ba\u00eda de Cochinos dende Nicaragua, onde foron despedidos e arengados polo ditador Luis Somoza Debayle, por parte dun ex\u00e9rcito de 1.500 homes maioritariamente cubanos, adestrados en Guatemala, utilizando buques da \"United Fruit Company\", con apoio aberto da CIA. \u00d3 d\u00eda seguinte era evidente que o ex\u00e9rcito cubano controlara a situaci\u00f3n. A CIA pediulle ent\u00f3n \u00f3 presidente Kennedy, quen asumira menos de tres meses antes, a intervenci\u00f3n aberta de Estados Unidos coa Forza A\u00e9rea, mais este negouse.\nCatro meses despois Kennedy propuxo unha Alianza para o Progreso na reuni\u00f3n da OEA en Punta do Leste, un in\u00e9dito plano de axuda masiva para o desenvolvemento dos pa\u00edses latinoamericanos. Cuba, representada na ocasi\u00f3n polo Che Guevara, non se opuxo en principio \u00f3 plano norteamericano, pero sostivo que era necesario primeiro que Estados Unidos permitise o libre comercio dos produtos latinoamericanos, eliminase os subsidios proteccionistas \u00f3s seus produtos, e que se promovese a industrializaci\u00f3n da Am\u00e9rica Latina.\nEn oportunidade desa viaxe, Guevara reuniuse cos presidentes democr\u00e1ticos da Arxentina, Arturo Frondizi, e de Brasil, J\u00e2nio Quadros. Os dous presidentes foron derrocados pouco despois en senllos golpes militares apoiados por Estados Unidos de Am\u00e9rica.\nEn novembro de 1961 a CIA estableceu un xigantesco programa chamado \"Operaci\u00f3n Mangosta\", dirixido por Edward Lansdale, coa fin de organizar actos de sabotaxe, terrorismo, asasinatos dos l\u00edderes cubanos, ataques militares e infiltraci\u00f3ns que desestabilizasen o goberno cubano e o levara cara \u00f3 colapso para outubro de 1962. A ofensiva de illamento contra Cuba avanzou en xaneiro de 1962 cando os pa\u00edses americanos tomaron a decisi\u00f3n de exclu\u00edla da OEA.\nComo resposta, a finais de xu\u00f1o de 1962, a Uni\u00f3n Sovi\u00e9tica e Cuba tomaron a decisi\u00f3n de instalar m\u00edsiles at\u00f3micos en Cuba, o que entend\u00edan era o \u00fanico xeito de disuadir a Estados Unidos de invadir Cuba, ademais de supor para as relaci\u00f3ns sovi\u00e9tico-estadounidenses un chanzo m\u00e1is na guerra fr\u00eda. Guevara tivo unha participaci\u00f3n activa na elaboraci\u00f3n do tratado entre Cuba e a Uni\u00f3n Sovi\u00e9tica, viaxando al\u00ed a finais de agosto para pechalo. O feito levar\u00eda \u00e1 chamada crise dos m\u00edsiles de Cuba que puxo \u00f3 mundo \u00f3 bordo da guerra nuclear e finalizar\u00eda cun dificultoso acordo entre Kennedy e Kruschev, polo cal Estados Unidos comprometeuse a non invadir Cuba e retirar os m\u00edsiles que ti\u00f1a instalados en Turqu\u00eda apuntando \u00e1 Uni\u00f3n Sovi\u00e9tica, e esta a retirar os m\u00edsiles cubanos.\nO 4 de decembro de 1962 o diario brit\u00e1nico \"Daily Worker\" publicou unha entrevista \u00f3 Che Guevara realizada por Sam Rusell. Al\u00ed expresou honestamente a s\u00faa molestia polo acordo entre Kennedy e Kruschev declarando:\nDesaparici\u00f3n de Cuba.\nEn decembro de 1964, Che Guevara viaxa a Nova York, como xefe da delegaci\u00f3n cubana na ONU onde pronuncia un discurso contra a pol\u00edtica exterior estadounidense. O 17 de decembro, comeza unha xira internacional de 3 meses, na que visita a China, Exipto, Alxeria, Ghana, Guinea-Bisau, Mal\u00ed, Ben\u00edn, a Rep\u00fablica do Congo e Tanzania, con paradas en Irlanda, Par\u00eds e Praga. En Pyongyang, declara que Corea do Norte \u00e9 un \"modelo no cal Cuba debe inspirarse\". En Alxer, o 24 de febreiro, fai o seu derradeiro dicurso na dianteira da escena internacional, no cal declara: \"Non hai fronteiras nesta loita at\u00e9 a morte. Non podemos quedar indiferentes cara o que pasa en calquera parte do mundo. A vitoria de calquera pa\u00eds fronte \u00f3 imperialismo \u00e9 a nosa vitoria, do mesmo xeito que a derrota de calquera destes pa\u00edses \u00e9 a nosa derrota\".\nD\u00faas semanas despois da s\u00faa volta a Cuba onde \u00e9 acollido por Fidel e Ra\u00fal Castro, desaparece literalmente da vida p\u00fablica. A s\u00faa actividade en 1965 \u00e9 un misterio.\nAs causas da s\u00faa desaparici\u00f3n son sempre controvertidas e poden ser atribu\u00eddas a diversas raz\u00f3ns:\nLogo da crise dos m\u00edsiles cubanos, tomou como unha traiz\u00f3n de Kruschev, que deu o visto e prace \u00e1 retirada dos m\u00edsiles sen consultar a Castro, Che Guevara volveuse esc\u00e9ptico en canto \u00f3 papel da URSS. Tal como se revela no seu \u00faltimo discurso en Alxer, chegou \u00e1 conclusi\u00f3n que o hemisferio norte, levado polos Estados Unidos \u00f3 oeste e pola URSS \u00f3 leste, explota o hemisferio sur. Apoia \u00e1 Rep\u00fablica Democr\u00e1tica do Vietnam do Norte na guerra do Vietnam e anima \u00f3 pobo dos outros pa\u00edses en v\u00edas de desenvolvemento a tomar as armas e a \"crear numerosos Vietnam\".\nCon todo, tanto Guevara como Castro son partidarios dunha \"fronte antiimperialista unida\" e intentan en sucesivas ocasi\u00f3ns reconciliar a Uni\u00f3n Sovi\u00e9tica e China.\nPresionado pola especulaci\u00f3n internacional e os rumores en canto \u00f3 destino do Che, Fidel Castro declara o 16 de xu\u00f1o de 1965 que informar\u00e1 \u00f3 pobo con respecto \u00f3 Che cando el mesmo o decidira. O 3 de outubro, Castro revela unha carta non datada, escrita por Guevara \u00e1 s\u00faa atenci\u00f3n, na cal reafirma a s\u00faa solidariedade coa revoluci\u00f3n cubana pero declara a s\u00faa intenci\u00f3n de ir combater no estranxeiro contra o imperialismo. \u00c9 nesta misiva onde aparece, na sinatura, a frase \"\u00abhasta la victoria siempre\u00bb\", amplamente difundida dende ent\u00f3n.\nTam\u00e9n anuncia a s\u00faa dimisi\u00f3n de todos os seus postos no goberno, no partido e no ex\u00e9rcito. Renuncia tam\u00e9n \u00e1 cidadan\u00eda cubana que se lle outorgara.\nCastro revelar\u00e1 pouco despois que sab\u00eda onde Guevara estaba pero que non o dir\u00eda, engadindo que o seu antigo camarada de armas estaba en boa sa\u00fade.\nRep\u00fablica Democr\u00e1tica do Congo.\nA finais de 1964 o Che Guevara decidira deixar o goberno para encabezar o env\u00edo de tropas cubanas a outros pa\u00edses co fin de apoiar os movementos revolucionarios en marcha. \u00c1frica e en especial a Rep\u00fablica Democr\u00e1tica do Congo, onde Patrice Lumumba fora asasinado en 1961 coa participaci\u00f3n da CIA, e na que unha guerrilla rebelde apoiada dende Tanzania estaba actuando, pareceulle unha causa apropiada para intervir. A Rep\u00fablica Democr\u00e1tica do Congo, situada no centro da \u00c1frica e con fronteiras con nove pa\u00edses, aparec\u00edaselle \u00f3 Che como un xigantesco \"\u00abfoco\u00bb\" dende o que se poder\u00eda irradiar a revoluci\u00f3n a todo o continente.\nSegundo Ahmed Ben Bella, que era presidente de Alxeria na \u00e9poca e discutira moito con Guevara, \"a situaci\u00f3n en \u00c1frica parec\u00eda ter un potencial enorme e revolucionario, o que trouxo \u00f3 Che \u00e1 conclusi\u00f3n que \u00c1frica era o elo feble do imperialismo. \u00c9 a \u00c1frica a quen decidiu dedicar os seus esforzos\".\nO 19 de abril chegou baixo a identidade falsa de Ram\u00f3n Ben\u00edtez \u00e1 cidade de Dar es Salaam en Tanzania, presidida ent\u00f3n polo l\u00edder anti-colonialista Julius Nyerere, dende onde se organizar\u00eda o apoio cubano \u00f3s rebeldes congoleses. Cuba decidira apoiar a loita do Comit\u00e9 Nacional de Liberaci\u00f3n (CNL) do Congo. O Che Guevara mantivo contacto directo con Laurent-D\u00e9sir\u00e9 Kabila.\nA\u00ednda que Guevara tentou disimular a s\u00faa presenza no Congo, o goberno dos Estados Unidos est\u00e1 informado dos seus movementos, xa que a National Security Agency (NSA) interceptou todas as transmisi\u00f3ns.\nA participaci\u00f3n cubana na rebeli\u00f3n congolesa foi unha experiencia desastrosa. Os cadernos redactados por Guevara comezan coa seguinte frase:\nA falta de co\u00f1ecemento da lingua suahili e os costumes, as m\u00faltiples fracci\u00f3ns internas e externas dos grupos revolucionarios, a desorganizaci\u00f3n e falta de disciplina das tropas, e finalmente o cesamento do apoio de Tanzania, levaron a unha seguida da outra. Dese xeito, o Che, \u00f3 mando de 120 cubanos, viuse obrigado a ordenar unha retirada de urxencia cando o Ex\u00e9rcito de Liberaci\u00f3n do Congo decidiu abandonar a loita. Durante a campa\u00f1a que durou nove meses morreron seis guerrilleiros cubanos e, finalmente tralo abandono da loita por parte dos congoleses, Guevara retirouse nunha situaci\u00f3n que cualificou de vergo\u00f1enta o 20 de novembro de 1965.\nClandestinidade.\nLogo da retirada do Congo, o Che ocultouse varias semanas na embaixada cubana en Tanzania onde aproveitou para escribir a s\u00faa memoria da fracasada experiencia que logo se publicar\u00eda en 1999 como \"Pasaxes da guerra revolucionaria: Congo\".\nCon posterioridade trasladouse a Praga onde permaneceu cinco meses nunha casa de seguridade do servizo secreto cubano. Tr\u00e1tase dun dos per\u00edodos menos co\u00f1ecidos da s\u00faa vida.\nLogo de analizar varias opci\u00f3ns, o Che Guevara con apoio de Fidel Castro decidiu establecer un \"foco\" guerrilleiro en Bolivia, un pa\u00eds que estando no coraz\u00f3n de Suram\u00e9rica e limitando con Arxentina, Chile, Per\u00fa, Brasil e Paraguai, permit\u00eda espallar con facilidade a guerra de guerrillas a todo o subcontinente, sobre todo \u00f3 seu pa\u00eds natal.\nO 21 de xullo de 1966 o Che volveu secretamente a Cuba. Al\u00ed reuniuse con Fidel Castro, a s\u00faa dona, Orlando Borrego e o grupo de guerrilleiros que o acompa\u00f1ar\u00eda a Bolivia. O 2 de novembro, sen revelar a s\u00faa identidade, viu por \u00faltima vez \u00f3s seus fillos, con excepci\u00f3n de Hildita, a maior, debido a que poder\u00eda reco\u00f1ecelo.\nBolivia.\nDespois do fracaso dos combates no Congo, parte para a Bolivia, onde tenta estabelecer unha base guerrilleira para loitar pola unificaci\u00f3n dos pa\u00edses da Am\u00e9rica Latina.\nEn 1966 Bolivia estaba gobernada por unha ditadura dirixida polo Xeneral Ren\u00e9 Barrientos, que derrocara \u00f3 Presidente V\u00edctor Paz Estenssoro e posto fin \u00e1 Revoluci\u00f3n de 1952, de tendencia nacionalista-popular, impulsada polo Movimiento Nacionalista Revolucionario.\nO 7 de novembro de 1966, d\u00eda en que comeza o seu \"Diario de Bolivia\", Ernesto Guevara instalouse nunha zona monta\u00f1osa e selv\u00e1tica situada preto do r\u00edo \u00d1ancahuaz\u00fa, no sueste do pa\u00eds. Al\u00ed o Che levou 109 libros. O grupo guerrilleiro estable estaba integrado por 16 cubanos, 26 bolivianos e 2 arxentinos. Tomaron o nome de Ex\u00e9rcito de Liberaci\u00f3n Nacional de Bolivia (ELN) con secci\u00f3ns de apoio na Arxentina, Chile e o Per\u00fa.\nO 11 de marzo de 1967 dous desertores foron detidos po\u00f1endo sobre aviso \u00f3 goberno, que ese mesmo d\u00eda, solicitou a cooperaci\u00f3n de Estados Unidos e organizou un sistema de intelixencia coordinado con Arxentina, Brasil, Chile, Per\u00fa e Paraguai.\nO 23 de marzo comezaron os enfrontamentos armados. O 18 de abril publ\u00edcase en Cuba o seu \"Mensaje a los pueblos del mundo a trav\u00e9s de la Tricontinental \" (Asia, \u00c1frica e Am\u00e9rica Latina), e que cont\u00e9n as s\u00faas afirmaci\u00f3ns m\u00e1is contundentes, propo\u00f1endo unha guerra aberta contra Estados Unidos, en aberta contradici\u00f3n coa \"\u00abcoexistencia pac\u00edfica\u00bb\" que sosti\u00f1a por ent\u00f3n a Uni\u00f3n Sovi\u00e9tica e os partidos comunistas latinoamericanos dentro do marco conceptual da guerra fr\u00eda. Guevara encabezou ese documento cunha das s\u00faas frases m\u00e1is recordadas:\nO 20 de abril o ELN sufriu un duro golpe \u00f3 seren capturados dous membros da rede de apoio, Regis Debray e Ciro Bustos, cando intentaban deixar a zona. Ambos foron torturados . Debray informou \u00e1 CIA para que cesasen as torturas cara el e baixo a promesa dunha pena clemente. A \u00fanica ligaz\u00f3n dos guerrilleiros co mundo non \u00e9 m\u00e1is ca un receptor de radio. A pesar da natureza violenta do conflito, Guevara prestou asistencia m\u00e9dica a todos os soldados bolivianos feridos e ceiba t\u00f3dolos presos.\nEn xu\u00f1o e xullo o ELN perdeu sete homes m\u00e1is. O 1 de agosto a CIA enviou dous axentes para sumarse \u00e1 caza do Che Guevara: os cubano-norteamericanos Gustavo Villoldo e F\u00e9lix Rodr\u00edguez, este \u00faltimo infiltrouse para preparar a Invasi\u00f3n de Ba\u00eda de Cochinos. O 31 de agosto o ex\u00e9rcito emboscou \u00e1 segunda columna en \"Vado del Yeso\", cando cruzaban o r\u00edo, de resultas do cal todos menos un. Os seus corpos foron expostos primeiro como trofeos e logo soterrados de xeito clandestino.\nOs 17 sobreviventes escaparon subindo a\u00ednda m\u00e1is e o 7 de outubro comezaron a baixar cara o r\u00edo. O 8 de outubro foron sorprendidos na \"Quebrada del Churo\". O Che Guevara ordenou dividir o grupo en dous, enviando \u00f3s enfermos diante e qued\u00e1ndose co resto a enfrontar as tropas do goberno.\nLogo de tres horas de combate Guevara resultou ferido levemente nunha perna e capturado con Sime\u00f3n Cuba (\u00abWilly\u00bb), mentres que tres dos seus homes perderon a vida. Outro foi malferido e morreu \u00f3 d\u00eda seguinte. Tam\u00e9n \u00f3 d\u00eda seguinte ser\u00eda capturado un guerrilleiro m\u00e1is. Outros catro guerrilleiros foron perseguidos e morreron no \"Combate de Cajones\", catro d\u00edas despois.\nOs seis que segu\u00edan adiante, Harry Villegas (\u00abPombo\u00bb), Dariel Alarc\u00f3n (\u00abBenigno\u00bb), Leonardo Tamayo N\u00fa\u00f1ez (\u00abUrbano\u00bb), Inti Peredo, David Adriazola Veizaga (\u00abDar\u00edo\u00bb) e Julio M\u00e9ndez Korne (\u00ab\u00d1ato\u00bb) lograron fuxir. O ex\u00e9rcito perseguiunos abatendo a \u00d1ato, pero os cinco restantes lograron finalmente sa\u00edr de Bolivia cara a Chile.\nCaptura e execuci\u00f3n.\nNo combate de Quebrada del Churo, Guevara foi ferido de bala na s\u00faa perna esquerda, e tras un combate en seria desigualdade (17 guerrilleiros contra m\u00e1is de 100 \"rangers\" especialmente adestrados por expertos do Ex\u00e9rcito estadounidense), o Che ten sete fusiles e unha pistola apunt\u00e1ndoo. \"Soldados, no me maten. Soy el Che\", di. As\u00ed \u00e9 apreixado o Che.\nO 9 de outubro pola ma\u00f1\u00e1 o goberno de Bolivia anunciou que Ernesto Guevara morrera en combate o d\u00eda anterior. Simultaneamente chegaron o coronel Joaqu\u00edn Zenteno Anaya e o axente da CIA F\u00e9lix Rodr\u00edguez. Pouco despois do mediod\u00eda o presidente Barrientos deu a orde de asasinar o Che Guevara. Existen d\u00fabidas e versi\u00f3ns contraditorias sobre o grao de apoio que tivo a decisi\u00f3n por parte de Estados Unidos, pero o certo \u00e9 que, tal como est\u00e1 rexistrado no propio informe secreto de F\u00e9lix Rodr\u00edguez, a CIA estaba presente no lugar. Foi o axente Rodr\u00edguez quen recibiu a orde de fusilar a Guevara e quen a transmitiu \u00f3s oficiais bolivianos, as\u00ed como foi el tam\u00e9n quen lle comunicou \u00f3 Che Guevara que ser\u00eda fusilado.\nAntes do fusilamento F\u00e9lix Rodr\u00edguez interrogouno e sacouno da aula para tomarlle varias fotograf\u00edas, as \u00faltimas nas que aparece con vida. Ademais aproveitou para fotografar e microfilmar cada p\u00e1xina dos seus \"Diarios\".\nPouco antes Sime\u00f3n Cuba e Juan Pablo Chang foran fusilados. Mario Ter\u00e1n \u00e9 quen ten que executar a orde de fusilamento. Entra titubeando na aula e apunta varias veces cara ao Che, pero baixa a arma en d\u00faas ocasi\u00f3n mentres insulta \u00f3 Che, quen responde: \"Dispara, cobarde, vas a matar a un hombre\". Ter\u00e1n dispara primeiro un refacho do que s\u00f3 alcanza un disparo no costado. O segundo refacho consegue impactar tres disparos contra o corpo do Che, dos cales o tiro mortal \u00e9 o que lle d\u00e1 baixo o pescozo. Ernesto Guevara morre poucos segundos despois.\nCuriosamente ser\u00edan m\u00e9dicos cubanos quen en 2007 devolver\u00edan a vista a Ter\u00e1n no marco dunha das campa\u00f1as de solidariedade co goberno boliviano de Evo Morales, a nova deuse a co\u00f1ecer polo xornal oficial Granma no aniversario da morte de Guevara.\nA tarde do 9 de outubro o corpo do Che Guevara foi levado en helic\u00f3ptero a Vallegrande e foi colocado no lavadoiro do hospital \"Nuestro Se\u00f1or de Malta\", onde permaneceu en exhibici\u00f3n p\u00fablica durante ese d\u00eda e todo o d\u00eda seguinte, introduc\u00edndoselle gran cantidade de formaldehido. Para ent\u00f3n, o goberno da Paz dera a versi\u00f3n de que o Che morrera en combate o d\u00eda anterior. S\u00f3 un xornalista, que era m\u00e9dico, coa s\u00faa acreditaci\u00f3n puido ver a chegada do corpo do Che \u00f3 hospital \"Se\u00f1or de Malta\". Nas s\u00faas declaraci\u00f3ns:\nHai cantidade abonda de fotos deses momentos, nas que o Che aparece cos ollos abertos. As monxas do hospital e as mulleres da vila sinalaron o seu parecido con Xes\u00fas Cristo e curtaron guechos do seu pelo para preservalos. Os soldados e funcionarios quedaron con cousas que levaba o Che \u00f3 morrer, coma o seu reloxo. Debido a que xa estaba decidido que se far\u00eda desaparecer o corpo do Che Guevara, como o do resto dos guerrilleiros, a noite do 10 de outubro ser\u00edanlle amputadas as d\u00faas mans para o reco\u00f1ecemento da s\u00faa identidade despois da morte.\nExisten diversas versi\u00f3ns sobre o destino final do cad\u00e1ver. O xeneral Juan Jos\u00e9 Torres declarou que o corpo fora cremado, mentres que o xeneral Alfredo Ovando afirmou o contrario. Hai consenso entre os militares bolivianos presentes no lugar de que a orde de cremaci\u00f3n foi real pero que non puido ser executada por careceren dos medios adecuados, e tam\u00e9n para evitar unha eventual reacci\u00f3n negativa da poboaci\u00f3n polo feito de que en Bolivia a cremaci\u00f3n era ilegal. Tam\u00e9n exist\u00eda certo consenso en que o cad\u00e1ver do Che fora enterrado na madrugada do 11 de outubro polo tenente coronel Selich, nunha foxa diferente dos outros seis guerrilleiros.\nO 28 de xu\u00f1o de 1997 un equipo de cient\u00edficos cubanos atopou en Vallegrande (a preto de 50\u00a0km de onde ocorreu a s\u00faa execuci\u00f3n) sete corpos soterrados clandestinamente nunha \u00fanica foxa com\u00fan, e identificaron entre eles, con apoio do Equipo Arxentino de Antropolox\u00eda Forense, o de Ernesto Guevara e os de catro homes m\u00e1is. O cad\u00e1ver, de acordo co informe do equipo, carec\u00eda de mans, rexistraba un alto contido de formaldehido, e levaba roupa e elementos compatibles cos que se sup\u00f3n que ti\u00f1a no intre de ser soterrado. Con todo, alg\u00fans analistas afirman que o corpo non \u00e9 o do Che, xa que existen contradici\u00f3ns entre o informe e a autopsia que se practicou \u00f3 cad\u00e1ver en 1967.\nO 12 de xullo de 1997 os corpos foron levados a Cuba, onde foron recibidos por unha multitude para seren sepultados en Santa Clara, no Memorial de Ernesto Guevara, despois dos funerais de heroes nacionais. Soterr\u00e1rono o 17 de outubro dese ano con honras de Estado na presenza de membros da s\u00faa familia e do l\u00edder cubano e antigo compa\u00f1eiro de revoluci\u00f3n Fidel Castro.\nFamilia.\nErnesto Guevara casou d\u00faas veces e tivo seis fillos.\nO seu primeiro matrimonio foi con Hilda Gadea o 18 de agosto de 1955, en M\u00e9xico, a quen Guevara co\u00f1eceu en Guatemala. Xuntos tiveron unha filla:\nErnesto Guevara divorciou de Hilda Gadea en 1959.\nO seu segundo matrimonio foi con Aleida March o 9 de xu\u00f1o de 1959, na Habana, a quen Guevara co\u00f1eceu en 1958 pouco antes da batalla de Santa Clara. Xuntos tiveron catro fillos: \nErnesto Guevara, tivo tam\u00e9n un fillo froito dunha relaci\u00f3n extramatrimonial con Lidia Rosa L\u00f3pez: \nA\u00ednda que non foi reco\u00f1ecido Ernesto Guevara elixiulle o nome.\nPensamento.\nO Che Guevara desenvolveu unha serie de ideas e conceptos que se co\u00f1ecen como \"guevarismo\". Consideraba a loita armada e a revoluci\u00f3n socialista como o medio de mellorar a condici\u00f3n de vida dos pobres, explotados polos Estados Unidos de Am\u00e9rica. O seu punto de vista revolucionario chega do estudo exhaustivo que fixo das obras de Karl Marx e Lenin.\nA revoluci\u00f3n en Am\u00e9rica Latina pasa para el pola creaci\u00f3n de \u00abfocos\u00bb de guerrilla al\u00e1 onde houber un pa\u00eds que dea as condici\u00f3ns obxectivas para unha revoluci\u00f3n. Para Guevara exist\u00eda unha estreita ligaz\u00f3n entre a guerrilla, os campesi\u00f1os e a reforma agraria. Esta posici\u00f3n diferenciouno do socialismo europeo ou do sovi\u00e9tico, m\u00e1is relacionado coa importancia da clase obreira industrial, e achegouno a ideas mao\u00edstas. O seu libro \"Guerrilla Warfare\" \u00e9 un manual onde exp\u00f3n as t\u00e1cticas e estratexias empregadas na guerrilla cubana.\nSe ben admira despois das s\u00faas viaxes e lecturas o modelo sovi\u00e9tico de Stalin, comeza a criticalas severamente \u00e1 s\u00faa chegada \u00f3 goberno cubano, e desenvolve a s\u00faa propia teor\u00eda econ\u00f3mica, para el m\u00e1is moderna e m\u00e1is adaptada \u00e1s necesidades do terceiro mundo.\nOutorgaba un rol fundamental \u00e1 \u00e9tica individual, tanto do guerrilleiro durante a revoluci\u00f3n, como do cidad\u00e1n na sociedade socialista. Este aspecto desenvolveuno baixo o concepto do \"home novo socialista\", que v\u00eda como un individuo fortemente movido por unha \u00e9tica persoal que o impulsa \u00e1 solidariedade e o ben com\u00fan sen necesidade de incentivos materiais para iso.\nO panamericanismo e universalismo tam\u00e9n foron trazos caracter\u00edsticos do ideal de Guevara. Segundo el as fronteiras de Am\u00e9rica Latina son artificiais e representan un freo para loitar contra o imperialismo estadounidense. \u00c9 as\u00ed que para el a revoluci\u00f3n \u00e9 mundial, \u00e9 a loita total contra o imperialismo. Nese contexto, a solidariedade mundial \u00e9 o elemento m\u00e1is importante para un mundo mellor.\nO Che na sociedade.\nChe \u00e9 unha personalidade pol\u00edtica que, ap\u00f3s a s\u00faa morte, se ten convertido nunha das figuras m\u00e1is difundidas da era contempor\u00e1nea. As imaxes da s\u00faa figura aparecen en moitos soportes, tales como bandeiras, camisolas, carteis, autocolantes... sendo excepcionalmente reproducida a fotograf\u00eda de Alberto Korda, en distintas versi\u00f3ns. \u00c9 as\u00ed a comercializaci\u00f3n dun s\u00edmbolo do anticapitalismo, perdendo en moitas ocasi\u00f3ns a s\u00faa connotaci\u00f3n ideol\u00f3xica e pol\u00edtica.\nAdemais a s\u00faa influencia manif\u00e9stase na cultura, sendo realizadas canci\u00f3ns, filmes, poemas, libros etc. relativos \u00e1 s\u00faa persoa constitu\u00edndo na actualidade unha icona popular moi espallada na sociedade, sobre todo pola s\u00faa condici\u00f3n de revolucionario e aventureiro. A s\u00faa influencia como s\u00edmbolo de rebeli\u00f3n e revoluci\u00f3n foi especialmente significativa no Maio do 68 franc\u00e9s, chegando Jean-Paul Sartre a dicir que o Che era \"o ser humano m\u00e1is completo da nosa \u00e9poca\".\nA condici\u00f3n do Che como icona popular continuou, especialmente en Latinoam\u00e9rica. As\u00ed, por exemplo, os escolares cubanos comezan cada d\u00eda de clase coa promesa: \"Seremos como el Che\".\nEn Oleiros, provincia da Coru\u00f1a, hai unha estatua na s\u00faa honra."}
{"id": "18553", "revid": "98629", "url": "https://gl.wikipedia.org/wiki?curid=18553", "title": "Ozono", "text": "O ozono \u00e9 un gas de composici\u00f3n molecular (O3), que se forma cando as mol\u00e9culas de os\u00edxeno (O2), rachan debido \u00e1 radiaci\u00f3n ultravioleta e os \u00e1tomos separados comb\u00ednanse individualmente con outras mol\u00e9culas de os\u00edxeno.\nOzonosfera.\nA capa de ozono sit\u00faase entre 16 a 30 quil\u00f3metros de altitude, nesta rexi\u00f3n a capa \u00e9 tan rara que, se fose comprimida \u00e1 presi\u00f3n atmosf\u00e9rica ao nivel do mar, a s\u00faa espesura non superar\u00eda os tres mil\u00edmetros. Esta capa ten a propiedade de absorber a radiaci\u00f3n ultravioleta do Sol, por este motivo, sen a protecci\u00f3n do ozono, as radiaci\u00f3ns causan graves danos aos organismos vivos que habitan a superficie do planeta Terra.\nO que \u00e9 ozono.\nO ozono (O3), \u00e9 unha variedade alotr\u00f3pica do elemento os\u00edxeno (O), que ao inv\u00e9s de dous \u00e1tomos cont\u00e9n tres. A s\u00faa coloraci\u00f3n \u00e9 azul p\u00e1lida. Este gas, \u00e9 extremamente oxidante e reactivo, a s\u00faa ocorrencia natural \u00e9 en pequenas cantidades na estratosfera.\nProduci\u00f3n, licuefacci\u00f3n, solidificaci\u00f3n e descomposici\u00f3n.\nPara producir ozono artificialmente, o proceso d\u00e1se coa pasaxe dun arco voltaico de alta tensi\u00f3n a trav\u00e9s dunha corrente de os\u00edxeno ou ar seco.\nA composici\u00f3n qu\u00edmica do ozono foi establecida en 1872. Naquela \u00e9poca descobriuse que \u00e9 cincuenta por cento m\u00e1is denso c\u00f3 os\u00edxeno. O gas lic\u00faase \u00e1 temperatura de -112\u00a0\u00b0C, o seu conxelamento d\u00e1se a -251,4\u00a0\u00b0C e a s\u00faa decomposici\u00f3n ocorre por riba dos 100\u00a0\u00b0C, ou en temperatura ambiente cando se usan catalizadoeres. Licuefeito, a s\u00faa coloraci\u00f3n \u00e9 azul-escura.\nExisten varios m\u00e9todos para a obtenci\u00f3n do Ozono industrial, un destes, \u00e9 a licuefacci\u00f3n, onde util\u00edzase unha mestura de os\u00edxeno-ozono. No proceso, esta sep\u00e1rase en d\u00faas capas, das cales a m\u00e1is densa cont\u00e9n preto de 75% de ozono. Debido \u00e1 s\u00faa extrema inestabilidade e reactividade, os procesos de produci\u00f3n son extremamente delicados e traballosos.\nUtilizaci\u00f3n comercial.\nNa industria, o ozono \u00e9 utilizado en mesturas con outros gases debido \u00e1 s\u00faa poderosa capacidade como axente oxidante, sobre todo na transformaci\u00f3n de alcenos en alde\u00eddos, cetonas ou \u00e1cidos carbox\u00edlicos. Tam\u00e9n \u00e9 un poderoso xermicida, empregado na esterilizaci\u00f3n de auga pot\u00e1bel e na remoci\u00f3n de sabores e odores indesexabeis. Tam\u00e9n serve como axente branqueador para compostos org\u00e1nicos.\nOcorrencia na atmosfera.\nS\u00e1bese que na atmosfera, a maior ocorrencia de ozono natural se d\u00e1 entre trinta e cincuenta quil\u00f3metros de altitude. No fin do s\u00e9culo XX foron constatadas formaci\u00f3ns e ampliaci\u00f3ns de furados na capa de ozono, principalmente sobre o Polo Sur. Acred\u00edtase que gran parte do aumento do furado da capa de ozono, se d\u00e1 polo uso desenfreado de produtos \u00e1 base clorofluorcarbonos (CFCs) e hidrocarbonetos alif\u00e1ticos haloxenados (halons), que liberan gases destrutores do ozono.\nTam\u00e9n existen menores concentraci\u00f3ns de ozono na troposfera (ozono troposf\u00e9rico), onde act\u00faa como contaminante que contrib\u00fae \u00e1 formaci\u00f3n de smog."}
{"id": "18554", "revid": "43749", "url": "https://gl.wikipedia.org/wiki?curid=18554", "title": "Romenia", "text": ""}
{"id": "18555", "revid": "98629", "url": "https://gl.wikipedia.org/wiki?curid=18555", "title": "Digenis Akritas", "text": "Digenis Acritas (\u0394\u03b9\u03b3\u03b5\u03bd\u03ae\u03c2 \u0391\u03ba\u03c1\u03af\u03c4\u03b1\u03c2) \u00e9 o poema \u00e9pico m\u00e1is importante da literatura bizantina. O seu argumento \u00e9 a loita secular mantida ao longo do r\u00edo \u00c9ufrates polos soldados de fronteira bizantinos (\"akr\u00edtai\") contra os \u00e1rabes), evocada nas lendarias xestas do protagonista Digenis.\nFoi moi difundido, mesmo f\u00f3ra do mundo grego, como mostran as s\u00faas pegadas na \u00e9pica popular eslava e na tradici\u00f3n de contos \u00e1rabo-persa.\nManuscritos.\nEsta extensa narrativa \u00e9 de autor an\u00f3nimo e chegounos en seis versi\u00f3ns gregas (s\u00e9culos XIV a XVII) e unha rusa. Parece unha reelaboraci\u00f3n docta realizada na primeira metade do s\u00e9culo X a partir dun material abondoso de cantos populares transmitidos oralmente en todo o mundo bizantino, cuxa referencia hist\u00f3rica orixaria se remonta a case tres s\u00e9culos antes.\nOs manuscritos m\u00e1is antigos son o do Escorial (=E, 1867 li\u00f1as) e Grottaferrata (=G, 3749 li\u00f1as), que levan os nomes das bibliotecas que os gardan. A versi\u00f3n G parece moito m\u00e1is elaborada que a E. Esta mostran escenas de batalla m\u00e1is dram\u00e1ticas e ten un estilo m\u00e1is austeras. As descrici\u00f3ns \u00e9picas dos cabaleiros montados e das batallas est\u00e1n maracadas polo ton dram\u00e1tico, o ritmo veloz e o detallismo visual vivo.\n\"Digenis Akritas\" fornece descrici\u00f3ns moi vivas da vida nas sociedades marciais das rexi\u00f3ns de fronteira. O protagonista concentra as lendas que se acumularan arredor de moitos herois locis.\nArgumento.\nO contexto son os conflitos entre bizantinos e \u00e1rabes que se estenderon desde o s\u00e9culo VII at\u00e9 comezos do XI. Os \"acritas\" do Imperio Bizantino eran unha clase militar respons\u00e1bel da salvagarda das rexi\u00f3ns fronteirizas do territorio imperial dos inimigos externos e dos saqueadores que operaban nos l\u00edmites do imperio. A obra consta de d\u00faas partes. Na primeira, o \"Lai do emir\", que ten un car\u00e1cter m\u00e1is \u00e9pico, un emir \u00e1rabe invade a Capadocia e secuestra a filla do xeneral bizantino. O emir conv\u00e9rtese ao cristianismo pola filla e as\u00e9ntase na Romenia, xunto coa s\u00faa xente. Da s\u00faa uni\u00f3n nace Digenis.\nA segunda parte est\u00e1 dedicada ao heroe e aos seus grandes feitos de valent\u00eda e forza. Como o seu pai, secuestra a filla doutro xeneral e casa con ela, mata un drag\u00f3n, vence un grupo de bandidos e despois tam\u00e9n vence os seus tres xefes en combate singular. Ningu\u00e9n, nin sequera a asombrosamente a forte muller guerreira Maximu, con quen comete adulterio, pode igual\u00e1rselle. Tendo vencidos a todos os seus inimigos, Digenis constr\u00fae un palacio no \u00c9ufrates, lugar ao que se retira para vivir en paz.\n\"Digenis\" continuou a ser lido durante s\u00e9culos, como mostra o gran n\u00famero de versi\u00f3ns e a aparici\u00f3n do ciclo de canci\u00f3ns acr\u00edticas, algunhas das cales a\u00ednda existen. Existe unha lenda en Chipre segundo a cal pasou pola cordilleira de Pentadaktylos (Cinco Dedos) cando a illa estaba ocupada polos \u00e1rabes para saltar at\u00e9 a Asia Menor, de onde lle ven o nome aos montes. Noutra tradici\u00f3n posterior, a Digenis s\u00f3 o vence a Morte personificada como Tanatos (quen xa loitara con H\u00e9rcules).\nForma.\n\"Digenis Akritas\" escribiuse en grego medieval dem\u00f3tico e est\u00e1 composto en verso branco de quince s\u00edlabas. O poema segue a tradici\u00f3n bizantina cun hemistiquio en cada verso. Segue unha cadencia no seu flu\u00edr, sen cacofon\u00eda e con escasas repetici\u00f3ns sonoras."}
{"id": "18557", "revid": "89787", "url": "https://gl.wikipedia.org/wiki?curid=18557", "title": "Litosfera", "text": "A litosfera (do grego antigo \u03bb\u03af\u03b8\u03bf\u03c2, \"litos\", \u2018pedra\u2019 e \u03c3\u03c6\u03b1\u03af\u03c1\u03b1, \"spha\u00edra\", \u2018esfera\u2019) \u00e9 a parte do planeta Terra constitu\u00edda por rochas e solo, correspondendo \u00e1 codia terrestre. \u00c9 un dos tres principais grandes ambientes f\u00edsicos da Terra, ao lado da hidrosfera e da atmosfera, que na s\u00faa relaci\u00f3n, en canto soportes da vida, constit\u00faen a biosfera.\nComposici\u00f3n e extensi\u00f3n.\nA litosfera non s\u00f3 comprende a superficie s\u00f3lida da Terra, sen\u00f3n tam\u00e9n a parte superior do manto terrestre, sendo as\u00ed unha capa fundamental na estrutura terrestre. \nComposta por rochas \u00edgneas, sedimentarias e rochas metam\u00f3rficas, a litosfera cobre toda a superficie da Terra, dende a cima do Monte Everest at\u00e9 as profundidades da Fosa das Marianas. Nas rexi\u00f3ns continentais, est\u00e1 formada principalmente por rochas gran\u00edticas, ricas en aluminio e silicio (a codia continental), tam\u00e9n chamada Sial. Nas zonas oce\u00e1nicas predominan as rochas basalto (codia oce\u00e1nica) compostas por minerais ricos en silicio, manganeso e magnesio, chamados Sima.\nA litosfera ten un espesor aproximado medio de 50 a 100\u00a0km, sendo o seu l\u00edmite externo a superficie terrestre. O l\u00edmite inferior var\u00eda dependendo da definici\u00f3n de litosfera que se ocupe. Para este caso, tendo en conta o espesor mencionado, \u00e9 a astenosfera. \nFen\u00f3menos xeol\u00f3xicos e tect\u00f3nicos.\nEsta \u00e9 responsable da formaci\u00f3n dos relevos terrestres e tam\u00e9n xoga un papel esencial nos fen\u00f3menos tect\u00f3nicos e s\u00edsmicos do noso planeta.\nCaracter\u00edzase pola s\u00faa rixidez e div\u00eddese, ademais, en diversas placas tect\u00f3nicas, que se desprazan lentamente sobre a astenosfera, a capa viscosa e semi-flu\u00edda que se atopa xusto debaixo dela. Este movemento das placas \u00e9 o que causa terremotos, volc\u00e1ns, a formaci\u00f3n de monta\u00f1as e, en xeral, a configuraci\u00f3n xeogr\u00e1fica do planeta.\nA litosfera e os ciclos bioxeoqu\u00edmicos.\nA litosfera ten un papel crucial no ciclo do carbono, un dos ciclos bioxeoqu\u00edmicos m\u00e1is importantes na manutenci\u00f3n da vida tal como a co\u00f1ecemos. As rochas sedimentarias, como a calcaria, act\u00faan como enormes almac\u00e9ns de carbono, e os procesos de meteorizaci\u00f3n e erosi\u00f3n das rochas contrib\u00faen tam\u00e9n ao transporte de minerais e nutrientes por toda a superficie terrestre, influenciando a fertilidade dos solos e, por tanto, a produtividade dos ecosistemas.\nInteracci\u00f3n da litosfera con outras esferas.\nCon todo, a s\u00faa interacci\u00f3n coa atmosfera, hidrosfera e biosfera, a litosfera axuda a formar e manter un ambiente propicio para o desenvolvemento e a manutenci\u00f3n da vida, participando activamente nos procesos que regulan o clima e a qu\u00edmica terrestre. A comprensi\u00f3n das s\u00faas din\u00e1micas \u00e9, por tanto, esencial para entendermos o funcionamento do noso planeta e para abordarmos retos ambientais presentes e futuros."}
{"id": "18558", "revid": "1505", "url": "https://gl.wikipedia.org/wiki?curid=18558", "title": "Hidrosfera", "text": "A hidrosfera \u00e9 a esfera de todas as augas do planeta, as cales forman unha capa descontinua sobre a superficie da Terra.\nPor outras palabras, hidrosfera \u00e9 a capa do planeta Terra que ten auga.\nO termo hidrosfera v\u00e9n do grego: \"hidro\" + \"esfera\" (esfera de auga). Comprende todos os r\u00edos, lagos e mares e todas as augas subterr\u00e1neas, ben como as augas mari\u00f1as e salobres, augas glaciais e casquetes de xeo, vapor de auga, as cales corresponden ao 71% de toda a superficie terrestre.\nA hidrosfera \u00e9 unha das divisi\u00f3ns da biosfera. Incl\u00faense na hidrosfera todos os organismos vivos que habitan na auga ou dependen dela e tam\u00e9n todos os h\u00e1bitats acu\u00e1ticos.\nA hidrosfera e a atmosfera xuntas permiten a vida no planeta, tendo sido tam\u00e9n os axentes formadores dos m\u00e1is importantes combustibles f\u00f3siles: o petr\u00f3leo e o carb\u00f3n."}
{"id": "18559", "revid": "98629", "url": "https://gl.wikipedia.org/wiki?curid=18559", "title": "Biosfera", "text": "A biosfera (do grego \u03b2\u03af\u03bf\u03c2 \"b\u00edos\" \"vida\" e \u03c3\u03c6\u03b1\u1fd6\u03c1\u03b1 \"sphaira\" \"esfera\"), tam\u00e9n co\u00f1ecida como ecosfera (do grego \u03bf\u1f36\u03ba\u03bf\u03c2 \"o\u00eekos\" \"ambiente\" e \u03c3\u03c6\u03b1\u1fd6\u03c1\u03b1) \u00e9 o conxunto total de ecosistemas do planeta. Tam\u00e9n se pode comprender como a zona de vida na Terra, que \u00e9 un sistema pechado (sempre que non se te\u00f1a en conta a radiaci\u00f3n solar e c\u00f3smica e a calor do interior da Terra), e en boa parte autorregulada. Unha definici\u00f3n biofisiol\u00f3xica m\u00e1is xeralista indica que a biosfera \u00e9 o sistema ecol\u00f3xico global que integra a todos os seres vivos e xunto coas s\u00faas relaci\u00f3ns mutuas, inclu\u00edndo a s\u00faa interacci\u00f3n cos elementos da litosfera, xeosfera, hidrosfera e atmosfera. Post\u00falase que a biosfera evolucionou comezando como un proceso de biopoiese (onde a vida se crea dun xeito natural a partir de material non viva, como ser\u00edan os compostos org\u00e1nicos simples) ou un proceso de biox\u00e9nese (onde a vida se crea a partir de materia viva), e que aconteceu hai cando menos 3.5 mil mill\u00f3ns de anos.\nDun xeito m\u00e1is xeral, as biosferas son aqueles sistemas pechados e auto-regulados que conte\u00f1en ecosistemas. Esa definici\u00f3n incl\u00fae \u00e1s biosferas artificiais como son a Biosphere 2 e BIOS-3, e aqueloutras que potencialmente poder\u00edan existir noutros planetas ou l\u00faas.\nOrixe e uso do termo.\nO termo \"biosfera\" empregouno por primeira vez o xe\u00f3logo Eduard Suess en 1875 Definiuna como o lugar da superficie da Terra onde a vida mora.\nA\u00ednda que o concepto tivo unha orixe na xeol\u00f3xica, postulouse grazas a traballos como os de Charles Darwin e Matthew Maury nas ciencias da Terra. O uso do termo para conceptos que se foron postulando na nacente ciencia da Ecolox\u00eda deuse nos anos 1920. O xe\u00f3logo Vladimir I. Vernadsky abriu a pregunta de se a vida foi unha forza que modificou a Terra ao longo da s\u00faa historia, antes de que en 1935 o Sr. Arthur Tansley introducise o termo de \"ecosistema\". Vernadsky despois definiu a ecolox\u00eda como a ciencia da biosfera.\n\u00c9, por\u00e9n, un concepto interdisciplinario para integrar coa astronom\u00eda, a xeof\u00edsica, a meteorolox\u00eda, a bioxeograf\u00eda, a evoluci\u00f3n, a xeolox\u00eda, a xeoqu\u00edmica ou, entre outras, a hidrolox\u00eda. Nalg\u00fans campos como a xeoqu\u00edmica a biosfera def\u00ednese estritamente como a suma total dos organismos vivos (que polo xeral se citan como a biomasa ou a biota). Neses modelos bioxeoqu\u00edmicos, nos que se consideran tam\u00e9n a xeosfera, hidrosfera e a atmosfera, a biosfera \u00e9 unha unidade independente. Cando esas catro esferas se consideran como un sistema denom\u00ednanse Ecosfera. Este termo foi acu\u00f1ado durante a d\u00e9cada de 1960 e abarca os compo\u00f1entes biol\u00f3xicos e f\u00edsicos do planeta.\nA biosfera da terra.\nIdade.\nEntre os primeiros xacementos que indican a aparici\u00f3n da vida na Terra est\u00e1n as de grafito biox\u00e9nico, que data de 3.7 mil mill\u00f3ns de anos e que est\u00e1n en rochas metast\u00e9ricas da Groenlandia occidental, ou en f\u00f3siles en rochas sedimentarias de foxas con microorganismos, que datan de 3,48 e 4,1 mil mill\u00f3ns de anos e que est\u00e1n na Australia Occidental. En 2018 o resto m\u00e1is antigo \u00e9 o de microf\u00f3siles que se atopou foi un nas precipitaci\u00f3ns das fontes hidrotermais mari\u00f1as de Nuvvuagittuq Belt en Quebec, Canad\u00e1, e que son de m\u00e1is de 4,28 mil mill\u00f3ns de anos, e pouco posteriores \u00e1 formaci\u00f3n da terra. \u00c9 rexistro m\u00e1is antigo da vida na Terra, o que suxire que \"\u00e9 case instant\u00e1neo emerxencia da vida \"despois da formaci\u00f3n do oc\u00e9ano hai 4,4 mil mill\u00f3ns de anos, e non moito tempo despois da formaci\u00f3n da Terra fai 4.54 mill\u00f3ns de anos. Segundo o bi\u00f3logo Stephen Blair Hedges, \"se a vida xurdiu relativamente r\u00e1pido na Terra ... ent\u00f3n poder\u00eda ser com\u00fan no universo\".\nDistribuci\u00f3n espacial e cambios estacionais.\nEn calquera parte do planeta, a diferentes latitudes, desde os casquetes polares ata o ecuador, at\u00f3pase algunha forma de vida. Os avances da microbiolox\u00eda foron revelando como hai microorganismos vivindo en profundidades importantes e que nalgunhas rexi\u00f3ns, chamadas \"zonas inhabitables\", a s\u00faa biomasa supera \u00e1 de macroorganismos (animais e plantas). A vida d\u00e1se en cada recuncho da biosfera do planeta: no solo, nas augas termais, como endolitos en rochas nas profundidades da terra, nos fondos oce\u00e1nicos e a 64\u00a0km de altura na atmosfera.\nEn canto \u00e1s latitudes, hai aves que voan a alturas de ata 1,800 m e peixes a 8,372 m en fosas submari\u00f1as de Porto Rico. Algunhas especies est\u00e1n adaptadas a esas alturas ou profundidades extremas, como son as cabras montesas adaptadas a altitudes de 3.050 m, o voitre R\u00fcpell que chega a voar a alturas de 11.300 metros ou gansos a 8.300 m.\nNos fondos oce\u00e1nicos hai vida nas fontes termais e outras rochas dos substratos oce\u00e1nicos en profundidades de ata 19\u00a0km. Na superficie da atmosfera chega a haber vida ata nos 64\u00a0km de altura. Alg\u00fans microorganismos est\u00e1n adaptados \u00e1s condici\u00f3ns extremas de baixas presi\u00f3ns atmosf\u00e9ricas que esas alturas significan. Os microorganismos mari\u00f1os bar\u00f3filos cheg\u00e1ronse a atopar na foxa das Marianas e no abismo de Challenger, que son os puntos de maior profundidade dos oc\u00e9anos e que est\u00e1n a m\u00e1is de 11\u00a0km.\nIncluso alg\u00fans microorganismos prosperan dentro das rochas ata 580 m por debaixo do fondo do mar en puntos de profundidades de m\u00e1is de 2,500 m na costa do noroeste dos Estados Unidos e do Xap\u00f3n. A partir dalgunhas mostras extra\u00eddas a 5 mil m de profundidade de rochas a 65-75\u00a0\u00b0C da codia terrestre, en Suecia, d\u00e9ronse cultivado microorganismos termof\u00edlicos. Do mesmo xeito, atop\u00e1ronse microorganismos a 800 m de profundidade do casquete polar da Ant\u00e1rtida. \u00c9 por iso que se ten dito dos microorganismos que est\u00e1n en calquera lugar: que son extremadamente adaptables \u00e1s condici\u00f3ns, e que sobreviven en calquera lugar.\nA biosfera da Terra p\u00f3dese agrupar en m\u00faltiples biomas, habitados por diferentes conxuntos de flora e fauna bastante similar. Os biomas est\u00e1n separados fundamentalmente pola latitude. Os biomas terrestres situados dentro dos c\u00edrculos \u00c1rtico e Ant\u00e1rtico son relativamente \u00e1ridos para a vida animal e vexetal, macroorganismos en particular. Namentres que a maior parte dos biomas m\u00e1is poboados est\u00e1n preto do ecuador. Existen variaci\u00f3ns nas densidade e extensi\u00f3ns dos biomas de car\u00e1cter estacional.\nBiosferas artificiais.\nHai sistemas ecol\u00f3xicos pechados, ou biosferas experimentais, que se crearon para estudar os ecosistemas e para avaliar a vida f\u00f3ra do planeta. Esas biosferas pechadas cre\u00e1ronse en sat\u00e9lites espaciais e laboratorios terrestres; como o da Biosphere 2 de Arizona, BIOS-1, BIOS-2 e BIOS-3 creado polo instituto biof\u00edsico da Uni\u00f3n Sovi\u00e9tica en Krasnoyarsk, Siberia, a Biosfera J no Xap\u00f3n ou o proxecto micro-ecol\u00f3xico MELiSSA na Universitat Aut\u00f3noma de Barcelona.\nBiosferas extraterrestres.\nNon se co\u00f1ece a presenza de biosferas m\u00e1is al\u00f3 da terrestre, inda que a s\u00faa presenza \u00e9 unha hip\u00f3tese que se aval\u00eda como unha posibilidade. A hip\u00f3tese da Terra rara suxire que estas ser\u00edan casos eventuais e nos que os organismos presentes ser\u00edan microbiais. Por outra banda, a hip\u00f3tese das Terras an\u00e1logas suxire que ser\u00edan casos habituais as biosferas como a terrestre, cando menos na V\u00eda L\u00e1ctea, xa que hai un n\u00famero alto de plantas de grandes tama\u00f1os que se descubriron.\nTres dos planetas que se descubriron coa TRAPPIST-1 poder\u00edan ser candidatos a ter biosferas. Con todo, os co\u00f1ecementos limitados que hai da abiox\u00e9nese non se pode estimar que porcentaxe deses planetas poder\u00eda desenvolver biosferas. Ademais \u00e9 posible que as biosferas poidan aparecer m\u00e1is adiante no futuro, por exemplo no caso hipot\u00e9tico de que se colonice Marte e se lle dean condici\u00f3ns para facela habitable. O proceso de crear un sistema que reproduza as funci\u00f3ns da Terra ch\u00e1mase terraformaci\u00f3n."}
{"id": "18560", "revid": "22570", "url": "https://gl.wikipedia.org/wiki?curid=18560", "title": "Literatura bizantina", "text": "Denom\u00ednase literatura bizantina ao per\u00edodo da literatura grega que vai desde a \u00e9poca de Xustiniano (s\u00e9culo VI) at\u00e9 a queda do Imperio Romano de Oriente baixo do dominio turco en 1453.\nDesde Xustiniano a Heraclio.\nEste per\u00edodo est\u00e9ndese entre 527 e 564. A figura m\u00e1is importante \u00e9 Romano o M\u00e9lodo (s\u00e9culos V-VI), autor de himnos relixiosos. A produci\u00f3n foi abondosa na haxiograf\u00eda, os escritos teol\u00f3xicos sobre cuesti\u00f3ns dogm\u00e1ticas e controversias cristol\u00f3xicas, e as cr\u00f3nicas eclesi\u00e1sticas. Ademais desta literatura tradicional est\u00e1 a obra \"Barlaam e Xosafat\". Procopio, que viviu na \u00e9poca de Xustiniano, centrouse na historiograf\u00eda. As composici\u00f3ns po\u00e9ticas eran de tipo ret\u00f3rico-escol\u00e1stico, como as obras \u00e9picas de Nonnos de Pan\u00f3polis.\n\u00c9poca de decadencia.\nVai de 641 a 850. Nela destaca exclusivamente Xo\u00e1n Damasceno (s\u00e9culo VII), que compuxo tratados relixiosos de estilo complexo e escuro.\nNovo florecimento cultural.\nTivo lugar durante os s\u00e9culos IX e XI. Destacaron Focio e Constantino Porfiroxeneta. Compil\u00e1ronse recompilaci\u00f3ns enciclop\u00e9dicas como a \"Antolox\u00eda Palatina\" e o \"L\u00e9xico Su\u00eddas\".\nClasicismo.\nCorresponde aos s\u00e9culos XII a XIV. Baixo os Comnenos produciuse un renovado interese pola historia. Nic\u00e9foro Brienio e Ana Commeno narran as faza\u00f1as do seu xenro e pai, o emperador Aleixo. Baixo os Pale\u00f3logos produciuse unha nova decadencia cultural relacionada co dominio franco e posteriormente un florecemento da filolox\u00eda.\nNa literatura popular, redactada nunha lingua que non corresponde coa koin\u00e9 padr\u00f3n produc\u00edronse narraci\u00f3ns \u00e9picas como o ciclo de Digenis Akritas e os que cantan a ca\u00edda de Constantinopla e de Trebisonda ou as faza\u00f1as de Alexandre Magno."}
{"id": "18561", "revid": "1131", "url": "https://gl.wikipedia.org/wiki?curid=18561", "title": "Mar de M\u00e1rmara", "text": "O mar de M\u00e1rmara, tam\u00e9n co\u00f1ecido como mar de M\u00e1rmora, \u00e9 un mar interior que separa o mar Negro do mar Exeo; as\u00ed, a parte asi\u00e1tica da Turqu\u00eda da s\u00faa parte europea. O mar de M\u00e1rmara \u00e9 o mar m\u00e1is pequeno do mundo, cunha superficie de 11.500\u00a0km\u00b2 (280\u00a0\u00d780\u00a0km), e ten unha profundidade m\u00e1xima de 1370 metros.\nCaracter\u00edsticas.\nSit\u00faase completamente dentro das fronteiras de Turqu\u00eda, entre a parte europea e maila asi\u00e1tica. Comunica o norte co mar Negro polo B\u00f3sforo e ao suroeste co mar Exeo (Mediterr\u00e1neo) polo estreito de Dardanelos. Est\u00e1 situado sobre unha falla xeol\u00f3xica respons\u00e1bel de diversos e dram\u00e1ticos terremotos.\nHai dous grandes grupos de illas, co\u00f1ecidos como illas Pr\u00edncipe e Marmaros. O \u00faltimo grupo \u00e9 rico en xacementos de m\u00e1rmore e d\u00e1 o seu nome (\"marmaros\" \u00e9 a palabra grega para m\u00e1rmore) ao mar.\nPropontis (\"\u03a0\u03c1\u03bf\u03c0\u03bf\u03bd\u03c4\u03af\u03c2\", \"-\u03af\u03b4\u03bf\u03c2\") era o antigo nome grego do mar. O nome deriva de \"pro\" (antes) e \"pont-\" (mar): os gregos navegaban frecuentemente polo Propontis para alcanzar o mar Negro.\nNome.\nO mar toma o seu nome da illa de M\u00e1rmara, que \u00e9 rica en fontes de m\u00e1rmore, Grego \"\u03bc\u03ac\u03c1\u03bc\u03b1\u03c1\u03bf\u03bd\" (\"marmaron\"), \"m\u00e1rmore\".\nO antigo nome grego do mar \"Propontis\" deriva de \"pro-\" (antes) e \"pontos\" (mar), derivado do feito de que os gregos navegaron por el para chegar ao Mar Negro, \"Pontos\". Na mitolox\u00eda grega, unha tormenta en Propontis trouxo aos Argonautas de volta a unha illa que abandonaran, precipitando unha batalla onde Jason ou H\u00e9rcules mataron o Rei C\u00edcico, que os confundiu cos seus inimigos Pelasgos.\nXeograf\u00eda.\nA salinidade media na superficie do mar \u00e9 de preto de 22 partes por mil, que \u00e9 un pouco maior que a do Mar Negro, pero s\u00f3 preto de dous terzos da maior\u00eda dos oc\u00e9anos. A auga \u00e9 moito m\u00e1is salgada no fondo do mar, cunha media de salinidade de preto de 38 partes por mil, semellante \u00e1 do Mar Mediterr\u00e1neo. Esta auga salgada de alta densidade, como a do Mar Negro, non migra \u00e1 superficie. As augas dos r\u00edos Susurluk, Biga (Granicus) e Gonen tam\u00e9n reducen a salinidade do mar, a\u00ednda que con menos influencia que no Mar Negro. Con pouca terra en Tracia drenando cara ao sur, case todos estes r\u00edos fl\u00faen desde Anatolia.\nO mar cont\u00e9n o archipi\u00e9lago das illas Pr\u00edncipe e a Illa de M\u00e1rmara, Av\u015fa e Pa\u015faliman\u0131.\nA costa sur do mar est\u00e1 moi marcada e incl\u00fae o Golfo de \u0130zmit (), o Golfo de Gemlik (), Golfo de Band\u0131rma () e o Golfo de Erdek (). Durante unha tormenta o 29 de decembro de 1999, o petroleiro ruso \"Volgoneft\" rompeu en d\u00faas no mar de M\u00e1rmara e m\u00e1is de 1.500 toneladas de petr\u00f3leo foron derramadas na auga.\nA Falla de Anatolia do Norte, que provocou moitos terremotos importantes nos \u00faltimos anos, como os terremotos de agosto e novembro de 1999 en Izmit e D\u00fczce, respectivamente, corre baixo o mar.\nExtensi\u00f3n.\nA Organizaci\u00f3n Hidrogr\u00e1fica Internacional define os l\u00edmites do Mar de M\u00e1rmara do seguinte xeito:\nvilas e cidades.\nVilas e cidades na costa do mar de M\u00e1rmara:"}
{"id": "18648", "revid": "1576", "url": "https://gl.wikipedia.org/wiki?curid=18648", "title": "Windows 1.0", "text": "Microsoft Windows 1.0 foi a primeira versi\u00f3n de Microsoft Windows, un sistema de xestor de fiestras para PC que sa\u00edu ao mercado o 20 de novembro de 1985 e permaneceu nel ata novembro de 1987, base\u00e1base no MS-DOS. Ata a versi\u00f3n 1.02 (1986) non se vendeu f\u00f3ra dos Estados Unidos."}
{"id": "18649", "revid": "1576", "url": "https://gl.wikipedia.org/wiki?curid=18649", "title": "Windows 2.0", "text": "Windows 2.0, segunda versi\u00f3n de Microsoft Windows, semellante a Mac OS, sa\u00edu ao mercado en 1987, engad\u00eda iconas e permit\u00eda fiestras superpostas e tam\u00e9n minimizalas e era compatible co software dese\u00f1ado para Windows 1.0.\nUn ano despois Microsoft sacou ao mercado Windows 386 e Windows 286 para os microprocesadores Intel 80386 e Intel 80286 respectivamente coa fin de aproveitar ao m\u00e1ximo as capacidades deses microprocesadores."}
{"id": "18650", "revid": "5863", "url": "https://gl.wikipedia.org/wiki?curid=18650", "title": "Escorpi\u00f3ns", "text": "Os escorpi\u00f3ns ou alacr\u00e1ns son animais invertebrados artr\u00f3podos (con patas formadas por varios segmentos) que pertencen \u00e1 orde \"Scorpiones\" estando encadrado na clase dos ar\u00e1cnidos.\nEtimolox\u00eda e orixes.\nO nome \"escorpi\u00f3n\" deriva do lat\u00edn \"scorpio/scorpionis\". Existen rexistros cient\u00edficos da existencia dos escorpi\u00f3ns hai m\u00e1is de 400 mill\u00f3ns de anos. Segundo indagaci\u00f3ns, foron eles os primeiros artr\u00f3podos que conquistaron o ambiente terrestre. Nesta adaptaci\u00f3n, foilles moi \u00fatil a carapaza de quitina que comp\u00f3n o seu exoesqueleto e que evita a evaporaci\u00f3n excesiva.\nActualmente xa est\u00e1n catalogadas preto de 1.600 especies e subespecies distribu\u00eddas en 116 x\u00e9neros diferentes en todo o mundo.\nCiclo vital.\nOs escorpi\u00f3ns son animais terrestres que prefiren lugares secos ou h\u00famidos e poden ser atopados en desertos, sabanas, cerrados, forestas temperadas e tropicais, en h\u00e1bitats que poden ser debaixo de follas, pedras, madeiras, fendas de rocha, debaixo ou dentro de ladrillos, baixo entullos de calquera natureza ou mesmo baixo cascas soltas de \u00e1rbores, no baixo ou en grandes alturas destas. Algunhas especies poden ser atopadas en covas humanas, dormentes de ferrocarr\u00eds, ao longo das praias, na zona entre mareas ou en cavernas.\nExisten escorpi\u00f3ns en todos os continentes, ag\u00e1s na Ant\u00e1rtida. Atopamos especies nos Alpes su\u00edzos e Europa en xeral, en M\u00e9xico, os Estados Unidos e o Canad\u00e1, en Am\u00e9rica do Sur en xeral, entre lixo e entullos das pequenas e grandes cidades, no Amazonas, en Ocean\u00eda, no norte do Mediterr\u00e1neo, no Oriente Medio, na India, no norte e sur da \u00c1frica e Asia.\nSon animais carn\u00edvoros e te\u00f1en xeralmente h\u00e1bitos nocturnos e crepusculares, cando cazan e se reproducen. A s\u00faa alimentaci\u00f3n est\u00e1 baseada en diversos insectos tales como grilos, escaravellos, cascudas, e tam\u00e9n doutros aracn\u00eddeos, as ara\u00f1as. Unha curiosidade \u00e9 o feito de que, en tempos de escaseza completa de alimento, practican o canibalismo para sobreviviren, ou sexa, devoran os seus semellantes. Os escorpi\u00f3ns conseguen comer cantidades inmensas de alimento, mais s\u00f3 precisan inxerir un 10% da comida que necesitan, podendo pasar ata un ano sen comer e consumindo pouqu\u00edsima auga, case nada durante a s\u00faa vida enteira.\nOs predadores naturais do escorpi\u00f3n son diversos mam\u00edferos, aves, sapos, lagartos, serpes, e nalgunhas ocasi\u00f3ns os propios escorpi\u00f3ns.\nReproduci\u00f3n.\nA reproduci\u00f3n da gran maior\u00eda da especie \u00e9 monoica, ou sexa, non exixe a presenza de machos e femias, sen\u00f3n que alg\u00fans escorpi\u00f3ns son partenoxen\u00e9ticos, isto \u00e9, reprod\u00facense sen a necesidade da presenza do macho. Como noutras especies, hai unha danza nupcial que antecede o acasalamento. O macho limpa o chan cos peites e deposita a\u00ed unha c\u00e1psula contendo espermatozoides (espermat\u00f3foro). Deseguida, arrastra a femia por riba dos espermat\u00f3foros co fin de que os reciba.\nOs escorpi\u00f3ns son viv\u00edparos, ou sexa, non po\u00f1en ovos. Poden xerar de 6 a 90 cr\u00edas e a incubaci\u00f3n demora de dous meses e medio a tres. As cr\u00edas nacen completamente brancas e por medio de parto, a trav\u00e9s dunha fenda xenital. Fican pegados ao dorso materno de 10 a 14 d\u00edas ata completarse a primeira muda (canto m\u00e1is novo o esporpi\u00f3n, m\u00e1is mudas el far\u00e1) ata que consigan obter o seu propio alimento so\u00ed\u00f1os. Alcanzan a idade adulta con cerca dun ano de vida.\nCaracter\u00edsticas.\nAs s\u00faas cores var\u00edan do amarelo palla ao negro total, pasando por tons intermedios, como o amarelo-avermellado, vermello-amarronzado, marr\u00f3n e tons de verde ou mesmo de azul.\nO corpo dos escorpi\u00f3ns est\u00e1 dividido en prosomo (cefalot\u00f3rax), mesosomo e metasomo. \nVeleno e toxicidade.\nO ferr\u00f3n do escorpi\u00f3n (chamado \"telson\"), al\u00e9n de servir para agarrar a presa, defenderse e aparearse, inocula na presa un veleno. Este veleno cont\u00e9n unha serie de substancias cuxa composici\u00f3n qu\u00edmica non est\u00e1 ben definida, pero que cont\u00e9n neurotoxinas, histaminas, serotonina, encimas, inhibidores de encimas e outras. Parece, segundo os investigadores, que as neurotoxinas act\u00faan sobre as c\u00e9lulas nerviosas da presa (ara\u00f1as e insectos), cunha certa especificidade, dependendo do tipo de animal.\n\u00c9 interesante saber que a toxicidade do veleno dun escorpi\u00f3n pode ser comparada co tama\u00f1o dos seus pedipalpos (o equivalente ao brazo humano do escorpi\u00f3n); canto m\u00e1is robustos son os pedipalpos, menos veleno utiliza para as s\u00faas presas e canto menores eles foren, m\u00e1is letal \u00e9 o veleno do escorpi\u00f3n.\nO veleno de escorpi\u00f3ns do tipo \"Tityus serrulatus\", que parece ser o veleno m\u00e1is t\u00f3xico de todos os escorpi\u00f3ns, act\u00faa sobre o sistema nervioso perif\u00e9rico dos humanos, causando dor, puntadas, aumentando a pulsaci\u00f3n card\u00edaca e diminu\u00edndo a temperatura corporal. Estes s\u00edntomas, debido ao seu peso corporal, son m\u00e1is acentuados en nenos e, debido \u00e1s condici\u00f3ns f\u00edsicas, en enfermos. Todos os escorpi\u00f3ns son velenosos, por\u00e9n non mortais para os humanos. A s\u00faa picada asem\u00e9llase en grao de toxidade ao da picada dunha abella.\nO tratamento consiste na aplicaci\u00f3n local na picada dun anest\u00e9sico (lidocaina a 2%) e soro antiescorpi\u00f3nico (obtido de escorpi\u00f3ns vivos). O tratamento debe ser hospitalario, de preferencia coa presentaci\u00f3n do escorpi\u00f3n para facilitar o diagn\u00f3stico e o tratamento.\nPrevindo accidentes.\nOs escorpi\u00f3ns s\u00f3 atacan o ser humano cando se senten acuados e en circunstancia de defensa. Antes de que ocorra un accidente con escorpi\u00f3ns d\u00e9bense tomar algunhas medidas b\u00e1sicas para evitar o mesmo. Vexa a seguir:\nE se houber un accidente?\nSe a\u00ednda as\u00ed un accidente con escorpi\u00f3ns ocorrese, primeiro debese evitar o p\u00e1nico, lavar a zona con auga e xab\u00f3n, aplicar compresas de auga morna e procurar un m\u00e9dico.\nO ser humano, despois de ser picado, pode ter hipotermia ou hipertermia, sudaci\u00f3n profunda, visi\u00f3n embazada, n\u00e1useas, v\u00f3mitos, dor abdominal, diarrea, arritmias card\u00edacas, choque, taquipnea, edema pulmonar agudo, axitaci\u00f3n, somnolencia, confusi\u00f3n mental e tremores, al\u00e9n de inchazo e vermellez no lugar da picada.\nSali\u00e9ntase que a toxicidade do veleno depende de diversos factores, tales como a especie do escorpi\u00f3n (de 1.600 especies catalogadas apenas 25 son velenosas para o home); a cantidade de veleno inxectada; o tama\u00f1o e o estado f\u00edsico da v\u00edtima.\nAtenci\u00f3n especial para nenos e enfermos: mentres que os nenos te\u00f1en m\u00e1is posibilidades de envelenamento porque pos\u00faen menor masa corporal, os enfermos tam\u00e9n caen nesta situaci\u00f3n xa polo estado natural da vellez. Xa se constataron casos de persoas al\u00e9rxicas ao veleno do escorpi\u00f3n, nestes casos o veleno act\u00faa moi axi\u00f1a, podendo levar a v\u00edtima \u00e1 morte en pouco tempo.\n\u00c9 recomend\u00e1bel a captura do escorpi\u00f3n para que sexa identificado m\u00e1is rapidamente o ant\u00eddoto a ser aplicado.\nMitolox\u00eda.\nErat\u00f3stenes (\"Catasterismos\", 32) di que o xigante Ori\u00f3n intentou violar a \u00c1rtemis e esta creou un escorpi\u00f3n xigantesco que o matou. Logo Zeus transformou a ambos nas constelaci\u00f3ns de Ori\u00f3n e de Escorpi\u00f3n, respectivamente. Outras versi\u00f3ns din que o matou por ousar retarlle a lanzar o disco ou por violar a Opis, unha das virxes que acompa\u00f1aban \u00e1 deusa.\nHixino (\"Astronom\u00eda\", II, 34) a\u00ednda recolle outra tradici\u00f3n, segundo a cal Ori\u00f3n vanglori\u00e1base de ser quen de matar a calquera animal co que se atopase, ante o que a Terra, indignada, fixo nacer ese inmenso escorpi\u00f3n, que acabou con el ."}
{"id": "18651", "revid": "22570", "url": "https://gl.wikipedia.org/wiki?curid=18651", "title": "Rispetto", "text": "O rispetto \u00e9 unha composici\u00f3n po\u00e9tica italiana de orixe popular que recibe este nome porque nela o poeta rende homenaxe \u00e1 muller amada.\nO \"rispetto \"consta dunha cuarteta de hendecas\u00edlabos en rima alterna (ABAB), seguida por un ou dos d\u00edsticos de hendecas\u00edlabos en rima pareada.\nOs rispetti continuados forman unha serie de composici\u00f3ns unidas entre si polo mesmo tema; os rispetti soltos pres\u00e9ntanse nunha serie mais sen v\u00ednculos internos.\nO \"rispetto\" pasou \u00e1 poes\u00eda culta sobre todo no s\u00e9culo XV con Poliziano e Luigi Pulci, e retom\u00e1rono esporadicamente no s\u00e9culo XIX Francesco Dall'Ongaro, Giosu\u00e9 Carducci e Giovanni Pascoli."}
{"id": "18653", "revid": "96271", "url": "https://gl.wikipedia.org/wiki?curid=18653", "title": "Tuberculose", "text": "A tuberculose, tam\u00e9n chamada tise pulmonar ou doenza do peito, \u00e9 unha das doenzas infecciosas documentadas desde a antig\u00fcidade que contin\u00faa a afectar a humanidade hoxe en d\u00eda. Est\u00edmase que a bacteria causante evolucionou hai 15.000 ou 20.000 anos a partir doutras bacterias do x\u00e9nero \"Mycobacterium\".\nA bacteria.\nO causante da tuberculose (m\u00e1is precisamente, da tuberculose pulmonar) \u00e9 o \"Mycobacterium tuberculosis\" (MTB), tam\u00e9n co\u00f1ecido como \"bacilo de Koch\" en homenaxe ao seu descubridor, o m\u00e9dico alem\u00e1n Robert Koch. \u00c9 unha bacteria aerobia do tipo grampositivo de crecemento lento, que se divide cada 16 ou 20 horas, o que \u00e9 bastante lento comparado con outras bacterias cuxa divisi\u00f3n se produce en minutos. \u00c9 un bacilo (isto \u00e9, unha bacteria en forma de bast\u00f3n) que pode resistir a desinfectantes d\u00e9biles e pode sobrevivir en medio seco durante semanas. Por\u00e9n, s\u00f3 consegue desenvolverse no organismo dun hospedador. A tuberculose \u00e9 unha das m\u00e1is importantes doenzas infecciosas actuais, que ata hoxe afecta a mill\u00f3ns de seres humanos. Despois do xurdimento da SIDA/AIDS a s\u00faa diseminaci\u00f3n volveu medrar.\nO cultivo \"in vitro\" do \"M. tuberculosis\" tardou en conseguirse, por\u00e9n, actualmente este \u00e9 un proceso de laboratorio com\u00fan. O MTB \u00e9 identific\u00e1bel no microscopio despois dun tratamento con soluci\u00f3n alcohol-\u00e1cida e coloraci\u00f3n (m\u00e9todo de Ziehl-Neelsen). Na t\u00e9cnica de coloraci\u00f3n m\u00e1is com\u00fan, os bacilos absorben un colorante vermello brillante que contrasta ben co fondo azul. Os bacilos alcohol-\u00e1cido resistentes tam\u00e9n poden ser visualizados por microscopio fluorescente (t\u00e9cnica do fluorocromo), e por coloraci\u00f3n con auramina-rodamina.\nO grupo ao cal pertence o \"M. tuberculosis\" incl\u00fae outras tres bacterias que tam\u00e9n poden causar tuberculose: o \"Mycobacterium bovis\", o \"M. africanum\" e o \"M. microti\". As d\u00faas primeiras especies provocan raros casos da doenza en humanos, e a \u00faltima non causa infecci\u00f3n en humanos.\nA doenza.\nA tuberculose disem\u00ednase a trav\u00e9s de got\u00edculas no ar que son expelidas cando persoas con tuberculose infecciosa tosen, esbirran, falan ou cantan. Contactos pr\u00f3ximos (persoas con contacto prolongado, frecuente ou intensivo) te\u00f1en alto risco de se infectaren (taxa de infecci\u00f3n de 22%). A transmisi\u00f3n ocorre s\u00f3 a partir de persoas con tuberculose infecciosa activa (e non de quen ten a doenza latente).\nA probabilidade da transmisi\u00f3n depende do grao de infecci\u00f3n da persoa con tuberculose e da cantidade expelida, forma e duraci\u00f3n da exposici\u00f3n ao bacilo e da virulencia.\nA cadea de transmisi\u00f3n pode ser interrompida illando os pacientes coa doenza activa e inici\u00e1ndose unha terapia antituberculose eficaz.\nS\u00f3 10% dos pacientes con tuberculose infecciosa evolucionan cara a unha forma cl\u00ednica de doenza, unha porcentaxe ben reducida.\nA infecci\u00f3n por tuberculose in\u00edciase cando o bacilo atinxe os alv\u00e9olos pulmonares e p\u00f3dese espallar para os n\u00f3dulos linf\u00e1ticos e, de a\u00ed, a trav\u00e9s da circulaci\u00f3n sangu\u00ednea a tecidos m\u00e1is distantes onde a doenza p\u00f3dese desenvolver: a parte superior dos pulm\u00f3ns, os riles, o cerebro e mailos \u00f3sos.\nA resposta inmunol\u00f3xica do organismo destr\u00fae a maior\u00eda dos bacilos, levando \u00e1 formaci\u00f3n dun granuloma. Os \"tub\u00e9rculos\", ou n\u00f3dulos de tuberculose, son pequenas lesi\u00f3ns que consisten en tecidos mortos de cor cincenta contendo a bacteria da tuberculose.\nNormalmente o sistema inmunol\u00f3xico \u00e9 capaz de conter a multiplicaci\u00f3n do bacilo, evitando a s\u00faa diseminaci\u00f3n no 90% dos casos.\nEntre tanto, nalgunhas persoas, o bacilo supera as defensas do sistema inmunol\u00f3xico e comeza a se multiplicar, resultando na progresi\u00f3n dunha infecci\u00f3n simple por tuberculose \u00e1 doenza en si. Isto pode ocorrer logo da infecci\u00f3n (tuberculose primaria, no 1 a 5% dos casos), ou varios anos despois da infecci\u00f3n (reactivaci\u00f3n da doenza tuberculosa, ou bacilo dormente, nun 5 a 9 %).\nCerca de 5% das persoas infectadas van desenvolver a doenza nos dous primeiros anos, e outro 5% van desenvolvela a\u00ednda m\u00e1is tarde. En total, preto de 10% dos infectados cun sistema inmunol\u00f3xico normal desenvolver\u00e1n a doenza durante a s\u00faa vida.\nAlgunhas situaci\u00f3ns aumentan o risco de progresi\u00f3n da tuberculose. En persoas infectadas co VIH o risco aumenta en 10% ao ano, en vez do 10% por toda a vida. Outras situaci\u00f3ns de risco incl\u00faen o abuso de drogas inxect\u00e1beis; a infecci\u00f3n recente de tuberculose nos \u00faltimos 2 anos; raio-x do t\u00f3rax que suxira a existencia de tuberculose (lesi\u00f3ns fibr\u00f3ticas e n\u00f3dulos); \"diabetes mellitus\", silicose, terapia prolongada con corticosteroides e outras terapias inmunosupresivas, cancro na cabeza ou pescozo, doenzas no sangue ou reticuloendoteliais (leucemia e doenza de Hodgkin), doenza renal en estadio avanzado, gastrectom\u00eda, s\u00edndromes de mala absorci\u00f3n cr\u00f3nicas, ou baixo peso corporal (10% ou m\u00e1is de peso por baixo do ideal).\nA tuberculose afecta principalmente os pulm\u00f3ns (75% ou m\u00e1is) e \u00e9 chamada tuberculose pulmonar.\nOs s\u00edntomas incl\u00faen tose prolongada con duraci\u00f3n de m\u00e1is de tres semanas, dor no peito e hemoptise. Outros s\u00edntomas incl\u00faen febre, calafr\u00edos, suores nocturnos, perda de apetito e de peso, e cansazo f\u00e1cil. A palabra \"consunci\u00f3n\" (\"consump\u00e7\u00e3o\", en Portugal) xurdiu porque os doentes parec\u00edan ter sido \"consumidos por dentro\" pola doenza.\nOutros \u00f3rganos do corpo que resultan afectados incl\u00faen a pleura, o sistema nervioso central (meninxes), o sistema linf\u00e1tico, o sistema xenitourinario, \u00f3sos e articulaci\u00f3ns, ou pode ser diseminada polo corpo (tuberculose miliar, chamada as\u00ed porque as lesi\u00f3ns que se forman parecen pequenas sementes). Estas son m\u00e1is com\u00fans en persoas con supresi\u00f3n inmunol\u00f3xica e en meni\u00f1os. A tuberculose pulmonar tam\u00e9n pode evolucionar a partir dunha tuberculose extrapulmonar.\nA tuberculose resistente \u00e9 transmitida da mesma forma que as formas sens\u00edbeis a medicamentos. A resistencia primaria desenv\u00f3lvese en persoas infectadas inicialmente con microorganismos resistentes. A resistencia secundaria (ou adquirida) xorde cando a terapia contra a tuberculose \u00e9 inadecuada ou cando non se segue o r\u00e9xime de tratamento prescrito ou se interrompe.\nDiagn\u00f3stico.\nUnha avaliaci\u00f3n m\u00e9dica completa para a TB incl\u00fae un hist\u00f3rico m\u00e9dico, un exame f\u00edsico, o test subcut\u00e1neo de Mantoux, un exame por raios X do t\u00f3rax e estudo baixo microscopio e cultivos microbiol\u00f3xicos.\nO historial m\u00e9dico incl\u00fae a busca de s\u00edntomas da tuberculose pulmonar (TB): tose intensa e prolongada por tres ou m\u00e1is semanas, dor no peito e hemoptise. Os s\u00edntomas xerais incl\u00faen febre, calafr\u00edos, suores nocturnas, perda de apetito e peso, e cansazo f\u00e1cil. Outras partes do historial m\u00e9dico incl\u00faen exposici\u00f3n anterior \u00e1 tuberculose, na forma de infecci\u00f3n ou doenza; tratamento anterior de tuberculose; factores de risco demogr\u00e1ficos; e condici\u00f3ns m\u00e9dicas que aumenten o risco de infecci\u00f3n por tuberculoses, tales como a infecci\u00f3n por VIH/SIDA.\nD\u00e9bese sospeitar de tuberculose cando unha doenza respiratoria persistente - nun individuo que doutra forma ser\u00eda saud\u00e1bel - non responda aos antibi\u00f3ticos regulares.\nFaise un exame f\u00edsico para avaliar a sa\u00fade xeral do paciente e descubrir outros factores que poden afectar o plan de tratamento da TB. Non pode ser usado como m\u00e9todo diagn\u00f3stico da TB.\nUnha placa posterior e anterior do t\u00f3rax \u00e9 o que se fai tradicionalmente; outras vistas (lateral ou lord\u00f3tico) ou imaxes de tomograf\u00eda computadorizada tam\u00e9n poden ser necesarias.\nNa TB pulmonar activa, infiltraci\u00f3ns ou consolidaci\u00f3ns e/ou cavidades son frecuentemente vistas na parte superior dos pulm\u00f3ns con ou sen linfadenopat\u00eda (infartaci\u00f3n dos n\u00f3dulos linf\u00e1ticos) mediastinal ou hilar. Por\u00e9n, poden aparecer lesi\u00f3ns en calquera lugar nos pulm\u00f3ns. En persoas con VIH e outras doenzas inmunosupresoras, calquera anormalidade pode indicar a TB, ou o raio-x dos pulm\u00f3ns pode ata mesmo parecer enteiramente normal.\nEn xeral, a tuberculose tratada anteriormente aparece baixo os raios X como n\u00f3dulos pulmonares na \u00e1rea hilar ou nos l\u00f3bulos superiores, presentando ou non marcas fibr\u00f3ticas e perda de volume. Bronquiectastia (isto \u00e9, dilataci\u00f3n dos bronquios coa presenza de catarro) e marcas pleurais poden estar presentes.\nN\u00f3dulos e cicatrices fibr\u00f3ticas poden conter bacilos de tuberculose en multiplicaci\u00f3n lenta, con potencial para progresar para unha futura tuberculose activa. Individuos con estas caracter\u00edsticas nos seus exames, se tiveren un test positivo de reacci\u00f3n subcut\u00e1nea \u00e1 tuberculina, deben ser consideradas candidatos de alta prioridade ao tratamento da infecci\u00f3n latente, independentemente da s\u00faa idade. De modo oposto, lesi\u00f3ns granulares calcificadas (granulomas calcificados) presentan baix\u00edsimo risco de progresi\u00f3n para unha tuberculose activa.\nAnormalidades detectadas en radiograf\u00edas do t\u00f3rax poden suxerir a enfermidade. Por\u00e9n, nunca son exactamente o diagn\u00f3stico dunha TB. Entre tanto, estas radiograf\u00edas poden ser usadas para descartar a posibilidade de tuberculose pulmonar nunha persoa que te\u00f1a reacci\u00f3n positiva ao test de tuberculina pero que non te\u00f1a os s\u00edntomas da doenza.\nAn\u00e1lises de mostras de esgarro e cultivos microbiol\u00f3xicos deben ser feitas para detectar o bacilo, no caso de que o paciente estea producindo secreci\u00f3n. Se non estiver produc\u00edndoa, p\u00f3dese considerar unha mostra recollida na larinxe, unha broncoscopia ou unha aspiraci\u00f3n por agulla fina. O bacilo p\u00f3dese cultivar, a pesar de crecer lentamente e ent\u00f3n, ou inmediatamente despois de recoller a mostra, tinxido (coa t\u00e9cnica de Ziehl-Neelsen) e observado ao microscopio \u00f3ptico.\nTest subcut\u00e1neo de tuberculina.\nO test subcut\u00e1neo de Mantoux \u00e9 usado nos EUA e no Canad\u00e1. O test de Heaf \u00e9 usado no Reino Unido.\nO test de Mantoux debe ser feito en todos os casos de sospeita de tuberculose, a pesar de que os seus resultados deben ser interpretados con coidado. O derivado de prote\u00edna purificada (ou PPD), que \u00e9 un precipitado obtido de cultivos filtrados e esterilizados, \u00e9 inxectado de forma intrad\u00e9rmica (isto \u00e9, dentro da pel) e faise o exame entre 48 e 72 horas despois. Un paciente que foi exposto \u00e1 bacteria debe presentar unha resposta inmunol\u00f3xica na pel.\nUn endurecemento de m\u00e1is de 5\u201315\u00a0mm (dependendo dos factores de risco da persoa) a 10 unidades de Mantoux \u00e9 considerado un resultado positivo, indicando infecci\u00f3n por TB.\nUn test negativo non excl\u00fae tuberculose activa, especialmente se o test foi feito entre 6 e 8 semanas despois de adquirirse a infecci\u00f3n; se a infecci\u00f3n for intensa, ou se o paciente tivese o sistema inmunol\u00f3xico comprometido.\nNon hai relaci\u00f3n entre a eficacia da vacina BCG e un test de Mantoux positivo.\nDespois dunha vacinaci\u00f3n por BCG, un test de Mantoux non \u00e9 in\u00fatil nin innecesario. Unha BCG \u00e9 suficiente; a revacinaci\u00f3n non \u00e9 \u00fatil. Unha vacinaci\u00f3n previa por BCG d\u00e1, por veces, resultados falso-positivos. Isto converte o test de Mantoux en pouco \u00fatil para persoas vacinadas por BCG.\nA fin de mellorar o test de Mantoux, outros test est\u00e1n sendo desenvolvidos. Un dos considerados m\u00e1is prometedores observa a reacci\u00f3n de linfocitos T aos ant\u00edxenos ESAT6 e CFP10.\nO Test de Heaf \u00e9 usado no Reino Unido, e tam\u00e9n inxecta a prote\u00edna purificada (PPD) na pel, observ\u00e1ndose a reacci\u00f3n resultante.\nCando algu\u00e9n \u00e9 diagnosticado dunha tuberculose, todos os seus contactos pr\u00f3ximos deben ser investigados cun test de Mantoux ou raios X do t\u00f3rax, a criterio m\u00e9dico.\nSistema de clasificaci\u00f3n.\nO sistema de clasificaci\u00f3n para a tuberculose mostrado abaixo bas\u00e9ase no grao de patoxenia da doenza.\nOs axentes de sa\u00fade deben obedecer \u00e1s leis de cada pa\u00eds no tocante \u00e1 notificaci\u00f3n de casos de tuberculose. As situaci\u00f3ns descritas en 3 ou 5 na t\u00e1boa inferior deben ser inmediatamente notificadas \u00e1s autoridades de sa\u00fade locais.\nTratamento.\nAs persoas con infecci\u00f3n de TB (clases 2 ou 4), mais que non te\u00f1en a doenza (como nas clases 3 ou 5), non espallan a infecci\u00f3n a outras persoas. A infecci\u00f3n por TB nunha persoa que non ten a doenza non \u00e9 considerada un caso de TB e normalmente \u00e9 relatada como unha infecci\u00f3n latente. Esta distinci\u00f3n \u00e9 importante porque as opci\u00f3ns de tratamento son diferentes para quen ten a infecci\u00f3n latente e para quen ten a doenza activa.\nTratamento de infecci\u00f3n latente de tuberculose.\nO tratamento da infecci\u00f3n latente \u00e9 esencial para o control e eliminaci\u00f3n da TB, pola reduci\u00f3n do risco de tornarse doenza activa.\n\u00c9 necesaria unha avaliaci\u00f3n para descartar TB activa antes de comezar un tratamento para tuberculose latente.\nOs candidatos ao tratamento de tuberculose latente son aqueles grupos de moi alto risco, con reacci\u00f3n positiva \u00e1 tuberculina de 5\u00a0mm ou m\u00e1is, as\u00ed como aqueles grupos de alto risco con reacci\u00f3ns cut\u00e1neas de 10\u00a0mm ou m\u00e1is. Vexa en ingl\u00e9s na Wikipedia clasification of tuberculin reaction.\nHai varios tipos de tratamento dispo\u00f1\u00edbeis, a criterio m\u00e9dico.\nContactos pr\u00f3ximos son aqueles que conviven na mesma habitaci\u00f3n ou outros ambientes pechados. Aqueles con riscos maiores son os meni\u00f1os con idade inferior a 4 anos, persoas inmunodeprimidas e outros que poidan desenvolver a TB logo dunha infecci\u00f3n. Contactos pr\u00f3ximos que te\u00f1an tido unha reacci\u00f3n negativa ao test de tuberculina (menos de 5\u00a0mm) deben ser novamente testados 10 a 12 semanas despois da s\u00faa \u00faltima exposici\u00f3n \u00e1 TB. O tratamento da tuberculose latente pode ser interrompido a criterio m\u00e9dico.\nOs rapaces con menos de 4 anos de idade te\u00f1en gran risco de progresi\u00f3n dunha infecci\u00f3n para a doenza e de desenvolveren formas de TB potencialmente fatais. Estes contactos pr\u00f3ximos normalmente deben recibir tratamento para tuberculose latente mesmo cando nin os test de tuberculina ou os raios X do t\u00f3rax suxiran tuberculose.\nUn segundo test de tuberculina normalmente \u00e9 feito de 10 a 12 semanas despois da \u00faltima exposici\u00f3n \u00e1 TB infecciosa, para que se decida se o tratamento ser\u00e1 interrompido ou non.\nTratamento de tuberculose activa.\nOs tratamentos m\u00e1is recentes para a tuberculose activa incl\u00faen unha combinaci\u00f3n de drogas, \u00e1s veces nun total de catro, que son reducidas despois de certo tempo, a criterio m\u00e9dico. E por que varias drogas e non unha s\u00f3? Porque se for usada s\u00f3 unha, todas as bacterias sens\u00edbeis \u00e1 droga morren, e, tres meses despois, o paciente sufrir\u00e1 a reinfecci\u00f3n de bacterias que conseguiron resistir \u00e1 primeira droga. Alg\u00fans medicamentos matan a bacteria, outros chegan \u00e1s bacterias infiltradas nas c\u00e9lulas, e outros, a\u00ednda, impiden a s\u00faa multiplicaci\u00f3n. Res\u00e1ltese que o tratamento debe seguir unha continuidade con acompa\u00f1amento m\u00e9dico, e non suspendido polo paciente despois dunha simple mellora. Con isto ev\u00edtase que cepas da bacteria m\u00e1is resistentes sobrevivan no organismo, e retornen posteriormente cunha infecci\u00f3n m\u00e1is dif\u00edcil de curar.\nPrevenci\u00f3n.\nA inmunizaci\u00f3n con vacina BCG d\u00e1 entre 50% a 80% de resistencia \u00e1 doenza. En \u00e1reas tropicais onde a incidencia de micobacterias at\u00edpicas \u00e9 elevada (a exposici\u00f3n a algunhas \"mycobacter\u00eda\" non transmisoras de tuberculose d\u00e1 algunha protecci\u00f3n contra a TB), a eficacia da BCG \u00e9 ben menor.\nVacinas.\nA \u00fanica vacina dispo\u00f1ible actualmente (2011) \u00e9 a BCG (bacilo de Calmette\u2013Gu\u00e9rin), que, a\u00ednda que \u00e9 efectiva contra a enfermidade diseminada na nenez, confire pouca protecci\u00f3n contra a tuberculose pulmonar. Non obstante, \u00e9 a vacina m\u00e1is usada en todo o mundo, e m\u00e1is do 90% de todos os nenos foron vacinados. A inmunidade que induce decrece despois de pasados uns dez anos. En pa\u00edses nos que o risco de tuberculose \u00e9 baixo, a vacina s\u00f3 se administra \u00e1s persoas con maior risco de contraela. Un dos argumentos en contra dunha vacinaci\u00f3n masiva, \u00e9 que esta fai que a proba da tuberculina dea positivo, o que a fai pouco \u00fatil como medio de diagn\u00f3stico. Estanse a desenvolver varias vacinas novas.\nSa\u00fade p\u00fablica.\nA Organizaci\u00f3n Mundial da Sa\u00fade declarou en 1993 que a tuberculose era unha \"emerxencia de sa\u00fade global\", e en 2006, o \"Stop TB Partnership\" desenvolveu un \"Plan Global para Parar a Tuberculose\" co obxectivo de salvar 14 mill\u00f3ns de vidas ata 2015. Varios dos obxectivos marcados \u00e9 posible que non se consigan en 2015, principalmente debido ao incremento de casos de tuberculose asociados co VIH e a emerxencia de cepas de bacterias da tuberculose resistentes a m\u00faltiples f\u00e1rmacos.\nHistoria.\nPor conta dos seus variados s\u00edntomas, a tuberculose non era identificada como unha \u00fanica doenza ata a segunda d\u00e9cada do s\u00e9culo XIX, e non era chamada de tuberculose ata ser bautizada en 1839 por X.L. Schoenlein. Algunhas formas da doenza probabelmente eran co\u00f1ecidas deste a Grecia antiga, sen\u00f3n antes, consider\u00e1ndose que a doenza se orixinou a partir do primeiro gado domesticado (no cal tam\u00e9n orixinou a var\u00edola humana).\nO bacilo causante da doenza, \"Mycobacterium tuberculosis\" foi descrito en 24 de marzo de 1882 por Robert Koch. El recibiu en 1905 o Premio Nobel de Medicina pola s\u00faa descoberta. Koch non consideraba que as tuberculoses bovina e humana fosen similares, o que impediu o reco\u00f1ecemento do leite infectado como fonte da doenza. M\u00e1is tarde, esta fonte foi eliminada grazas \u00e1 pasteurizaci\u00f3n. Koch presentou un extracto de glicerina co bacilo da tuberculose como un \"remedio\" para a doenza en 1890, cham\u00e1ndoo tuberculina. O extracto non tivo eficacia, por\u00e9n, foi m\u00e1is tarde adaptado por von Pirquet para crear un test para tuberculose presintom\u00e1tica.\nO primeiro suceso xenu\u00edno de vacinaci\u00f3n contra a tuberculose foi desenvolvido a partir de li\u00f1axes atenuadas da tuberculose bovina, e criado por Albert Calmette e Camille Guerin en 1906. Era a vacina BCG (Bacilo de Calmette e Guerin). Ela foi usada pola primeira vez en humanos en 18 de xullo de 1921 na Francia, a pesar de arrogancias nacionais teren impedido a diseminaci\u00f3n do seu uso, sexa nos EUA, Reino Unido ou Alema\u00f1a ata o final da segunda guerra mundial.\nA tuberculose causou enorme preocupaci\u00f3n p\u00fablica no s\u00e9culo XIX e no inicio do s\u00e9culo XX, como a doenza end\u00e9mica entre as clases pobres das cidades. Na Inglaterra de 1815, unha entre catro mortes eran debido \u00e1 t\u00edsica pulmonar; por volta de 1918, unha de entre seis mortes en Francia a\u00ednda era causada pola TB. Despois de ter ficado claro, por volta de 1880, que a doenza era contaxiosa, a tuberculose se tornou unha doenza de notificaci\u00f3n obrigatoria na Gran Breta\u00f1a; foron feitas campa\u00f1as para que non se escarrase en locais p\u00fablicos, e as persoas coa infecci\u00f3n eran \"encoraxadas\" a iren para sanatorios que chegaban a lembrar prisi\u00f3ns. A pesar dos \"beneficios\" do ar fresco e do traballo apregoados nos sanatorios, 75% dos que neles entraban morr\u00edan nun prazo de 5 anos (dados de 1908).\nA preocupaci\u00f3n coa diseminaci\u00f3n foi tanta nalg\u00fans pa\u00edses, como os EUA, que chegou a xurdir un movemento contrario a que se esgarrase en p\u00fablico, excepto en lugares con esgarradeiras.\nNa Europa, as mortes por TB ca\u00edran de 500 por 100 000 persoas en 1850 para 50 en 100 000 por volta de 1950. Mellor\u00edas na sa\u00fade p\u00fablica xa vi\u00f1an reducindo a incidencia de tuberculose mesmo antes do surximento dos antibi\u00f3ticos, a pesar da importancia da doenza a\u00ednda ser grande cando o chamado \"Medical Research Council\" da Gran-Breta\u00f1a lanzou seus primeiros proxectos para a doenza en 1913.\nS\u00f3 despois de 1946, co desenvolvemento do antibi\u00f3tico estreptomicina o tratamento, e non s\u00f3 a prevenci\u00f3n, se tornaron pos\u00edbeis. Antes diso, s\u00f3 a intervenci\u00f3n cir\u00farxica era pos\u00edbel como tratamento (al\u00e9n dos sanatorios), inclu\u00edndo a t\u00e9cnica do pneumot\u00f3rax: provocar o colapso dun pulm\u00f3n infectado para deixalo \"descansar\" e permitir a cicatrizaci\u00f3n das lesi\u00f3ns, t\u00e9cnica moito habitual mais pouco ben\u00e9fica, e que foi posta de lado despois de 1946.\nEsperanzas de que a doenza puidese ser completamente eliminada foron frustradas desde o surximento de cepas de bacilos resistentes aos antibi\u00f3ticos nos anos 80. Por exemplo, os casos de TB no Reino Unido, por volta de 50 000 en 1955, caeran para preto de 5 500 en 1987, mais en 2001 hab\u00eda m\u00e1is de 7 000 casos confirmados. Por conta da eliminaci\u00f3n de instalaci\u00f3ns de tratamento p\u00fablicas en Nova York nos anos 70, houbo unha resurxencia da doenza nos anos 80. O n\u00famero daqueles que interrompen seu tratamento \u00e9 moito alto. Nova York tivo que lidar con m\u00e1is de 20 000 pacientes \"desnecesarios\" con moitas cepas resistentes a moitas das drogas normalmente usadas. O rexurdimento da tuberculose resultou na declaraci\u00f3n dunha emerxencia m\u00e9dica global pola Organizaci\u00f3n Mundial da Sa\u00fade (OMS) en 1993.\nEn 2003, uns investigadores criaron accidentalmente, en laboratorio, unha cepa m\u00e1is letal e de reproduci\u00f3n m\u00e1is r\u00e1pida de bacterias da tuberculose.\nA tuberculose na arte e na literatura.\nA tuberculose influenciou alg\u00fans artistas do movemento literario co\u00f1ecido como Romanticismo, como Lord Byron (na Inglaterra). A aparencia p\u00e1lida, \"asombrada\" dos que sufr\u00edan de tuberculose \u00e9 vista como influencia nos traballos de Edgar Allan Poe e nas historias sobre vampiros. Nun per\u00edodo recente, esta est\u00e9tica foi revivida pola subcultura \"g\u00f3tica\".\nMimi, a hero\u00edna da \u00f3pera de Puccini, \"La Boh\u00e8me\", sofre de tuberculose (un tema transportado para a moderna adaptaci\u00f3n para o cinema \"Moulin Rouge!\") - o mesmo acontece con Violeta, de \"La Traviata\" de Verdi, inspirada na obra de Alexandre Dunhas, fillo, \"A Dama das Camelias\".\nNa novela da escritora norteamericana Sylvia Plath \"The Bell Jar\", o protagonista Buddy Willard sofre de tuberculose.\n\"A Monta\u00f1a M\u00e1xica\" de Thomas Mann, relata unha visita dun rapaz, Hans Castorp, a un sanatorio en Davos na Su\u00edza, onde est\u00e1 un primo seu. No sanatorio, Hans descobre estar tam\u00e9n coa doenza e prolongar\u00e1 a\u00ed a s\u00faa estad\u00eda."}
{"id": "18654", "revid": "27155", "url": "https://gl.wikipedia.org/wiki?curid=18654", "title": "\u00c1caros", "text": "A dos \u00e1caros (\"Acari\" ou, antigamente, \"Acarina\"), \u00e9 unha subclase de artr\u00f3podos quelicerados pertencente \u00e1 clase dos ar\u00e1cnidos (te\u00f1en, por iso, oito patas).\nExisten preto de 150 especies no mundo enteiro. Os \u00e1caros do po dom\u00e9stico son vis\u00edbeis apenas ao microscopio e te\u00f1en un tama\u00f1o que var\u00eda entre 200 e 500 \u03bcm.\nEspecies.\nExisten varias familias, sendo as m\u00e1is importantes a dos \"Pyroglyphidae\" (\u00e1caros dom\u00e9sticos) e a dos \"Tyroglyphidae\". As principais especies da primeira familia son a \"Dermatophagoides pteronysinus\", \"Dermatophagoides farinae\" e o \"Euroglyphus maynei\". As m\u00e1is frecuentes da segunda familia son \"Acarus siro\",\" Glyciphagus domesticus\", \"Tyrophagus putrecentiae\" e \"Lepidoglyphus destructor\". En climas quentes, at\u00f3pase a \"Blomia tropicalis\". A familia \"Sarcoptidae\" incl\u00fae animais parasitos como a carracha.\nH\u00e1bitat e reproduci\u00f3n.\nNas habitaci\u00f3ns, os \u00e1caros alim\u00e9ntanse de escamas de pel humana e de animais. Por d\u00eda, o ser humano perde 1 g destes pedazos de pel. Os \u00e1caros abundan nos colch\u00f3ns, mantas, almofadas de plumas, tapetes, sof\u00e1s e bonecos de peluche, desenvolv\u00e9ndose en condici\u00f3ns \u00f3ptimas de humidade superior a 70 a 80% e de temperatura superior a 20\u00a0\u00b0C. En altitudes superiores a 1.200 m, os \u00e1caros deixan de ter boas condici\u00f3ns de vida. Por este motivo, a estad\u00eda en rexi\u00f3ns monta\u00f1osas pode conducir ao alivio de certas alerxias. Viven 2 a 3 meses, durante os cales procrean 1 a 2 veces, dando orixe a unha posta de 20 a 40 ovos. O per\u00edodo m\u00e1is propicio para a procreaci\u00f3n \u00e9 a primavera e o outono.\nAlerxias.\nOs excrementos dos \u00e1caros e os \u00e1caros mortos disp\u00e9rsanse en poeira fina, sendo inhalados e podendo provocar alerxias.\nOs alerxenos dos \u00e1caros son ben co\u00f1ecidos. Os ant\u00edxenos principais son Der p1 (\"D. pteronysinus\"), Der f1 (\"D. farinae\") e Eur m1 (\"Euroglyphus maynei\").\nPara que se dea a sensibilizaci\u00f3n aos \u00e1caros \u00e9 necesaria unha taxa de ant\u00edxeno Der p1 superior ou igual a 2 microns por gramo de po dom\u00e9stico. Calc\u00falase que a prevalencia da sensibilizaci\u00f3n aos \u00e1caros na poboaci\u00f3n xeral \u00e9 de preto de 10 a 20%. Son os respons\u00e1beis da maior\u00eda dos casos de rinite e asma al\u00e9rxica perenne, tendo tam\u00e9n un papel importante na dermite at\u00f3pica. Foron descritos alg\u00fans casos raros de anafilaxe despois de inxesti\u00f3n de alimentos contaminados por grandes cantidades de \"D. farinae\" (fari\u00f1a, pizzas, peixe e legumes, entre outros).\nPrevenci\u00f3n.\nAs medidas preventivas para evitar os \u00e1caros dom\u00e9sticos reducen os s\u00edntomas cl\u00ednicos e son o primeiro paso no tratamento de doentes al\u00e9rxicos aos \u00e1caros. Destas medidas fan parte:\nNon est\u00e1 demostrada a eficacia dos ionizadores e purificadores de ar, nin da ventilaci\u00f3n mec\u00e1nica.\nA inmunoterapia espec\u00edfica con vacinas est\u00e1 indicada nos doentes sensibilizados cando os s\u00edntomas cl\u00ednicos non son controlados coa prevenci\u00f3n e co tratamento farmacol\u00f3xico dos s\u00edntomas.\nAcaricidas.\nSon substancias qu\u00edmicas, non t\u00f3xicas para o ser humano, con capacidade para eliminar os \u00e1caros dom\u00e9sticos. Ver Binapacril.\n\"Acarex test\".\n\u00c9 un test que permite avaliar a concentraci\u00f3n de \u00e1caros no po dun ambiente. Bas\u00e9ase na determinaci\u00f3n semicuantitativa, polo m\u00e9todo colorim\u00e9trico, da guanina contida nas feces dos \u00e1caros."}
{"id": "18655", "revid": "98629", "url": "https://gl.wikipedia.org/wiki?curid=18655", "title": "Artr\u00f3podos", "text": "O dos artr\u00f3podos (\"Arthropoda\", do grego \u1f04\u03c1\u03b8\u03c1\u03bf\u03bd, \"\u00e1rthron\", \u00abarticulaci\u00f3n\u00bb e \u03c0\u03bf\u03cd\u03c2, \"po\u00fas\", \u00abp\u00e9\u00bb) \u00e9 un filo de animais caracterizados por teren un exoesqueleto (esqueleto externo), o corpo segmentado e provisto de ap\u00e9ndices articulados.\nConstit\u00faen o filo m\u00e1is numeroso e diversificado do reino animal, e incl\u00fae, entre outros, aos insectos, ar\u00e1cnidos, crust\u00e1ceos e miri\u00e1podos. Co\u00f1\u00e9cense case 1\u00a0200\u00a0000 especies descritas, a s\u00faa maior\u00eda insectos (un mill\u00f3n), que representan polo menos o 80 % de todas as especies animais co\u00f1ecidas.\nVarios grupos de artr\u00f3podos est\u00e1n perfectamente adaptados \u00e1 vida no aire, igual que os vertebrados amniotas, e a diferenza de todos os demais filos de animais, que son acu\u00e1ticos ou requiren ambientes h\u00famidos.\nA s\u00faa anatom\u00eda, a s\u00faa fisiolox\u00eda e o seu comportamento revelan un dese\u00f1o simple pero admirabelmente eficaz. Os artr\u00f3podos existen en todos os ambientes da terra: no mar, na auga doce, no medio terrestre e no aire. Existen tam\u00e9n moitas formas parasitas e simbi\u00f3ticas.\nOrixe.\nPode ser que os primeiros artr\u00f3podos foran similares aos seus presuntos antecesores, os an\u00e9lidos. O seu corpo era longo e brando, e ti\u00f1a moitos segmentos ou met\u00e1meros, todos eles moi similares entre si e equipados cun par de patas. Posteriormente a superficie do corpo endureceuse at\u00e9 formar un esqueleto externo ou cut\u00edcula constitu\u00eddo por quitina, prote\u00ednas, l\u00edpidos e sales de calcio.\nHai rexistos f\u00f3siles de artr\u00f3podos desde o per\u00edodo c\u00e1mbrico.\nP\u00e9nsase que as formas \"Parvacornia\" e \"Spriggina\" da fauna de Ediacara, de hai uns 555 mill\u00f3ns de anos, eran artr\u00f3podos.\nPequenos artr\u00f3podos con cunchas semellantes \u00e1s dos bivalvos encontr\u00e1ronse en xacementos de f\u00f3siles do c\u00e1mbrico temper\u00e1n, de 541 a 539 mill\u00f3ns de anos de antig\u00fcidade, na China.\nOs primeiros f\u00f3siles de trilobites c\u00e1mbricos datan duns 530 mill\u00f3ns de anos, pero a clase xa estaba bastante diversificada en todo o mundo, o que suxire que xa existira durante alg\u00fan tempo antes. A revisi\u00f3n nos anos 1970 dos f\u00f3siles dos xistos de Burgess de hai cerca de 505 mill\u00f3ns de anos permitiron identificar numerosos art\u00f3podos, alg\u00fans dos cales non se poder\u00edan asignar a ning\u00fan dos grupos co\u00f1ecidos, o que intensificou o debate acerca da explosi\u00f3n c\u00e1mbrica.\nOs f\u00f3siles m\u00e1is antigos de crust\u00e1ceos datan de hai aproximadamente 513 mill\u00f3ns de anos, no c\u00e1mbrico. O ar\u00e1cnido m\u00e1is antigo co\u00f1ecido \u00e9 \"Palaeotarbus jerami\", de hai sobre uns 420 mill\u00f3ns de anos, no sil\u00farico. E o m\u00e1is antigo insecto f\u00f3sil \u00e9 \"Rhyniognatha hirsti\", do Devoniano, datado entre 396 e 407 mill\u00f3ns de anos, pero as s\u00faas mand\u00edbulas son dun tipo que se encontra s\u00f3 en insectos alados, o que suxire que os primeiros insectos apareceron no per\u00edodo sil\u00farico.\nCaracter\u00edsticas xerais.\nOs artr\u00f3podos constit\u00faen unha das grandes divisi\u00f3ns do reino animal, subdividida \u00e1 s\u00faa vez en diversas clases, algunhas das cales contan con gran n\u00famero de x\u00e9neros e especies. Denom\u00ednanse as\u00ed por estaren provistos de patas articuladas. Pero en realidade non son s\u00e1 as patas, sen\u00f3n todo o corpo o que est\u00e1 formado por varios segmentos unidos entre si por medio de articulaci\u00f3ns, as\u00ed como os sertmentos dos ap\u00e9ndices.\nA pesar da s\u00faa variedade e disparidade, os artr\u00f3podos pos\u00faen en com\u00fan caracter\u00edsticas morfol\u00f3xicas e fisiol\u00f3xicas com\u00fans fundamentais:\nAnatom\u00eda dos artr\u00f3podos.\nOs artr\u00f3podos te\u00f1en o corpo segmentado (2), envolvido nun exosqueleto quitinoso, con varios ap\u00e9ndices articulados (1). Os ap\u00e9ndices est\u00e1n especializados para a alimentaci\u00f3n, para a percepci\u00f3n sensorial, para defensa e para a locomoci\u00f3n. Son estas \"patas articuladas\" as que dan o nome ao filo e as que o separan dos filos m\u00e1is pr\u00f3ximos, os onic\u00f3foros e os tard\u00edgrados.\nOs segmentos poden estaren agrupados en rexi\u00f3ns do corpo, denominadas tagmas, tipicamente:\nPor\u00e9n, en varios grupos, como os cangrexos, ara\u00f1as, escorpi\u00f3ns e lagostas, a cabeza e o t\u00f3rax est\u00e1n unidos, formando o chamado cefalot\u00f3rax protexido por unha peza \u00fanica da casca, o cacho. Nos quelicerados, o corpo est\u00e1 dividido en prosoma e opistosoma.\nO primeiro segmento da cabeza \u00e9 denominado acron, e normalmente leva os ollos, que poden ser simples ou compostos. O \u00faltimo segmento do abdome (3) remata no telson. Cada segmento cont\u00e9n, polo menos primitivamente, un par de ap\u00e9ndices.\nFisiolox\u00eda dos artr\u00f3podos.\nOs artr\u00f3podos respiran por un sistema de traqueas, t\u00fabulos que abren ao exterior a trav\u00e9s de poros ou pequenos orificios na cut\u00edcula denominados \"espir\u00e1culos\", que se estenden por todo o corpo facilitando o intercambio de gases. Os artr\u00f3podos acu\u00e1ticos te\u00f1en branquias ligadas ao sistema de traqueas.\nO sistema circulatorio dos artr\u00f3podos consiste nun conxunto de coraz\u00f3ns que se dispo\u00f1en ao longo do corpo e que bombean a hemolinfa (o \"sangue\" destes animais, que moitas veces non cont\u00e9n hemoglobina, que cont\u00e9n ferro, sen\u00f3n hemocianina, que cont\u00e9n cobre), e que se acha ba\u00f1ando os tecidos.\nOs artr\u00f3podos son prot\u00f3stomos, e pos\u00faen un celoma reducido a un espazo ao redor dos \u00f3rganos da reproduci\u00f3n e da excreci\u00f3n.\nReproduci\u00f3n e desenvolvemento.\nUns poucos artr\u00f3podos, como os cirr\u00edpedes, son hermafroditas, isto \u00e9, cada individuo pode ter os \u00f3rganos de ambos sexos. Por\u00e9n, os individuos da maior\u00eda das especies permanecen nun \u00fanico sexo toda a s\u00faa vida. Unhas poucas especies de insectos e crust\u00e1ceos poden reproducirse por partenox\u00e9nese, especialmente se as condici\u00f3ns favorecen unha \"explosi\u00f3n demogr\u00e1fica\". As\u00ed a todo, moitos artr\u00f3podos conf\u00edan na reproduci\u00f3n sexual, e as especies partenoxen\u00e9tica reverten \u00e1 reproduci\u00f3n sexual cando as condici\u00f3ns se tornan menos favorables. Os artr\u00f3podos acu\u00e1ticos poden reproducirse mediante fecundaci\u00f3n externa como, por exemplo, fan as ras; ou por fecundaci\u00f3n interna, na que o \u00f3vulo permanece no corpo da femia e o esperma debe ser introducido dalgunha maneira. Todos os artr\u00f3podos terrestres co\u00f1ecidos usan a fecundaci\u00f3n interna. Os opili\u00f3ns, os dipl\u00f3podos, e alg\u00fans crust\u00e1ceos usan ap\u00e9ndices modificados como gon\u00f3podos ou penes para transferir o esperma directamente \u00e1 femia. Non obstante, moitos machos de artr\u00f3podos terrestres producen espermat\u00f3foros, bolsas de esperma impermeables, que as femias toman dentro dos seus corpos. Unhas poucas especies conf\u00edan nas femias para atopar espermat\u00f3foros que previamente foron depositados no chan, pero en moitos casos os machos s\u00f3 depositan espermat\u00f3foros cando parecen ter \u00e9xito rituais complexos de cortexo.\nA maior\u00eda dos artr\u00f3podos po\u00f1en ovos, mais os escorpi\u00f3ns son ovov\u00edparos: nacen as cr\u00edas despois de que os ovos foron incubados dentro da nai, e son obxecto dun prolongado coidado materno Os artr\u00f3podos que acaban de nacer te\u00f1en diversas formas, s\u00f3 os insectos abranguen un amplo rango de formas extremas. Algunha cr\u00edas que acaban de sa\u00edr da casca do ovo aparentan adultos en miniatura (desenvolvemento directo), e noutros casos, coma no peixi\u00f1o de prata, as cr\u00edas non se alimentan e poden estar desamparados ata despois da s\u00faa primeira muda. Moitas cr\u00edas de insecto, coma as larvas dos cole\u00f3pteros ou as eirugas, que non te\u00f1en membros segmentados ou cut\u00edculas endurecidas, metamorfosean en formas adultas entrando nunha fase inactiva na que rompen os tecidos larvarios e se reutilizan para constru\u00edr o corpo adulto. A larva da lib\u00e9lula ten as cut\u00edculas t\u00edpicas e os membros articulados dos artr\u00f3podos pero te\u00f1en branquias que lles permiten a respiraci\u00f3n acu\u00e1tica e mand\u00edbulas extensibles. As cr\u00edas dos crust\u00e1ceos nacen comunmente como as delgadas larvas dos peneidos con s\u00f3 tres segmentos e pares de ap\u00e9ndices.\nFiloxenia dos artr\u00f3podos.\nDurante moitas d\u00e9cadas, as relaci\u00f3ns filoxen\u00e9ticas dos celomados base\u00e1ronse na concepci\u00f3n dos articulados de Cuvier, un clado formado por an\u00e9lidos e artr\u00f3podos. Numerosas an\u00e1lises morfol\u00f3xicas modernas baseados en principios clad\u00edsticos corroboraron a existencia do clado \"Articulata\", por exemplo, Brusca &amp; Brusca, Nielsen ou Nielsen \"et al\"., entre outros.\nPor\u00e9n diversas an\u00e1lises clad\u00edsticas, como a de datos combinados de Zrzav\u00fd \"et al\". chegaron \u00e1 conclusi\u00f3n de que an\u00e9lidos e artr\u00f3podos non est\u00e1n directamente relacionados. A presenza de metamerizaci\u00f3n en an\u00e9lidos e artr\u00f3podos deber\u00eda considerarse, pois, como unha converxencia evolutiva. Polo contrario, estes estudos propo\u00f1en o clado \"Ecdysozoa\" no que os artr\u00f3podos mostran estreitas relaci\u00f3ns filoxen\u00e9ticas con grupos de pseudocelomados, como nematodos, nematomorfos, priap\u00falidos e quinorrincos, pola presenza compartida dunha cut\u00edcula quitinosa e un proceso de muda (\u00e9cdise) da mesma.\nA filoxenia dos artr\u00f3podos foi moi controvertida, cunha enfrontada pol\u00e9mica entre os partidarios do monofiletismo e os do polifiletismo. \nSnodgrass e Cisne defenderon o monofiletismo, a\u00ednda que o primeiro considera os artr\u00f3podos divididos en \"Arachnata\" + \"Mandibulata\", e o segundo interpreta que se dividir\u00edan en esquizorr\u00e1meos e atelocerados. Tiegs e Manton defenderon o difiletismo, cos artr\u00f3podos divididos en esquizorr\u00e1meos + unirr\u00e1meos e os onic\u00f3foros como grupo irm\u00e1n de miri\u00e1podos + hex\u00e1podos.\nPosteriormente, Manton e Anderson sostiveron o polifiletismo do grupo.\nCoa aparici\u00f3n dos primeiros estudos baseados en datos moleculares e an\u00e1lises combinadas de datos morfol\u00f3xicos e moleculares, parece que a antiga pol\u00e9mica sobre monofilia e polifilia quedou superada, xa que todos eles corroboran que os artr\u00f3podos son un grupo monofil\u00e9tico en que se incl\u00faen tam\u00e9n os tard\u00edgrados (o clado deuse en chamar panartr\u00f3podos); a maior\u00eda tam\u00e9n propo\u00f1en a existencia do clado mandibulados. Por\u00e9n, xurdiron novas controversias, sobre todo ao redor de d\u00faas hip\u00f3teses alternativas mutuamente exclu\u00edntes que est\u00e1n sendo debatidas en numerosos artigos sobre filoxenia e evoluci\u00f3n de artr\u00f3podos: atelocerados (miri\u00e1podos + hex\u00e1podos) (Wheeler)\nCladograma A comprado co cladograma B [pancrust\u00e1ceos (crust\u00e1ceos + hex\u00e1podos)]. (Segundo Giribert &amp; Ribera)\nTaxonom\u00eda.\nDescrici\u00f3n.\nO filo dos artr\u00f3podos foi descrito en 1829 polo zo\u00f3logo franc\u00e9s Pierre Andr\u00e9 Latreille, na s\u00faa obra \"Les crustac\u00e9s, les arachnides et les insectes: distribu\u00e9s en familles naturelles\". \nEtimolox\u00eda.\nO termo do lat\u00edn cient\u00edfico \"Arthropoda\" est\u00e1 constru\u00eddo cos elementos \"arthro-\" e \"-poda\", tirados do grego antigo \u1f04\u03c1\u03b8\u03c1\u03bf\u03bd, \"\u00e1rthron\", \"articulaci\u00f3n\" e \u03c0\u03bf\u03cd\u03c2, \u03c0\u03bf\u03b4\u03cc\u03c2 \"po\u00fas, pod\u00f3s\", \"p\u00e9\", \"perna\", \"pata\", coa desinencia \"-a\", indicando substantivo neutro plural. Literalmente, \"os que te\u00f1en as patas articuladas\".\nClasificaci\u00f3n.\nAs clasificaci\u00f3ns tradicionais defin\u00edan como artr\u00f3podos a todos os metazoos con esqueleto externo, ou cut\u00edcula, co corpo dividido en segmentos articulados portadores de ap\u00e9ndices as\u00ed mesmo articulados, e que medraban por mudas). Estas clasificaci\u00f3ns distingu\u00edan principalmente dous grupos, os os quelicerados (xifosuros, ar\u00e1cnidos...) e os mandibulados (ou antenados), estros \u00faltimos divididos en tres clases:\nA clasificaci\u00f3n m\u00e1is moderna, tendo en conta os avances da xen\u00e9tica e as an\u00e1lises da biolox\u00eda molecular, demostrou que os hex\u00e1podos (que comprende os insectos) \u00e9 un grupo irm\u00e1n dos crust\u00e1ceos malacostr\u00e1ceos, polo que incl\u00fae a todos os crust\u00e1ceos e aos hex\u00e1podos nun taxon xigantesco chamado \"Pancrustacea\".\nPor\u00e9n, na bibliograf\u00eda usualmente manexada s\u00e9guese esta clasificaci\u00f3n, seguindo ao WoRMS:\nFilo \"Arthropoda\" "}
{"id": "18657", "revid": "5863", "url": "https://gl.wikipedia.org/wiki?curid=18657", "title": "Yannis Ritsos", "text": "Yannis Ritsos, nado en Monemvasia (Peloponeso) o 1 de maio de 1909 e finado en Atenas o 11 de novembro de 1990, foi un poeta grego.\nTraxectoria.\nNaceu nunha familia acomodada de propietarios rurais. A s\u00faa infancia estivo marcada por desgrazas na familia: ru\u00edna econ\u00f3mica, morte prematura da nai e do irm\u00e1n m\u00e1is vello e internamento do pai nun hospital psiqui\u00e1trico. El mesmo debeu pasar catro anos (1927-1931) nun sanatorio para se curar da tuberculose. As lecturas decid\u00edrono a converterse nun poeta e nun revolucionario.\nDesde 1931 achegouse ao Partido Comunista de Grecia, o KKE. Publicou \"Tractor\" en 1934, inspirado no futurismo de Maiakovski, e \"Pir\u00e1mides\" ao ano seguinte. Estas d\u00faas obras logran un equlibrio a\u00ednda fr\u00e1xil entre a fe no futuro, inspirada no ideal comunista, e a desesperanza persoal.\nO r\u00e9xime ditatorial de Metaxas, desde agosto de 1936, obrigou a Ritsos a mostrarse prudente, en especial porque \"Epitafio\" fora queimado en p\u00fablico. O poeta pasou ent\u00f3n a explorar algunhas das conquistas do surrealismo: o acceso ao dominio dos so\u00f1os, as asociaci\u00f3ns sorprendentes, a explosi\u00f3n de imaxes e s\u00edmbolos, o liricismo que mostra a angustia do poeta, lembranzas doces e amargas. Os resultados apareceron en \"A canci\u00f3n da mi\u00f1a irm\u00e1\" 1937, lida durante a ditadura como s\u00edmbolo de resistencia pasiva, e \"Sinfon\u00eda da primavera\" (1938). Theodorakis empregou fragmentos da s\u00faa obra como base para a s\u00faa \"S\u00e9tima Sinfon\u00eda\" (1983-1984), denominada precisamente \"Sinfon\u00eda da Primavera\".\nDurante a Guerra civil grega, Ritsos comprometeuse coa resistencia e foi enviado a varios campos de \"rehabilitaci\u00f3n\" durante catro anos: Limnos, Ayios Efstratios e Macronissos. Entre 1967 e 1971, a xunta militar deportouno a Yaros, Leros e finalmente foi posto en liberdade vixiada na illa de Samos pola presi\u00f3n internacional e pola s\u00faa fr\u00e1xil sa\u00fade.\nObra literaria.\nPoes\u00eda.\nO poema longo \"Epitafio\" (1936) insp\u00edrase na morte dun manifestante. Explota a forma da poes\u00eda popular tradicional para expresar, nunha linguaxe simple e clara, unha mensaxe conmovedora de fraternidade. A m\u00fasica que Theodorakis compuxo para \"Epitafio\" serviu como detonante da revoluci\u00f3n cultural grega de 1960.\nEn \"Mazurca vella ao ritmo da choiva\" articulou pola primeira vez a s\u00faa ligaz\u00f3n co espazo grego, o sentimento de \"ser grego\" que se manifesta na memoria hist\u00f3rica e que estar\u00e1 presente en toda a s\u00faa obra posterior: \"Romiossini\" (\"Grecidade\", 1954, tam\u00e9n con m\u00fasica de Theodorakis en 1966) \u00e9 un himno \u00e1 humillada terra de Grecia. Parte de \"A dama dos vi\u00f1edos\" (1945-1947) fai tam\u00e9n parte da \"S\u00e9tima Sinfon\u00eda\" de Theodorakis.\nO seu paso por campos de rehabilitaci\u00f3n aparece recollido en \"Vixilia\" (1941-1953) e na longa cr\u00f3nica po\u00e9tica desta d\u00e9cada, \"Distritos do mundo\" (1949-1951. Pouco despois aparecen as s\u00faas mellores obras: \"Sonata do Luar\" (1956), premio nacional de poes\u00eda, \"Cando chega o estra\u00f1o\" (1958, \"As vellas e o mar\" (1958, \"A casa morta\" (1959-1962), que introduce os mon\u00f3logos longos inspirados na mitolox\u00eda e nas traxedias antigas: \"Orestes\" (1962-1966) e \"Filoctetes\" (1963-1965).\nTras a s\u00faa deportaci\u00f3n a Samos continuou producindo, inspir\u00e1ndose cada vez m\u00e1is na antig\u00fcidade grega: \"Pers\u00e9fone\" (1965-1970), \"Agamen\u00f3n\" (1966-1970), \"Ismene\" (1966-1971), \"Ajax\" (1967-1969) e \"Crisotemis\" 1967-1970, \"Helena\" (1970-1972), \"O retorno de Ifixenia\" (1971-1972) e \"Fedra\" (1974-1975).\n\"Cuarta dimensi\u00f3n\" recolle todos os textos coa forma de mon\u00f3logo teatral que se inspiran nos mitos antigos. Os protagonistas at\u00f3panse con frecuencia cun conflito \u00e1s portas da morte, no momento en que est\u00e1n a facer balance das s\u00faas vidas. Dir\u00edxense a unha personaxe muda nun discurso chego de digresi\u00f3ns e anacronismos. De feito, todos estes poemas son unha meditaci\u00f3n sobre a idade madura, a morte, o tempo, o desgaste, historia e existencias familiares tomadas entre as esixencias persoais e os imperativos colectivos, a soidade e a crise dos movementos revolucionarios.\nRitsos escribiu tam\u00e9n poemas curtos que pretenden reflectir de maneira conmovedora o pesadelo do seu pobo: \"Pedra, repetici\u00f3n, barras\" (1968-1969), \"Xestos, papeis: O muro no espello\" (1967-1971). \"Pasaxe e escalinata\" (1970), \"Dezaoito cancionci\u00f1as para a patria amarga\" (1968-1970). A partir de 1970, a s\u00faa poes\u00eda adoptou a forma de s\u00ednteses longas nas que as roturas on\u00edricas, os so\u00f1os en vixilia e o surreal interve\u00f1en constantemente na vida diaria con presenzas estra\u00f1as de xente e unha dislocaci\u00f3n continua no tempo e no espazo: \"Facerse\" (1971-1977), \"O amortecedor\" (1976) ou \"Canci\u00f3n de vitoria\" (1977-1983, que celebran a fermosura da vida, en tanto que \"Er\u00f3tica\" (1980-1981) \u00e9 un himno ao amor. \"As monocordes\" (1980\" mostra a concentraci\u00f3n extrema \u00e1 que chegou a s\u00faa poes\u00eda.\nOs poemas do seu derradeiro libro, \"Tarde na noite\" (1987-1989) est\u00e1n cheos de tristeza e da consciencia das perdas, mais matizadas pola s\u00faa humildade, coa que restaura a vida ao seu redor, tentando preservar un f\u00edo de esperanza na Creatividade.\nEn 1977 Ritsos recibiu o premio Lenine.\nNovela.\nNa d\u00e9cada de 1980, Ritsos tam\u00e9n escribiu novelas: \"Iconostase dos santos an\u00f3nimos\" (1983-1985) \u00e9 unha colecci\u00f3n de nove, nas que fai uso das s\u00faas conquistas previas na poes\u00eda: liberdade nas met\u00e1foras, alternancia do real e o on\u00edrico, linguaxe atrevida, florecer dos sentidos nun universo er\u00f3tico no que os tempos e as idades sempre coexisten."}
{"id": "18658", "revid": "133", "url": "https://gl.wikipedia.org/wiki?curid=18658", "title": "IBM OS/2", "text": ""}
{"id": "18659", "revid": "133", "url": "https://gl.wikipedia.org/wiki?curid=18659", "title": "Windows Longhorn", "text": ""}
{"id": "18661", "revid": "89787", "url": "https://gl.wikipedia.org/wiki?curid=18661", "title": "Di\u00f3xido de carbono", "text": "O di\u00f3xido de carbono (antes anh\u00eddrido carb\u00f3nico) \u00e9 un composto qu\u00edmico constitu\u00eddo por dous \u00e1tomos de os\u00edxeno e un \u00e1tomo de carbono. A representaci\u00f3n qu\u00edmica \u00e9 CO2. O di\u00f3xido de carbono foi descuberto polo escoc\u00e9s Joseph Black en 1754.\nCaracter\u00edsticas.\n\u00c9 un gas incoloro, inodoro e ins\u00edpido, de f\u00f3rmula CO2, que se produce pola oxidaci\u00f3n completa do carbono nos procesos biol\u00f3xicos e industriais ou como consecuencia dos incendios forestais, por po\u00f1er dous exemplos \u00e1 parte da respiraci\u00f3n humana. \u00c9 un composto covalente.\nDebido \u00e1 utilizaci\u00f3n, cada vez maior, dos combustibles f\u00f3siles e \u00e1 proliferaci\u00f3n dos incendios forestais, a porcentaxe de di\u00f3xido de carbono na atmosfera est\u00e1 aumentando progresivamente desde o inicio da revoluci\u00f3n industrial (a mediados do s\u00e9culo XVIII era do 0,0289 %, a mediados do s\u00e9culo XX do 0,03 % e a finais do mesmo s\u00e9culo, do 0,035 %), polo que constit\u00fae un contaminante atmosf\u00e9rico que contrib\u00fae \u00f3 incremento do efecto invernadoiro e, consecuentemente, \u00e1 elevaci\u00f3n da temperatura da atmosfera, cun imprevisible efecto sobre o cambio clim\u00e1tico.\nO di\u00f3xido de carbono \u00e9 soluble en auga, tendo a s\u00faa soluci\u00f3n car\u00e1cter \u00e1cido, o que favorece a disoluci\u00f3n das rochas calcarias.\nA denominaci\u00f3n \"anh\u00eddrido carb\u00f3nico\" non se admite nas normas de nomenclatura qu\u00edmica inorg\u00e1nica da IUPAC, a\u00ednda que se usa moito de xeito tradicional.\nOs animais ao respiraren toman os\u00edxeno da atmosfera e dev\u00f3lveno en forma de di\u00f3xido de carbono. Por outro lado, as plantas retiran este gas do aire e util\u00edzano na fotos\u00edntese. Este proceso, denominado ciclo do carbono, \u00e9 vital para a manutenci\u00f3n dos seres vivos.\nEstruturalmente, o di\u00f3xido de carbono est\u00e1 constitu\u00eddo por mol\u00e9culas de xeometr\u00eda lineal e de car\u00e1cter apolar. Por iso as atracci\u00f3ns intermoleculares son moi d\u00e9biles, torn\u00e1ndoo, en condici\u00f3ns ambientais, un gas. De a\u00ed o seu nome comercial gas carb\u00f3nico.\nO CO2, mantido en determinadas cantidades no aire atmosf\u00e9rico, \u00e9 un dos gases respons\u00e1beis da temperatura terrestre. Sen este gas a Terra ser\u00eda un bloque de xeo. Por outro lado, un exceso de CO2 impide a sa\u00edda da calor da atmosfera, provocando un quecemento do planeta denominado efecto invernadoiro. Constit\u00fae un 0,03% en volume da atmosfera (en aumento por procesos diversos de actividades humanas), de onde o toman as algas e as plantas para fixar o carbono en forma de materia org\u00e1nica, entrando as\u00ed este elemento no seu ciclo bioxeoqu\u00edmico.\nNas \u00faltimas d\u00e9cadas, debido \u00e1 enorme queima de combustibles f\u00f3siles, a cantidade de gas carb\u00f3nico na atmosfera aumentou moito, contribu\u00edndo ao quecemento do planeta."}
{"id": "18662", "revid": "35560", "url": "https://gl.wikipedia.org/wiki?curid=18662", "title": "Mol", "text": "A magnitude que expresa o n\u00famero de part\u00edculas presentes nas substancias \u00e9 a magnitude b\u00e1sica de substancia. A s\u00faa unidade no SI e o mol.\nUn mol \u00e9 a cantidade de substancia que cont\u00e9n tantas entidades elementais (\u00e1tomos, mol\u00e9culas, electr\u00f3ns...) como \u00e1tomos hai en 0,012\u00a0kg de carbono 12.\nO n\u00famero de \u00e1tomos presentes en 12 g de carbono 12 \u00e9 unha constante chamada constante de Avogadro, NA. \"Por isto, un mol \u00e9 a cantidade de materia que cont\u00e9n un n\u00famero de part\u00edculas igual a NA.\"\nNon se poden contar os \u00e1tomos ou as mol\u00e9culas, pero existen m\u00e9todos para determinar o n\u00famero de part\u00edculas presentes nas substancias. Mediante estes m\u00e9todos calculouse que o valor da constante de Avogadro \u00e9:\nNA = 6,022045 \u00b7 1023 mol\u22121\nA partir de agora, utilizarase como valor da constante de Avogadro NA = 6,022 \u00b7 1023 mol\u22121 para simplificar os c\u00e1lculos.\nUn mol \u00e9 a cantidade de substancia que cont\u00e9n 6,022 \u00b7 1023 unidades. As\u00ed:\nO mol ref\u00edrese sempre a un n\u00famero fixo de part\u00edculas, sexan \u00e1tomos, i\u00f3ns... E incluso lapis e bol\u00edgrafos.\nPara facerse unha idea, toda a Terra dividida en b\u00f3las duns 15\u00a0cm de di\u00e1metro dar\u00eda un n\u00famero de b\u00f3las igual \u00e1 constante de Avogadro."}
{"id": "18663", "revid": "22570", "url": "https://gl.wikipedia.org/wiki?curid=18663", "title": "Kelvin", "text": "O kelvin (s\u00edmbolo: K) \u00e9 a unidade SI de temperatura e \u00e9 unha das sete unidades-base do SI.\nCaracter\u00edsticas.\nO kelvin def\u00ednese por dous feitos:\nO kelvin recibiu este nome en honra do f\u00edsico e enxe\u00f1eiro Willian Thomson, que se tornou Lord Kelvin cando foi feito par do reino.\nNomenclatura.\nEn canto unidade SI, o \"kelvin\" \u00e9 escrito cun \"k\" min\u00fasculo (excepto, claro, no comezo das frases) e non debe ser precedido polas palabras \"grao\" ou \"graos\" ou o s\u00edmbolo \u00b0, como os graos \"Celsius\" ou \"Fahrenheit\". Isto acontece porque estas son \"escalas de medici\u00f3n\", en canto que o kelvin \u00e9 unha \"unidade de medici\u00f3n\". Cando o kelvin foi introducido en 1954 (na 10\u00aa Conferencia Xeral de Pesos e Medidas, Resoluci\u00f3n 3, CR 79), recibiu o nome de \"grao Kelvin\" e o s\u00edmbolo \"\u00b0K\"; o \"grao\" (\u00b0) foi suprimido en 1967 (13\u00aa CGPM, Resoluci\u00f3n 3, CR 104)."}
{"id": "18664", "revid": "55340", "url": "https://gl.wikipedia.org/wiki?curid=18664", "title": "Grao Fahrenheit", "text": "Fahrenheit (\u00b0F) \u00e9 unha escala de temperatura proposta por Gabriel Fahrenheit en 1724.\nNa escala Fahrenheit, o punto de fusi\u00f3n da auga \u00e9 de 32 graos, e o punto de ebulici\u00f3n \u00e9 de 212 graos. Unha diferenza de 1,8 graos Fahrenheit equivale \u00e1 de 1 Celsius.\nEsta escala est\u00e1 actualmente confinada aos pa\u00edses anglosax\u00f3ns, especialmente Estados Unidos. Os demais pa\u00edses anglosax\u00f3ns, por\u00e9n, est\u00e1n adapt\u00e1ndose ao uso da escala Celsius.\nPara uso cient\u00edfico, ten unha compa\u00f1eira, a escala de Rankine, que leva o 0 da escala ao cero absoluto, de forma similar ao que ocorre entre as escalas Kelvin e Celsius."}
{"id": "18671", "revid": "109216", "url": "https://gl.wikipedia.org/wiki?curid=18671", "title": "Windows 3.x", "text": "Windows 3.x \u00e9 o nome xen\u00e9rico para a as versi\u00f3ns do sistema operativo Windows Windows 3.0, Windows 3.1 e Windows 3.11.\nWindows 3.0.\nWindows 3.0 sa\u00edu o 22 de maio de 1990, foi a primeira versi\u00f3n de Windows realmente popular, vendeu m\u00e1is de 10.000.000 de unidades, e puido competir con \u00e9xito co Macintosh de Apple Computer e co Commodore Amiga.\nMicrosoft fixo unha verdadeira reconstruci\u00f3n do sistema operativo para facer un mellor uso da memoria dos microprocesadores Intel 80286 e Intel 80386, podendo redireccionar a memoria m\u00e1is al\u00f3 dos 640 KB. Ti\u00f1a un administrador de programas e un administrador de arquivos ademais de Combo Boxes, men\u00fas xer\u00e1rquicos e arquivos INI privados para cada aplicaci\u00f3n.\nA versi\u00f3n Windows 3.0a, lanzada a fins de 1991 ti\u00f1a extensi\u00f3ns multimedia que permit\u00edan o soporte de unidades de CD-ROM e tarxetas de son.\nWindows 3.1.\nWindows 3.1 sa\u00edu ao mercado o 18 de marzo de 1992, inclu\u00eda versi\u00f3ns para fontes \"True Type\" e \"OLE\".\nWindows 3.1 para traballo en grupos.\nWindows 3.1 para traballo en grupos sa\u00edu ao mercado en outubro de 1992 e ti\u00f1a soporte para redes. Unha versi\u00f3n mellorada Windows 3.11 para traballo en grupos sa\u00edu en decembro de 1993."}
{"id": "18674", "revid": "23204", "url": "https://gl.wikipedia.org/wiki?curid=18674", "title": "Furac\u00e1n Stan", "text": "O Furac\u00e1n Stan afectou a diversos pa\u00edses de Centroam\u00e9rica e M\u00e9xico durante os d\u00edas 3, 4 e 5 de outubro de 2005. Os seus fortes ventos e choivas deixaron m\u00e1is de 500 v\u00edtimas mortais e m\u00e1is de 1.000 persoas desaparecidas, provocando ademais inundaci\u00f3ns, corrementos de terra e derrubes en Belize, Costa Rica, O Salvador, Guatemala, Hait\u00ed, Honduras, M\u00e9xico e Nicaragua.\nOs territorios m\u00e1is afectados foron Guatemala e O Salvador, pa\u00edses nos que se produciron o maior n\u00famero de falecidos, e onde decenas de comunidades e pobos quedaron completamente illados.\nEn Guatemala, onde o 75% do territorio veuse afectado, unha das principais cidades afectadas foi Santiago Atitl\u00e1n, un importante destino tur\u00edstico onde un grave corremento de terra produciu decenas de v\u00edtimas, tam\u00e9n unha aldea situada na ladeira do volc\u00e1n Tac\u00e1 foi arrasada por un alude de lama e rochas.\nEn M\u00e9xico un desbordamento dun r\u00edo en Tapachula, no estado de Chiapas, arrasou 2.500 vivendas."}
{"id": "18675", "revid": "98629", "url": "https://gl.wikipedia.org/wiki?curid=18675", "title": "Xeograf\u00eda do Brasil", "text": "Brasil \u00e9 o quinto pa\u00eds do mundo en extensi\u00f3n: ocupa o 1,7% da superficie do globo terrestre e o 47% da de Am\u00e9rica do Sur. Ten unha \u00e1rea de 8.511.965\u00a0km\u00b2, dos cales 8.456.510 corresponden a terra. Incl\u00fae o arquip\u00e9lago de Fernando de Noronha e tam\u00e9n as illas Trindade, Mart\u00edn Vaz, Grande, Ilhabela e outras.\nFronteira terrestre.\nTotal: 14.691\u00a0km de fronteiras\nA li\u00f1a costeira do Brasil ten unha extensi\u00f3n de 7.491\u00a0km, constitu\u00edda principalmente de praias de mar aberto.\nClima.\nO clima do Brasil \u00e9, en gran parte, tropical, pero o sur do pa\u00eds presenta clima subtropical.\nA rexi\u00f3n Norte, que comprende os Estados do Acre, Amazonas, Amap\u00e1, Par\u00e1, Rondonia, Roraima, Tocantins e ten clima ecuatorial, que confire \u00e1 rexi\u00f3n unha boa distribuci\u00f3n anual de choivas, con temperaturas elevadas e baixa amplitude t\u00e9rmica anual.\nA rexi\u00f3n Nordeste ten clima diverso, variando de ecuatorial (Maranh\u00e3o e parte do Piau\u00ed) a semi\u00e1rido (a rexi\u00f3n da Caatinga, comprendendo boa parte do Nordeste), e tropical, no centro e sur da Ba\u00eda. Os estados da rexi\u00f3n son Maranh\u00e3o, Piau\u00ed, Ba\u00eda, Pernambuco, Cear\u00e1, Sergipe, Alagoas, Rio Grande do Norte e Para\u00edba.\nA rexi\u00f3n Centro Oeste, cos Estados de Mato Groso, Mato Groso do Sur e Goi\u00e1s, e tam\u00e9n o Distrito Federal, presenta clima tropical semih\u00famido, especialmente no per\u00edodo de choivas, que alimenta o Pantanal Mato-Grossense.\nNa rexi\u00f3n Sueste, que comprende os Estados de Minas Xerais, Sao Paulo, R\u00edo de Xaneiro e Esp\u00edrito Santo, predomina, nas partes m\u00e1is altas, un clima tropical agradable, co catro estaci\u00f3ns ben distintas. No extremo oeste de Sao Paulo e de Minas Xerais predomina o clima tropical semih\u00famido, e no litoral un clima tropical con choivas intensas no ver\u00e1n.\nA rexi\u00f3n Sur do pa\u00eds ten clima subtropical, co baixas temperaturas nas serras ga\u00facha (estado de R\u00edo Grande do Sur) e catarinense (estado de Santa Catarina), sendo com\u00fan a formaci\u00f3n de xeadas durante o inverno. Hai tam\u00e9n ca\u00edda de neve nas serras en anos moi fr\u00edos. Composta de tres estados: Santa Catarina, Paran\u00e1 e R\u00edo Grande do Sur.\nAltitudes e puntos extremos.\nAs altitudes do territorio brasileiro son, en xeral, modestas. O territorio non presenta grandes cadeas de monta\u00f1as, cordilleiras ou similares.\nO punto mais elevado no Brasil \u00e9 o Pico da Neblina, con 2.997 m de altura.\n\u00d3 norte, o l\u00edmite \u00e9 a nacente do r\u00edo Ail\u00e3, no Monte Cabura\u00ed, Roraima, fronteira coa G\u00fciana.\n\u00d3 sur, o l\u00edmite extremo \u00e9 unha curva do arroio Chu\u00ed, no R\u00edo Grande do Sur, na fronteira co Uruguai.\n\u00d3 este, o punto extremo \u00e9 a Ponta do Seixas, no estado da Para\u00edba.\nO punto extremo do oeste \u00e9 a nacente do r\u00edo Moa, na Serra de Contamana o Serra do Divisor, no Acre, fronteira co Per\u00fa.\nDivisi\u00f3n pol\u00edtico-administrativa.\nAs 27 unidades da federaci\u00f3n agr\u00fapanse, para fins estat\u00edsticos e, nalg\u00fans casos, de orientaci\u00f3n da actuaci\u00f3n federal, en cinco grandes rexi\u00f3ns: Centro-Oeste, Nordeste, Norte, Sueste e Sur. Cada Estado, as\u00ed como o Distrito Federal, ten os seus propios \u00f3rganos executivos (na figura do Gobernador), lexislativos (Asemblea Lexislativa unicameral) e xudiciais (tribunais estatais).\nOs estados subdiv\u00eddense en concellos, que var\u00edan en n\u00famero, entre 15 (Roraima) e 853 (Minas Xerais). Estas unidades aut\u00f3nomas menores dispo\u00f1en s\u00f3 do poder Executivo, exercido polo prefecto, e Lexislativo, na c\u00e1mara municipal."}
{"id": "18676", "revid": "22570", "url": "https://gl.wikipedia.org/wiki?curid=18676", "title": "TIFF", "text": "TIFF ou TIF (\"Tagged Image File Format\") \u00e9 un formato gr\u00e1fico que xera arquivos grandes pero cunha boa calidade de imaxe e converteuse no formato padr\u00f3n dos arquivos gr\u00e1ficos (32 bit) con elevada definici\u00f3n de cores. \u00dasase en aplicaci\u00f3ns de manipulaci\u00f3n de imaxes como Photoshop, DTP e esc\u00e1neres e tam\u00e9n para o intercambio de imaxes entre as diversas plataformas. Ademais dos datos da imaxe, os arquivos TIFF conte\u00f1en etiquetas nas que se arquiva informaci\u00f3n sobre as caracter\u00edsticas da imaxe.Desenvolveuno orixinalmente a empresa Aldus para o uso no proceso de impresi\u00f3n PostScript. Actualmente \u00e9 propiedade de Adobe, a \u00faltima especificaci\u00f3n do formato \u00e9 a 6.0 que data de 1992.O formato TIFF admite opcionalmente o sistema de compresi\u00f3n LZW (Lempel-Ziv-Welch) sen perda de calidade. Ata 2004 o uso desta opci\u00f3n estaba suxeito a varias patentes, que expiraaron a partir desta data."}
{"id": "18677", "revid": "22570", "url": "https://gl.wikipedia.org/wiki?curid=18677", "title": "JPEG", "text": "O JPEG (\"Joint Photographic Experts Group\") \u00e9 un m\u00e9todo de compresi\u00f3n e un formato de arquivo de imaxes de 24 bits ou de escala de grises: \u00e9 un m\u00e9todo con perdas, o que quere dicir que cada vez que se comprime unha imaxe perde algo de detalle e calidade.\nO formato de arquivo utiliza as extensi\u00f3ns .jpeg, .jfif, .jpg, .JPG ou .JPE . e \u00e9 o formato m\u00e1is utilizado na World Wide Web."}
{"id": "18678", "revid": "22570", "url": "https://gl.wikipedia.org/wiki?curid=18678", "title": "Lago Superior", "text": "O Lago Superior \u00e9 o maior dos cinco Grandes Lagos de Norteam\u00e9rica, e o maior lago de auga doce do mundo por superficie. O Lago Baikal de Siberia conten maior volume, e o Mar Caspio \u00e9 maior, pero \u00e9 de auga salgada.\nO Lago Superior local\u00edzase entre o Canad\u00e1 (provincia de Ontario) e os Estados Unidos (estados de M\u00edchigan, Minnesota, e Wisconsin.\nCunha \u00e1rea de 82,000\u00a0km\u00b2, o Lago Superior \u00e9, ironicamente, o menos densamente habitado dos Cinco Lagos. Cidades importantes no litoral do Lago Superior son Sault Saint Marie e Thunder Bay, en Ontario, e Duluth, en Minnesota."}
{"id": "18679", "revid": "89787", "url": "https://gl.wikipedia.org/wiki?curid=18679", "title": "Lago Baikal", "text": "O lago Baikal (, \u00d3zero Baykal; , \"Baigal nuur\"; , \"Baigal nuur\", etimoloxicamente o significado en mongol e \"o lago da natureza\") \u00e9 un lago de orixe tect\u00f3nica localizado no sur da Siberia oriental (Rusia), entre o \u00d3blast de Irkutsk no noroeste e a Rep\u00fablica dos Buriatos no sueste, preto da cidade de Irkutsk. O seu nome deriva do t\u00e1rtaro Bai-Kul, \u00ablago rico\u00bb. Na tradici\u00f3n rusa, o lago \u00e9 chamado \u00abmar\u00bb, e nas linguas buriata e mongol \u00e9 chamado \u00abDal\u00e1i-Nor\u00bb, ou \u00abMar Sagrado\u00bb. Tam\u00e9n se lle chama o Ollo azul de Siberia e a Perla de Asia pola calidade das s\u00faas augas, que foi das mellores do planeta e que est\u00e1 perd\u00e9ndoa progresivamente debido \u00e1 contaminaci\u00f3n.\nEste lago forma parte do sistema fluvial Ienisei-Angara-lago Baikal-Selenga-Ider, que ten unha lonxitude de 5\u00a0539\u00a0km e consid\u00e9rase o quinto r\u00edo m\u00e1is longo do mundo, tralo Amazonas, Nilo, Yangtz\u00e9 e o Mississippi-Missouri.\nO Baikal \u00e9 o lago do mundo que m\u00e1is auga doce cont\u00e9n, arredor do 22-23% da auga doce mundial non conxelada. Con 23\u00a0615,39\u00a0km3 de auga doce, cont\u00e9n m\u00e1is auga que todos os Grandes Lagos de Norteam\u00e9rica. Cunha profundidade m\u00e1xima de 1\u00a0642\u00a0m, o Baikal \u00e9 tam\u00e9n o lago m\u00e1is profundo do mundo. Est\u00e1 considerado como un dos lagos con menor turbidez do mundo e o m\u00e1is antigo cunha idade de 25\u201330\u00a0mill\u00f3ns de anos. Ao igual co Lago Tanganica, o Baikal formouse nun antigo foso tect\u00f3nico tendo a t\u00edpica forma longa e crecente e ocupando unha superficie 31\u00a0722\u00a0km2, que o converten no s\u00e9timo maior lago do mundo.\nO lago Baikal foi declarado pola UNESCO Patrimonio Mundial da Humanidade en 1996.\nA \u00e1rea pouco definida arredor do lago \u00e9 \u00e1s veces co\u00f1ecida como Baikalia. \u00c9 menos com\u00fan que o concepto de Transbaikalia ou Dauria, a rexi\u00f3n ao leste do Baikal, fogar de miles de especies vexetais e animais, moitas das cales son end\u00e9micas da rexi\u00f3n. \u00c9 tam\u00e9n o fogar dos buriatos, criando gando, cabras, camelos, ovellas e cabalos, onde a temperatura var\u00eda desde un m\u00ednimo de -19\u00a0\u00b0C ata un m\u00e1ximo de 14\u00a0\u00b0C.\nHistoria.\nExploraci\u00f3n rusa e conquista.\nA expansi\u00f3n rusa na \u00e1rea do pobo buriato ao redor do lago Baikal entre os anos 1628-58 \u00e9 considerada parte da conquista rusa de Siberia. Realizouse por primeira vez remontando o r\u00edo Angara augas arriba desde a localidade de Yeniseysk (fundada en 1619) e m\u00e1is tarde despraz\u00e1ndose cara ao sur desde o r\u00edo Lena. Os rusos o\u00edran falar por primeira vez dos buriatos en 1609 na cidade de Tomsk. De acordo con alg\u00fans contos populares relatados un s\u00e9culo despois do feito, en 1623, Demid Pyanda, que puido ser o primeiro ruso en chegar ao Lena, cruzou desde a parte superior do Lena ao Angara e logrou alcanzar Yeniseysk. Vikhor Savin (1624) e Maksim Perfilyev (1626 e 1627-28) exploraron o pa\u00eds dos tungus no baixo Angara. Cara ao oeste, a localidade de Krasnoyarsk, no Ienisei superior, foi fundada en 1627 e desde al\u00ed partiron cara ao leste unha serie de mal documentadas expedici\u00f3ns. En 1628 Piotr Beketov atopou por primeira vez un grupo de buriatos e conseguiu que lle tributasen o yasak (tributo en peles que pagaban os pobos ind\u00edxenas de Siberia.) na futura sede de Bratsk. En 1629, Yakov Khripunov partiu de Tomsk para atopar unha mina de prata da que hab\u00eda moitos rumores. Os seus homes pronto empezaron a saquear tanto aos rusos como aos nativos. A eles un\u00eduselles outro grupo de Krasnoyarsk, pero abandonaron o pa\u00eds buriato cando escasearon os alimentos. A s\u00faa incursi\u00f3n fixo que fose dif\u00edcil que outros rusos entrasen na zona. En 1631 Maksim Perfilyev constru\u00edu un ostrog (fortaleza) en Bratsk. A pacificaci\u00f3n tivo un \u00e9xito moderado, xa que en 1634 foi destru\u00edda Bratsk e morta a s\u00faa guarnici\u00f3n. (A historia conta que os buriatos, que non sab\u00edan como utilizar armas de fogo, decidiron queimar os mosquetes, xunto cos cosacos mortos. O lume provocou que as armas de fogo se disparasen e matasen a unhas poucas persoas, o que levou a pensar aos buriatos que os rusos segu\u00edan loitando logo de mortos.) En 1635 Bratsk foi reconstru\u00edda por unha expedici\u00f3n de castigo ao mando de Radukovskii. En 1638 foi sitiada de novo sen \u00e9xito.\nEn 1638 Perfilyev cruzou desde o Angara trasladandose por terra ata alcanzar o r\u00edo Lena e descendeu augas abaixo ata Olyokminsk. De volta, navegou polo r\u00edo Vitim na \u00e1rea oriental do lago Baikal (1640), onde escoitou informes sobre o pa\u00eds do Amur. En 1641 fundouse na parte superior do Lena unha nova localidade, Verjolensk. En 1643 Kurbat Ivanov foi m\u00e1is al\u00f3 remontando o Lena e converteuse no primeiro ruso que viu o lago Baikal e a illa de Olj\u00f3n. A metade da s\u00faa espedici\u00f3n, ao mando de Skorokhodov, mant\u00edvose no lago, alcanzando o resto o Alto Angara no seu extremo norte e invernando no r\u00edo Barguzin, no lado nordeste. En 1644 Iv\u00e1n Pokhabov subiu o Angara ata o Baikal, convert\u00e9ndose talvez no primeiro ruso en utilizar esa ruta, dif\u00edcil debido aos r\u00e1pidos. Cruzou o lago e explorou o r\u00edo Selenga inferior. Cara a 1647 repetiu a viaxe, obtendo gu\u00edas e visitando ao 'Tsetsen Khan' preto de Ul\u00e1n B\u00e1tor. En 1648, Iv\u00e1n Galkin constru\u00edu un ostrog no r\u00edo Barguzin que se converteu nun centro para a expansi\u00f3n cara ao leste. En 1652 Vasily Kolesnikov informou desde Barguzin que se pod\u00eda chegar ao pa\u00eds de Amur, seguindo os r\u00edos Selenga, Uda e Khilok ata alcanzar os futuros sitios de Chit\u00e1 e Nerchinsk. En 1653 Piotr Beketov, no seu segundo gran viaxe para explorar e recadar impostos, tomou a ruta de Kolesnikov ata o lago Irgen, ao oeste de Chita, e ese inverno un dos seus homes, Urasov, fundou Nerchinsk, a beiras do r\u00edo Nercha. A seguinte primavera tratou de ocupar Nerchensk, pero foi obrigado polos seus homes a unirse a Stephanov no Amur. Nerchinsk foi destru\u00eddo polos tungus locais, pero restaurado en 1658.\nCaracter\u00edsticas.\nCon 31.722\u00a0km\u00b2 de superficie, 636\u00a0km de longo, 80\u00a0km de ancho e 1680\u00a0m de profundidade (reco\u00f1ecidos ata o momento), o lago Baikal \u00e9 o maior dos lagos de auga doce e o m\u00e1is profundo do mundo. Cont\u00e9n 23.600\u00a0km\u00b3 de auga, equivalente ao 20 % da auga doce non conxelada de todo o planeta. \u00c9 un dos lagos con menor \u00edndice de turbidez no mundo, rexistr\u00e1ndose marcas superiores aos 20 metros de profundidade mediante a utilizaci\u00f3n de discos Secchi. O lago Baikal \u00e9 tan grande que se todos os r\u00edos na Terra depositasen as s\u00faas augas no seu interior, levar\u00eda polo menos un ano para encher.\nCalc\u00falase que a formaci\u00f3n do lago Baikal data de hai 25-30 mill\u00f3ns de anos, sendo un dos lagos m\u00e1is antigos en termos de historia xeol\u00f3xica. Entre os grandes lagos de altas latitudes, \u00e9 o \u00fanico que non viu os seus sedimentos afectados por glaciares continentais. As investigaci\u00f3ns dos sedimentos feitas na d\u00e9cada de 1990 proporcionan unha relaci\u00f3n detallada de variaci\u00f3n clim\u00e1tica durante os pasados 250.000 anos. Esp\u00e9ranse investigaci\u00f3ns m\u00e1is detalladas. Se todo o sedimento fora extra\u00eddo, o lago ter\u00eda 9\u00a0km (5,5 millas) de profundidade.\nO lago est\u00e1 totalmente rodeado por monta\u00f1as e cont\u00e9n unhas 22 illas pequenas, a maior das cales, Olkhon, ten 72\u00a0km de longo. Uns 300 r\u00edos fornecen de auga ao lago; seis dos maiores son: Selenga, que \u00e9 tam\u00e9n a fonte de parte da contaminaci\u00f3n que chega a Baikal, Chikoy, Khiloh, Uda, Barguzin e Alto Angara; a auga fl\u00fae f\u00f3ra do lago por unha soa v\u00eda, o r\u00edo Angara.\nNalg\u00fans sitios supera os 1.600 m de profundidade. O fondo do lago est\u00e1 a 1.285 m baixo o nivel do mar, sendo a fisura continental m\u00e1is profunda da Terra. O seu volume (23.000\u00a0km\u00b3) \u00e9 aproximadamente equivalente ao volume total dos cinco Grandes Lagos de Norteam\u00e9rica, ou preto do 20% do total dos abastos de auga doce no planeta.\nO Baikal \u00e9 un lago de fisura nova. A fisura ens\u00e1nchase uns dous cent\u00edmetros por ano. A zona da falla est\u00e1 sismicamente activa: hai fontes de augas termais na \u00e1rea e ocorren terremotos not\u00e1beis cada certos anos.\nBiotopo.\nSon poucos os lagos que poden competir co Lago Baikal en termos de biodiversidade. Tantas como 852 especies e 233 variedades de algas, m\u00e1is unhas 1.550 especies e variedades de animais habitan nos arredores do lago, moitas deles especies end\u00e9micas, inclu\u00edndo a mundialmente famosa foca do Baikal (\"Phoca sibirica\"), o \u00fanico mam\u00edfero que vive no lago.\nO Baikal \u00e9 reco\u00f1ecido pola singular claridade das s\u00faas augas. O estabelecemento dunha planta de procesamento de polpa de madeira e celulosa no extremo sur do lago, orixinalmente planificada en 1957, xerou protestas silenciosas que, \u00e1 s\u00faa vez, causaron un despertar ecol\u00f3xico entre a clase educada de Rusia, a\u00ednda que non na burocracia sovi\u00e9tica. A\u00ednda as\u00ed, a dita planta contin\u00faa vertendo desperdicios nas augas de Baikal. O impacto desta contaminaci\u00f3n no Baikal e outras afluencias similares \u00e9 estudada anualmente polo Instituto Tahoe Baikal, un programa de intercambio entre cient\u00edficos dos Estados Unidos, Rusia e Mongolia e estudantes graduados iniciado en 1989.\nMoi pouco se co\u00f1ec\u00eda do Lago Baikal at\u00e9 que deu comezo a construci\u00f3n do tren Transiberiano. O circu\u00edto esc\u00e9nico que d\u00e1 a volta ao redor do lago requiriu de 200 pontes e 33 t\u00faneles. Ao mesmo tempo, (1896-1902), unha numerosa expedici\u00f3n hidrogr\u00e1fica encabezada por F.K. Drizhenko produciu o primeiro atlas detallado das profundidades de Baikal.\nVida silvestre.\nO Lago Baikal alberga 1.085 especies de plantas e 1.550 especies e variedades de animais. M\u00e1is do 60% dos animais son end\u00e9micos; por exemplo, de 52 especies de peixes, 27 son end\u00e9micos.\nCabe salientar unha subespecie do peixe omul (\"Coregonus autumnalis migratorius\"), pescado, afumado e vendido en todos os mercados ao redor do lago. Para moitos viaxeiros do Tren transiberiano, comprar omul afumado \u00e9 un dos atractivos da longa traves\u00eda.\nO Baikal tam\u00e9n \u00e9 o \u00fanico h\u00e1bitat da nerpa, ou foca do Baikal.\nOsos e veados tam\u00e9n se poden ver nas costas do lago Baikal.\nEconom\u00eda.\nUnhas cincuenta mil persoas viven preto do lago en condici\u00f3ns dif\u00edciles. Os chans son pobres e o peixe e as patacas son a base da alimentaci\u00f3n diaria. A construci\u00f3n do ferrocarril Baikal-Amur provocou unha chegada de poboaci\u00f3n a zona. No extremo sur do lago, a vila de Sliudianka destaca pola fabricaci\u00f3n de materiais para a construci\u00f3n e o procesamento de peixe.\nA pesca pract\u00edcase durante todo o ano, ata no inverno logo de perforar o xeo. As augas do lago son moi oxixenadas e, xa que logo, moi ricas. O omul (\"Coregonus migratorius\") \u00e9 un peixe moi popular pola s\u00faa carne saborosa e o esturi\u00f3n polo seu caviar. Debido \u00e1 s\u00faa forma alargada, o Baikal \u00e9 unha excelente v\u00eda naveg\u00e1bel nesta rexi\u00f3n monta\u00f1osa e de dif\u00edcil acceso, pero queda cuberta polo xeo preto da metade do ano e durante o inverno todos os barcos de pesca, tur\u00edsticos ou para a exploraci\u00f3n cient\u00edfica quedan paralizados nos portos. O tr\u00e1fico non se restablece ata o desxeo.\nTurismo.\nO lago Baikal, chamado \"A Perla de Siberia\", converteuse nun punto de atracci\u00f3n para a industria tur\u00edstica nos \u00faltimos anos provocando un auxe econ\u00f3mico na zona. O paso do tren transiberiano pola zona, tam\u00e9n contrib\u00fae ao atractivo do lago.\nO lago Baikal foi declarado como Patrimonio da Humanidade, pola UNESCO, en 1996. No 2005 o goberno ruso declarou a zona como \"rexi\u00f3n de interese econ\u00f3mico especial\". A vila de Listvianka \u00e9 onde o turismo est\u00e1 m\u00e1is desenvolvido, con restaurantes, hoteis e boas v\u00edas de comunicaci\u00f3n. A creaci\u00f3n da \"Great Baikal Trail\" (\u0411\u043e\u043b\u044c\u0448\u0430\u044f \u0411\u0430\u0439\u043a\u0430\u043b\u044c\u0441\u043a\u0430\u044f \u0422\u0440\u043e\u043f\u0430), unha asociaci\u00f3n para promover carreiros de gran percorrido, dotou \u00e1 zona dunha rede de cami\u00f1os que permite aos turistas practicar o sendeirismo. Debido \u00e1 enorme cantidade de auga do lago, a s\u00faa temperatura apenas excede os 10\u00a0\u00b0C en xullo e agosto, o que fai que sexa pouco adecuado para o ba\u00f1o. Grazas \u00e1 pol\u00edtica de zonas econ\u00f3micas especiais est\u00e1 prevista a construci\u00f3n de novos hoteis e novas \u00e1reas tur\u00edsticas.\nInvestigaci\u00f3n.\nVarias organizaci\u00f3ns est\u00e1n a levar a cabo proxectos de investigaci\u00f3n sobre a natureza no lago Baikal. A maior\u00eda son organizaci\u00f3ns gobernamentais ou asociadas con organizaci\u00f3ns gobernamentais. O \" Centro de Investigaci\u00f3n do Baikal \" \u00e9 unha organizaci\u00f3n independente de investigaci\u00f3n que leva a cabo proxectos de educaci\u00f3n ambiental e de investigaci\u00f3n.\nEn xullo de 2008 Rusia iniciou unha expedici\u00f3n para tratar de chegar ao fondo do lago, utiliz\u00e1ronse dous batiscafos chamados Mir-1 e Mir-2 (\"Mir\" [\u041c\u0438\u0440] en ruso significa \u00abmundo\u00bb e \u00abpaz\u00bb), para alcanzar os 1.592 m do fondo e levar a cabo exames xeol\u00f3xicos e biol\u00f3xicos do seu ecosistema \u00fanico. A\u00ednda que inicialmente reportouse como un novo r\u00e9cord de inmersi\u00f3n en auga doce, non foi as\u00ed, s\u00f3 se chegou aos 1.580 metros. Ademais a misi\u00f3n tivo que ser suspendida aos poucos d\u00edas por mor dun accidente cunha plataforma. O r\u00e9cord at\u00f3pase actualmente en mans de Anatoli Sagalevitx con 1.637 metros conseguidos tam\u00e9n no lago Baikal en 1990 a bordo dun sumergible da clase \"Pisces\".\nTelescopio subacu\u00e1tico de neutrinos.\nDesde 1993, busc\u00e1ronse neutrinos no lago a trav\u00e9s do \"telescopio subacu\u00e1tico de neutrinos do Baikal\". O telescopio NT-200 est\u00e1 instalado a 3,6\u00a0km da costa a unha profundidade de 1,1\u00a0km e consiste en 192 m\u00f3dulos \u00f3pticos."}
{"id": "18682", "revid": "1131", "url": "https://gl.wikipedia.org/wiki?curid=18682", "title": "Gran Lago Salgado", "text": "O Gran Lago Salgado (ingl\u00e9s \"Great Salt Lake\") \u00e9 un lago localizado na parte setentrional do estado de Utah, nos Estados Unidos de Am\u00e9rica, cuxa caracter\u00edstica principal \u00e9 unha salinidade elevada, maior do que a dos oc\u00e9anos. Salt Lake City situase na beira leste do lago.\nTen unha superficie aproximada de 4400\u00a0km\u00b2, \u00e9 pouco profundo, cunha media de 4 metros. A auga \u00e9 moi salgada, entre 4 e 8 veces m\u00e1is que o oc\u00e9ano. A altitude do lago \u00e9 de 1280 metros, nunha rexi\u00f3n \u00e1rida privada de toda influencia oce\u00e1nica polas Monta\u00f1as Rochosas."}
{"id": "18683", "revid": "98629", "url": "https://gl.wikipedia.org/wiki?curid=18683", "title": "M\u00ednimos cadrados lineais", "text": "Os m\u00ednimos cadrados lineais \u00e9 unha t\u00e9cnica de optimizaci\u00f3n matem\u00e1tica para encontrar unha soluci\u00f3n aproximada dun sistema de ecuaci\u00f3ns lineais que non ten soluci\u00f3n exacta. Isto acostuma ocorrer se o n\u00famero de ecuaci\u00f3ns (\"m\") \u00e9 maior que o n\u00famero de variables (\"n\"). (V\u00e9xase tam\u00e9n regresi\u00f3n lineal.)\nDefinici\u00f3n.\nEn termos matem\u00e1ticos, queremos encontrar unha soluci\u00f3n para a \"ecuaci\u00f3n\"\nonde \"A\" \u00e9 unha \"m\"-por-\"n\" matriz (con \"m\" &gt; \"n\") e x e b son vectores columna de dimensi\u00f3n \"n\" e \"m\" respectivamente. Qu\u00e9rese minimizar o cadrado da norma Eucl\u00eddea dos residuos \"A\"x \u2212 b, isto \u00e9, a cantidade\nonde [\"Ax]\"i\" denota o \"i\"-\u00e9simo compo\u00f1ente do vector \"Ax. De aqui o nome \"m\u00ednimos cadrados\".\nDed\u00facese que o vector x que minimiza a expresi\u00f3n tam\u00e9n resolve a ecuaci\u00f3n normal\nonde \"A\"T \u00e9 a trasposta de \"A\". N\u00f3tese que isto se corresponde cun sistema de ecuaci\u00f3ns lineais. A matriz \"A\"T\"A\" na parte esquerda \u00e9 unha matriz cadrada, a cal \u00e9 invertible se \"A\" ten rango completo (isto \u00e9, o rango de \"A\" \u00e9 \"n\"). Nese caso, a soluci\u00f3n do sistema de ecuaci\u00f3ns lineais \u00e9 \u00fanica e v\u00e9n dada por\nA matriz formula_5 ch\u00e1mase pseudo inversa de \"A\". Non podemos utilizar a verdadeira matriz inversa de \"A\" (isto \u00e9, formula_6), xa que non existe porque \"A\" non \u00e9 unha matriz cadrada (\"m\" \u2260 \"n\").\nComputaci\u00f3n.\nA ecuaci\u00f3n normal pode resolverse como calquera outro sistema de ecuaci\u00f3ns, un m\u00e9todo eficiente e numericamente estable pode obterse se primeiro se calcula a descomposici\u00f3n QR da matriz \"A\". Ent\u00f3n, con \"A\" = \"QR\", onde \"Q\" \u00e9 unha matriz ortogonal e \"R\" \u00e9 unha matriz triangular superior, a ecuaci\u00f3n normal simplif\u00edcase do seguinte xeito\nOutra posibilidade \u00e9 usar unha descomposici\u00f3n en autovectores. Se formula_8 \u00e9 a descomposici\u00f3n de autovalores de \"A\", ent\u00f3n a pseudo inversa da matriz \"A\" \u00e9\nonde \u03a3+ \u00e9 a trasposta de \u03a3 con cada entrada non cero substitu\u00edda polo seu rec\u00edproco.\nAplicaci\u00f3ns.\nO m\u00e9todo dos m\u00ednimos cadrados lineais p\u00f3dese usar para atopar unha funci\u00f3n af\u00edn Rn \u2192 R que mellor axusta un conxunto de datos dado (v\u00e9xase o m\u00e9todo xeral dos m\u00ednimos cadrados). \u00c9 amplo e err\u00f3neo a idea de que a palabra \"lineal\" no termo \"regresi\u00f3n lineal\" ref\u00edrese \u00e1 natureza lineal da funci\u00f3n axustada.\nPor exemplo\n\u00e9 un modelo de regresi\u00f3n lineal, na parte dereita \u00e9 unha combinaci\u00f3n lineal dos par\u00e1metros \u03b1, \u03b2, e \u03b3; m\u00e1is a\u00ednda, as estimaci\u00f3n de m\u00ednimos cadrados destes par\u00e1metros son lineais no vector de valores \"y\" observados. Neste caso, \u00e9 \u00fatil pensar en \"x\"2 como unha nova variable independente, obtida modificando a variable orixinal \"x\". Pero isto ad\u00f3itase chamar un axuste cuadr\u00e1tico dun axuste polinomial de segundo grao.\nEscribimos a funci\u00f3n lineal que tentamos atopar como unha matriz 1-por-\"n\" xT (por tanto x \u00e9 un vector columna, v\u00e9xase tam\u00e9n transformaci\u00f3n lineal).\nO conxunto de datos consiste en \"m\" (\"n\"\u00a0+\u00a01)-tuplas (\"x\"1, ..., \"x\"\"n\", \"y\"). P\u00f3dense escribir nunha matriz \"m\"-por-\"n\" \"A\" e un vector b, onde toda tupla corresp\u00f3ndese cunha fila de \"A\", a \"y\" que corresponde coa entrada en b.\nEnt\u00f3n,\nda a funci\u00f3n x que buscamos.\nExemplo.\nConsiderar os puntos (0, 3), (2, 3), (4, 4), (\u22121, 2). Buscamos unha soluci\u00f3n do tipo \u03b1\"x\" + \u03b2 = \"y\", isto \u00e9,\nPodemos escribir a matriz \"A\":\ne o vector b\ne ent\u00f3n\nPor tanto, a ecuaci\u00f3n normal \u00e9\nEnt\u00f3n,\ne\ne a li\u00f1a de mellor axuste \u00e9 (20/59)\"x\" + 152/59 = \"y\"."}
{"id": "18684", "revid": "89787", "url": "https://gl.wikipedia.org/wiki?curid=18684", "title": "Marilar Aleixandre", "text": "Mar\u00eda Pilar Jim\u00e9nez Aleixandre, nada en Madrid o 1 de maio de 1947, \u00e9 escritora en lingua galega, tradutora, bi\u00f3loga e acad\u00e9mica de n\u00famero da Real Academia Galega.\nTraxectoria.\nDe avoas e av\u00f3s andaluces, valencianos e madrile\u00f1os, naceu en Madrid en 1947. Di sentir saudade dos sitios nos que viviu por mor dos destinos laborais do pai: Ceuta, Do\u00f1a Menc\u00eda (C\u00f3rdoba), e Madrid. Regresou \u00e1 cidade natal, onde estudou a carreira de Biolox\u00eda. Al\u00ed comezou a traballar no departamento de Entomolox\u00eda, pero os atrancos cos que tropezou por ser muller anim\u00e1rona a opositar ao ensino secundario, e as\u00ed chegou a Galicia, en setembro de 1973, como catedr\u00e1tica no Instituto do Calvario, en Vigo. Implicouse na resistencia clandestina contra a ditadura: presidiu a asociaci\u00f3n de veci\u00f1os do Calvario, participou na primeira asociaci\u00f3n feminista galega e despois na AGM. Axi\u00f1a adoptou o galego como a s\u00faa lingua literaria e se converteu nunha das escritoras galegas actuais con obra m\u00e1is consolidada e reco\u00f1ecida. \u00c9 profesora da Universidade de Santiago de Compostela, onde ensina Did\u00e1ctica das Ciencias Experimentais e Educaci\u00f3n Ambiental, dende 1988.\nO primeiro relato que escribiu, un conto sobre vampiros, foi o xermolo de \"Agardando polos morcegos\". Logo vi\u00f1eron \"A formiga coxa\", a s\u00faa primeira novela de literatura infantil, e \"A expedici\u00f3n do Pac\u00edfico\" (Premio da Cr\u00edtica de Galicia 1995).\nAdemais de destacar como autora de literatura infanto-xuvenil tam\u00e9n escribiu para adultos. Foi finalista do Premio Xerais de Novela en 1992 con \"Tr\u00e1nsito dos Gram\u00e1ticos\". En 1996 publicou o libro de relatos \"Lobos nas illas\", sobre as dif\u00edciles relaci\u00f3ns familiares, en 1998 a novela \"A compa\u00f1\u00eda clandestina de contrapublicidade\" (Premio \u00c1lvaro Cunqueiro dese mesmo ano), e no 2001 \"Teor\u00eda do Caos\" (Premio Xerais 2001), unha novela ambiciosa e fragmentaria sobre como \u00e9 posible traizoarse a un mesmo. Boa parte da s\u00faa obra narrativa est\u00e1 traducida \u00f3 castel\u00e1n, portugu\u00e9s, catal\u00e1n e vasco. En 2020 ga\u00f1ou o premio Blanco Amor por \"As malas mulleres\" e en 2022 o Premio Nacional de Narrativa pola mesma obra, traducida ao castel\u00e1n (Xordica, 2022), catal\u00e1n (Bromera, 2023) e \u00e9uscaro (Alberdania, 2023).\nTraduciu do ingl\u00e9s para o galego o poemario \"Muller ceiba\" (1996) de Sandra Cisneros, \"A caza do Carbair\u00e1n\", de Lewis Carroll (inclu\u00edda na Lista de Honra do IBBY en 1997) e \"Harry Potter e a pedra filosofal\", o primeiro volume da serie \"Harry Potter\", no 2001, sendo ademais a responsable dos gui\u00f3ns dos 14 cap\u00edtulos da serie de banda dese\u00f1ada Os Escachapedras, con ilustraci\u00f3ns de Fran Bueno.\nComo poeta participou en varias publicaci\u00f3ns colectivas e nas actividades do Batall\u00f3n Literario da Costa da Morte. En 1998 ga\u00f1ou o Premio Esqu\u00edo co poemario \"Cat\u00e1logo de velenos\". En 2010 foi nomeada Socia de honra da Asociaci\u00f3n de Escritores en Lingua Galega. Ten as\u00ed mesmo colaboraci\u00f3ns en diversas revistas sobre cultura e literatura: \"CLIJ\", \"Festa da Palabra Silenciada\", \"Dorna, Bolet\u00edn da Real Academia Galega,\" \"N\u00f3\", \"Luzes de Galiza\" e \"El Signo del Gorri\u00f3n;\" tam\u00e9n en revistas cient\u00edficas da s\u00faa especialidade (\"Science Education\" e \"JRST)\". As\u00ed mesmo \u00e9 autora de obras sobre o ensino das Ciencias e colabora no xornal \"N\u00f3s Diario\".\nFoi elixida acad\u00e9mica de n\u00famero da Real Academia Galega no pleno do 9 de xullo de 2016, pronunciando o 14 de xaneiro de 2017 o discurso de ingreso \"Voces termando da paisaxe galega\", respostado por Fina Casalderrey.\nO 28 de marzo de 2017 foi escollida tesoureira da Real Academia Galega ata 2021 en que foi nomeada arquiveira-bibliotecaria.\nPertence \u00e1 Asociaci\u00f3n Galega do Libro Infantil e Xuvenil e ao PEN Clube de Galicia, \u00e1 Asociaci\u00f3n de Escritoras e Escritores en Lingua Galega e \u00e1 Asociaci\u00f3n de Tradutores. Formou parte durante catro anos do Executive Committee do International Board on Books for Young People (IBBY). \u00c9 membro da Secci\u00f3n de Ciencia, Natureza e Sociedade do Consello da Cultura Galega e \u00e9 socia de Nova Escola Galega, Ensinantes de Ciencias de Galicia (ENCIGA), a European Science Education Research Association (ESERA) e a National Association for Research in Science Teaching (NARST). Pertence \u00f3 \"Batall\u00f3n Literario da Costa da Morte\", paisaxe literaria onde est\u00e1n situados alg\u00fans dos seus libros e \u00f3 consello editorial de \"Letras de Cal\".\nNo 2023 presentouse como candidata \u00f3 Senado por Sumar pola provincia da Coru\u00f1a.\nPremios.\nRecibiu os seguintes premios: "}
{"id": "18685", "revid": "98629", "url": "https://gl.wikipedia.org/wiki?curid=18685", "title": "Lago Niassa", "text": "O lago Niassa (tam\u00e9n co\u00f1ecido como lago Malawi ou Nyasa en kiswahili) \u00e9 un dos Grandes Lagos Africanos e at\u00f3pase no Val do Rift, entre Malawi, Tanzania e Mozambique. Cunha orientaci\u00f3n norte-sur, o lago ten 560\u00a0km de longo, 80\u00a0km de largura m\u00e1xima e 700 m de profundidade.\n\u00c9 o \u00fanico lago no mundo que conforma unha rexi\u00f3n bioxeogr\u00e1fica espec\u00edfica, con preto de 400 especies end\u00e9micas de c\u00edclidos descritas (arredor do 30\u00a0% de todos os c\u00edclidos co\u00f1ecidos no mundo) e probabelmente quedan a\u00ednda moitas por descubir. Est\u00edmase que ten unha idade de entre un e dous mill\u00f3ns de anos. Posto que se encontra nunha rexi\u00f3n tropical e \u00e9 moi profundo, o lago est\u00e1 permanentemente estratificado, cun epilimnio m\u00e1is quente sobre un hipolimnio m\u00e1is fr\u00edo. O nivel da auga var\u00eda coas estaci\u00f3ns do ano e ten a\u00ednda un ciclo de longa duraci\u00f3n, cos niveis m\u00e1is altos en anos recentes, desde que existen rexistros.\nNa lingua chiNyanja, falada na beira mozambicana do lago, \"niassa\" significa \"lago\" - tal como o propio nome do pobo que usa aquela lingua, os Nyanja, significa \"pobo do lago\". En chichewa, unha das linguas de Malawi, a palabra \"malawi\" significa \"ao nacer do sol\", visto que, estando no occidente do lago, \u00e9 desa forma que os habitantes de Malaui do sur ven nacer o d\u00eda sobre o lago.\nO Parque Nacional do Lago Malawi, no sur de Malawi, que abrangue a extremidade sur do lago, unha ducia de illas, unha rexi\u00f3n de reserva forestal e unha zona acu\u00e1tica at\u00e9 100 m da costa foi inscrito pola UNESCO en 1984 na lista dos lugares que son Patrimonio da Humanidade."}
{"id": "18686", "revid": "55821", "url": "https://gl.wikipedia.org/wiki?curid=18686", "title": "Papeleira de Pontevedra", "text": "A papeleira de Pontevedra \u00e9 un complexo industrial situado na parroquia de Louriz\u00e1n, xunto \u00e1 r\u00eda de Pontevedra. Est\u00e1 formado pola f\u00e1brica da empresa Ence.\nSituaci\u00f3n.\nO complexo est\u00e1 situado a medio cami\u00f1o entre a cidade de Pontevedra e Mar\u00edn, e ocupa unha zona de alto valor ecol\u00f3xico: est\u00e1 entre un importante banco marisqueiro e a Escola de Capataces Forestais e CIF (Centro de Investigaci\u00f3ns Forestais) de Louriz\u00e1n, dependente do CSIC e que data de principios do s\u00e9culo XX.\nHistoria.\nA decisi\u00f3n t\u00e9cnica e o acordo pol\u00edtico de situar a f\u00e1brica na r\u00eda tom\u00e1ronse entre finais de 1955 e comezos de 1956. O gobernador civil, Rafael Fern\u00e1ndez Mart\u00ednez, deu unha rolda de prensa o 13 de xu\u00f1o de 1955, confirmando a instalaci\u00f3n da f\u00e1brica en Louriz\u00e1n. Presidencia do Goberno publicou o decreto de constituci\u00f3n da empresa no Bolet\u00edn Oficial del Estado o 20 de novembro do mesmo ano, inda que a formalizaci\u00f3n da Empresa Nacional de Celulosas de Pontevedra adiouse ata o 4 de abril de 1957. O enxe\u00f1eiro finland\u00e9s Kaarlo Amperla visitou a zona en xaneiro de 1956 e fixo un informe favorable. Dous meses despois, o 26 de marzo de 1956, Ricardo L\u00f3pez Molero, enxe\u00f1eiro xefe do Ministerio de Obras P\u00fablicas cuxo titular era Fernando Su\u00e1rez de Tangil, asina unha circular sobre a ocupaci\u00f3n do terreo por parte do Instituto Nacional de Industria (INI), presidido por Juan Antonio Suances, para a instalaci\u00f3n dunha f\u00e1brica de pasta de celulosas kraft. Francisco Franco inaugurouna o 13 de setembro de 1963.\nCaracter\u00edsticas.\nA f\u00e1brica de pasta de papel de celulosa da empresa Ence (Empresa Nacional de Celulosas) produce pasta que \u00e9 enviada a outras f\u00e1bricas para ser tratada e fabricar o produto final, se ben \u00e9 o proceso de fabricaci\u00f3n da pasta o que m\u00e1is afecta \u00f3 medio ambiente.\nA f\u00e1brica \u00e9 obxecto de pol\u00e9mica. \u00d3 longo dos anos foi medrando a contestaci\u00f3n social na cidade, que sofr\u00eda diariamente os malos cheiros derivados da emisi\u00f3n de mercaptanos, cheg\u00e1ndose a crear a Asociaci\u00f3n Pola Defensa da R\u00eda. Co tempo demostrouse a concentraci\u00f3n de metais pesados no produto do marisqueo do esteiro do r\u00edo L\u00e9rez (grazas probablemente tam\u00e9n \u00e1 contribuci\u00f3n de Tafisa) e comezaron as acci\u00f3ns legais, a\u00ednda en curso..\nNo complexo industrial estivo a industria electroqu\u00edmica da empresa Elnosa. Abastec\u00eda de cloro e outros produtos qu\u00edmicos \u00e1 planta de pasta de papel, mais pechou definitivamente en 2020. \nNa actualidade, dentro do recinto da factor\u00eda hai unha depuradora, pero semella que segue habendo problemas co emisor submarino.\nOutras papeleiras (por exemplo a de Brand\u00eda, na Barcia, preto de Lara\u00f1o, Santiago de Compostela) causaron menor pol\u00e9mica social debido \u00f3 seu menor tama\u00f1o e \u00f3 maior respecto co medio natural."}
{"id": "18687", "revid": "47401", "url": "https://gl.wikipedia.org/wiki?curid=18687", "title": "Media (matem\u00e1ticas)", "text": "A media \u00e9 unha medida que resume informaci\u00f3n de datos num\u00e9ricos. \u00c9 un valor que indica unha posici\u00f3n central a respecto de todos os datos. Por isto se clasifica como medida de posici\u00f3n central xunto con outras como a mediana e a moda.\nC\u00e1lculo.\nA media \u00e9 a medida estat\u00edstica de m\u00e1is amplo uso dado a facilidade de c\u00e1lculo. O erro t\u00edpico da media, isto \u00e9 canto var\u00eda a media dunha mostra a outras depende da dispersi\u00f3n dos datos (desv\u00edo t\u00edpico) e do n\u00famero de datos que interve\u00f1en no seu c\u00e1lculo. Cantos m\u00e1is datos te\u00f1amos para calcular a media m\u00e1is \"fi\u00e1bel\" ser\u00e1 no sentido de que variar\u00e1 menos de mostra a mostra.\n\u00c9 doado calcular a media. C\u00f3mpre sumar todos os datos e dividir entre o n\u00famero de datos. Isto \u00e9 co\u00f1ecido como media aritm\u00e9tica simple. A media aritm\u00e9tica dunha cantidade finita de n\u00fameros \u00e9 igual \u00e1 suma de todos eles dividida entre o n\u00famero de sumandos. Tam\u00e9n pode denominarse a media aritm\u00e9tica como o punto central que pon en equilibrio unha situaci\u00f3n, o cal e necesariamente a metade.\nAs\u00ed, dados os n\u00fameros \"a1,a2, ... , an\", a media aritm\u00e9tica ser\u00e1 igual a:\nPor exemplo, a media aritm\u00e9tica de 8, 5 e -1 \u00e9 igual a (8 + 5 + (-1)) / 3 = 4.\nO s\u00edmbolo \u00b5 (mu) \u00e9 usado para a media aritm\u00e9tica dunha poboaci\u00f3n. \u00dasase \"X\" cunha barra horizontal sobre o s\u00edmbolo para medias dunha mostra: \nformula_2.\nOutras medias estat\u00edsticas son: a media xeom\u00e9trica, a media harm\u00f3nica, a media cadr\u00e1tica, a media ponderada, a media aritm\u00e9tica, a media aritm\u00e9tica xeom\u00e9trica, a media xeneralizada, e as medias recortadas de nivel alfa (dado en %)."}
{"id": "18689", "revid": "114", "url": "https://gl.wikipedia.org/wiki?curid=18689", "title": "M\u00ednimos cadrados lineales", "text": ""}
{"id": "18690", "revid": "85894", "url": "https://gl.wikipedia.org/wiki?curid=18690", "title": "Portodemouros, Vila de Cruces", "text": "A parroquia de San Salvador de Portodemouros est\u00e1 situada ao noroeste do concello de Vila de Cruces, Portodemouros \u00e9 unha das m\u00e1is pequenas parroquias do concello.\nO seu relevo \u00e9 fortemente pronunciado cara ao norte, \u00e9 dicir cara ao r\u00edo Ulla, que nesta parte do seu percorrido est\u00e1 estancado no encoro de Portodemouros que toma o seu nome desta parroquia.\nParte do territorio de Portodemouros at\u00f3pase na actualidade debaixo da auga, pero o encoro non afectou a ning\u00fan lugar da parroquia que ten dous (Arxe \u00e9 Outeiro).\nConta cunha igrexa parroquial que na zona se co\u00f1ece como a capela do San Ram\u00f3n, por ser a festa dedicada a este Santo m\u00e1is popular ca parroquial, San Salvador.\nNo lugar de Outeiro naceu Luis Otero Pimentel, escritor e militar, Gobernador da provincia de Manzanillo, no ano 1898 en plena guerra de Cuba, escribiu un libro de poes\u00eda titulado \"As campanas de Duxame\", dedicado sen d\u00fabida a lindante parroquia de Duxame."}
{"id": "18692", "revid": "519", "url": "https://gl.wikipedia.org/wiki?curid=18692", "title": "Papeleira", "text": ""}
{"id": "18693", "revid": "91432", "url": "https://gl.wikipedia.org/wiki?curid=18693", "title": "GIF", "text": "GIF (\"Graphics Interchange Format\") \u00e9 un formato gr\u00e1fico de mapa de bits para imaxes de ata 256 cores. O formato introduciuno CompuServe en 1987. Dese\u00f1ado especificamente para comprimir imaxes e gr\u00e1ficos creados por ordenador, o formato tivo unha gran popularidade na World Wide Web xa que, ao utilizar o algoritmo de compresi\u00f3n sen perda LZW, mesmo imaxes de gran tama\u00f1o pod\u00edan descargarse nun per\u00edodo de tempo razoable, a\u00ednda con modems moi lentos.\n\u00c9 un formato propietario e o programador que queira facer uso del ten que pagar \u00e1 compa\u00f1\u00eda creadora tanto do formato como do algoritmo que emprega, a\u00ednda que en 2004 caducaron moitas das s\u00faas patentes. Para evitar este problema, xurdiu o formato PNG, pero que non permite a simulaci\u00f3n de animaci\u00f3ns mediante a concatenaci\u00f3n de imaxes presente nos GIF."}
{"id": "18694", "revid": "98629", "url": "https://gl.wikipedia.org/wiki?curid=18694", "title": "Pazo de Louriz\u00e1n", "text": "O Pazo de Louriz\u00e1n \u00e9 unha casa se\u00f1orial situada no lugar de Herbalonga da parroquia de Santo Andr\u00e9 de Louriz\u00e1n do concello de Pontevedra.\nHistoria.\nNo s\u00e9culo XV este predio foi habilitado como \"granxa\" e pertenc\u00eda \u00e1 familia Montenegro. Desta \u00e9poca conserva o pombal ameado de planta circular. Na leira constru\u00eduse unha casa-torre fortificada na que Luis de G\u00f3ngora pasou unha tempada en 1609 e escribiu unha parte do seu libro \"Soledades\". \nNo s\u00e9culo XVII, a propiedade, co\u00f1ecida como Granxa da Serra, era propiedade do Marquesado da Serra. Posteriormente tivo diferentes propietarios, comerciantes e empresarios. No s\u00e9culo XIX, o pazo pertenc\u00eda a Buenaventura Marc\u00f3 del Pont Bori, tras compralo aos herdeiros de Francisco Genaro Anxo, irm\u00e1n da s\u00faa esposa.\nM\u00e1is tarde converteuse en casa residencial e lugar de veraneo, cando residiu nela Eugenio Montero R\u00edos. En outubro de 1876 Montero R\u00edos alugou a propiedade e adquiriuna o 16 de maio de 1879. Naquela \u00e9poca a propiedade estaba moi preto da r\u00eda de Pontevedra e ti\u00f1a embarcadoiro propio. Entre 1893 e 1894 levou a cabo a primeira gran reforma do pazo. Consistiu na creaci\u00f3n dunha galer\u00eda de madeira na \u00e1 sur, que encerraba a capela do edificio. O pazo converteuse nunha residencia ostentosa con funci\u00f3ns representativas institucionais, ademais de espazo de vivenda, de lecer e recreativo. Nos seus sal\u00f3ns asinouse o Tratado de Par\u00eds tras a guerra cos Estados Unidos en 1898, na que Espa\u00f1a perdeu Cuba, Porto Rico, Filipinas e Guam.\nSendo ao final do s\u00e9culo XIX os sal\u00f3ns sociais dos pazos e mansi\u00f3ns as principais galer\u00edas de arte en Pontevedra, o pazo de Louriz\u00e1n, serviu tam\u00e9n en 1898 de escenario \u00e1 obra do pintor Ovidio Murgu\u00eda.\nEugenio Montero R\u00edos encargou ao arquitecto Jenaro de la Fuente Dom\u00ednguez a completa remodelaci\u00f3n do pazo a principios do s\u00e9culo XX. O obxectivo foi converter o pazo nun gran palacete residencial imitando e superando en tama\u00f1o a tipolox\u00eda dos \"h\u00f4tels particuliers\" \u00e1 moda do estilo Segundo Imperio Franc\u00e9s. O proxecto de fachada data do 20 de febreiro de 1909 e integrou e harmonizou elementos de diferentes etapas construtivas para crear unha unidade arquitect\u00f3nica. A remodelaci\u00f3n deu ao pazo un novo aspecto, tanto no exterior como no interior. As obras comezaron en setembro de 1909 e terminaron en 1912. Na s\u00faa orixe as estatuas de m\u00e1rmore da grande escalinata central de acceso ao pazo conformaban a denominada avenida das estatuas, pero con esta gran reforma do edificio terminaron recoloc\u00e1ndose na escalinata. Eugenio Montero R\u00edos viviu no pazo de Louriz\u00e1n ata a s\u00faa morte en 1914.\nA Deputaci\u00f3n de Pontevedra adquiriuno en 1943, compr\u00e1ndollo \u00e1 Caixa de Aforros Provincial de Pontevedra e (unha quinta parte) \u00e1 marquesa vi\u00fava de Alhucemas. Nese mesmo ano cedeullo ao Ministerio de Educaci\u00f3n para o seu uso como Centro Rexional de Ensinanzas, Investigaci\u00f3ns e Experiencias Forestais. En 1946 converteuse en Escola T\u00e9cnica Superior de Montes.\nO centro pasou a formar parte do Instituto Nacional de Investigaci\u00f3ns Agrarias (INIA) en 1973 e en 1984 foi transferido \u00e1 Xunta de Galicia. Actualmente est\u00e1 integrado na estrutura do Centro de Desenvolvemento Sustent\u00e1bel da Conseller\u00eda de Medio Ambiente desde 1991. O Centro de Investigaci\u00f3ns Ambientais e Forestais de Louriz\u00e1n ten por obxectivos principais a protecci\u00f3n, conservaci\u00f3n e mellora do patrimonio forestal de Galiza.\nO 19 de maio de 2023 o pazo pasou a ser propiedade da Xunta de Galicia. \nDescrici\u00f3n.\nO edificio.\nO edificio do pazo \u00e9 de aire rom\u00e1ntico e foi obra de Jenaro de la Fuente Dom\u00ednguez. \u00c9 un edificio ecl\u00e9ctico con influencias do Art Nouveau, o clasicismo e a arquitectura francesa do Segundo Imperio.\nA estrutura do pazo \u00e9 sim\u00e9trica, monumental e con predominio de volumes horizontais. Ten planta baixa e dous pisos. O corpo central ten forma de U con tres torres coroadas por mansardas francesas e tellado de lousa. A fachada ten columnas e pilastras x\u00f3nicas. A parte central est\u00e1 realzada por un bras\u00f3n e un reloxo, no lugar do escudo que locen os pazos galegos. \nDiante deste corpo central, adiantado con respecto aos laterais, hai unha gran escaleira de corte imperial de pedra de dous tramos, custodiada por estatuas neocl\u00e1sicas de m\u00e1rmore branco que personifican a xustiza e a prudencia e representan virtudes, valores e devoci\u00f3ns. No comezo das escaleiras at\u00f3panse as estatuas de Xerm\u00e1nico, Disc\u00f3bolo, o Escravo moribundo e S\u00f3focles, mentres que sobre os extremos da rotonda est\u00e1n as de Palas Atenea e Diana de Gabies. Nos templetes da fachada principal, \u00e1 beira da porta de entrada ao vest\u00edbulo, p\u00f3dense observar as alegor\u00edas da Primavera e do Ver\u00e1n. O tipo de escaleira con formato rotondo xera un miradoiro desde o que contemplar as vistas a imitaci\u00f3n do barroco franc\u00e9s. Esta escaleira conduce \u00e1 entrada principal e a unha terraza semicircular (que serve de miradoiro) sobre unha gruta artificial que simula unha cova de pedra calcaria volc\u00e1nica chamada a Gruta dos Espellos. Neste punto \u00e1brense d\u00faas \u00e1s laterais formadas por galer\u00edas lixeiras de pedra e cristal que envolven o antigo pazo. Na primeira planta, as fachadas das \u00e1s laterais perden protagonismo, resaltando o corpo central e creando terrazas con balaustradas. Na parte superior, unha terraza ocupa unha extensi\u00f3n importante. Nestes corpos laterais rep\u00edtense as altas xanelas, pilastras, balc\u00f3ns, bufardas e c\u00fapulas forradas de escamas de zinc do tipo \"d\u00f4me \u00e0 l\u2019imp\u00e9riale\", que reforzan a elegancia do palacio.\nDestaca o gran n\u00famero de xanelas e balc\u00f3ns, que achegan luminosidade e lixeireza \u00e1 estrutura. A decoraci\u00f3n destaca pola fusi\u00f3n de elementos neocl\u00e1sicos e Art Nouveau. As columnas, balc\u00f3ns e ornamentos mostran recursos clacisistas. O front\u00f3n triangular do corpo central est\u00e1 decorado cos s\u00edmbolos da profesi\u00f3n de Eugenio Montero R\u00edos e os atributos da xustiza, un escudo cun libro e unha pluma.\nAcc\u00e9dese ao interior a trav\u00e9s dunha porta sinxela que ten impresas no vidro as iniciais mai\u00fasculas dos seus antigos donos, \"E e A\", \"Eugenio e Avelina\".\nO interior do palacio organ\u00edzase ao redor dos tres pisos en altura visibles desde o exterior, nos que a planta baixa e o primeiro piso conte\u00f1en restos dos muros da primeira casa e pazo. As estancias distrib\u00faense en funci\u00f3n de d\u00faas metades separadas por un longo corredor que percorre a totalidade lonxitudinal do edificio, do mesmo xeito que nas arquitecturas de car\u00e1cter palaciano, deixando as estancias de maior rango, as habitaci\u00f3ns para recepci\u00f3n de visitas, sal\u00f3ns e despachos, cara \u00e1 fachada dianteira mirando o parque, e as pezas accesorias como dependencias da servidume, coci\u00f1a e despensas cara a traseira orientada ao curral.\nAs terras.\nO pazo conta con 54 hect\u00e1reas de xard\u00edn, leira e arboredo, que mostran os distintos usos aos que se dedicou durante os s\u00e9culos: granxa, xard\u00edn se\u00f1orial e centro de investigaci\u00f3ns forestais. Ten un arboledo dos m\u00e1is importantes de Europa, con especies vexetais tra\u00eddas doutras latitudes ou mesmo modificaci\u00f3ns singulares de especies para adaptalas ao clima de Pontevedra, dando como resultado un conxunto forestal \u00fanico.\nMedran nel numerosas \u00e1rbores aut\u00f3ctonas como carballos, casti\u00f1eiros e bidueiros, pradairos e for\u00e1neas, como ciprestes, araucarias, cedros, magnolias ou alfaneiros, moitas delas tra\u00eddas por xardineiros franceses. Varias destas \u00e1rbores aparecen no Cat\u00e1logo de \u00c1rbores Senlleiras da Xunta de Galiza. Hai arboretos con todas as variedades de casti\u00f1eiros, pi\u00f1eiros, eucaliptos ou camelias, co exemplar m\u00e1is alto do mundo, unha Camelia do Xap\u00f3n de 20,5 metros de altura. Tam\u00e9n hai un rimu de Nova Zelandia e un pequeno xard\u00edn taiwan\u00e9s.\nA propiedade dec\u00f3rase con estanques, h\u00f3rreos, un pombal do s\u00e9culo XV, un invernadoiro de vidro de estrutura f\u00e9rrea de 1900, unha mesa de granito dunha peza (disque extra\u00edda dun penedo da Illa de Tambo), estatuas de m\u00e1rmore branco e varias fontes, como a da Cuncha, a dos Tres Canos, a do Patio e a da Gruta dos Espellos. Os xard\u00edns organ\u00edzanse en avenidas, a das Camelias, a dos Eucaliptos e a da Gruta dos Espellos. O invernadoiro destaca pola s\u00faa estrutura ampla e lixeira de planta rectangular. O seu punto m\u00e1is alto \u00e9 de 7 metros no espazo central, no que se cultivan as especies de m\u00e1is tama\u00f1o, quedando os espazos laterais para plantas de menor envergadura.\nCultura.\nA escritora Lola Fern\u00e1ndez Pazos publicou en 2022 a novela \"El Pazo de Louriz\u00e1n\", ambientada no pazo.\nA illa de Tambo formou parte do territorio do pazo. Montero R\u00edos comprou tres quintas partes da illa en 1884 e outra quinta parte en 1894. En 1940, os seus fillos vend\u00e9rona \u00e1 Armada Espa\u00f1ola para uso da Escola Naval Militar."}
{"id": "18695", "revid": "102241", "url": "https://gl.wikipedia.org/wiki?curid=18695", "title": "BMP", "text": "BMP ou mapa de bits \u00e9 un formato gr\u00e1fico, est\u00e1ndar dos sistemas operativos Windows de Microsoft. \u00c9 un dos formatos de imaxe m\u00e1is simples de desenvolver e de utilizar para programar, non sofre perda e case todos os programas de edici\u00f3n de imaxes reco\u00f1ecen o formato polo que \u00e9 moi popular, ademais mant\u00e9n gran cantidade de informaci\u00f3n na imaxe. Por\u00e9n debido ao seu gran tama\u00f1o en relaci\u00f3n \u00e1 s\u00faa resoluci\u00f3n non se poden empregar en p\u00e1xinas Web."}
{"id": "18696", "revid": "98629", "url": "https://gl.wikipedia.org/wiki?curid=18696", "title": "Louriz\u00e1n, Pontevedra", "text": "Santo Andr\u00e9 de Louriz\u00e1n \u00e9 unha parroquia do concello de Pontevedra. Segundo o IGE, en 2022 ti\u00f1a ti\u00f1a 2.935 habitantes (1.441 homes e 1.494 mulleres), repartidos en 17 entidades de poboaci\u00f3n.\nLinda ao norte con Salcedo e a r\u00eda de Pontevedra, ao sur con Salcedo e San Xi\u00e1n de Mar\u00edn, ao leste outra volta con Salcedo e ao oeste con San Xi\u00e1n de Mar\u00edn e a r\u00eda. A altura m\u00e1xima \u00e9 de 100 m. A costa \u00e9 recortada e os accidentes costeiros m\u00e1is salient\u00e1beis son as puntas da Laxe da Rache e Cabo de Praceres e as praias de Louriz\u00e1n e Pra\u00ed\u00f1a. Louriz\u00e1n dista catro quil\u00f3metros da capital do concello, coa que se comunica por medio da autov\u00eda PO-11 e a estrada PO-546.\nPatrimonio.\nAtop\u00e1ronse d\u00faas aras romanas adicadas ao deus Vestio Alonieco, e un relevo recollido no muro do recinto da igrexa cunha figura antropomorfa.\nO pazo de Louriz\u00e1n foi constru\u00eddo como lugar da veraneo da familia Montero R\u00edos, e no seu recinto constru\u00eduse un centro de investigaci\u00f3ns forestais. Tam\u00e9n destacan a igrexa da Nosa Se\u00f1ora dos Praceres (dese\u00f1ada a finais do s\u00e9culo XIX por Domingo Sesmero) e inaugurada en 1888 e a capela de Santo Andr\u00e9.\nNesta parroquia sit\u00faase o complexo Ence, formado pola maior planta produtora de pasta de papel da empresa Ence, (e da desaparecida planta electroqu\u00edmica de Elnosa constru\u00edda en 1957), altamente contaminante e condenada en reiteradas ocasi\u00f3ns por delitos medioambientais. Malia que por lei debe abandonar eses terreos, propiedade do estado, e que no ano 2018, a Asociaci\u00f3n Pola Defensa da R\u00eda procurou a s\u00faa marcha, unha sentenza de 2023 do Tribunal Supremo puxo fin ao proceso xudicial contra Ence pola pr\u00f3rroga da planta en Louriz\u00e1n.\nA festa patronal cel\u00e9brase o d\u00eda 30 de novembro (Santo Andr\u00e9). Tam\u00e9n se celebra a Nosa Se\u00f1ora dos Praceres, normalmente no mes de maio."}
{"id": "18697", "revid": "23204", "url": "https://gl.wikipedia.org/wiki?curid=18697", "title": "Peyo", "text": "Pierre Culliford, \"Peyo\", nado en Bruxelas o 26 de xu\u00f1o de 1928 e finado o 24 de decembro de 1992, foi un debuxante Belga.\nTraxectoria.\nEmpezou os seus estudos na academia belga de Belas Artes, abandon\u00e1ndoa \u00f3 cabo duns meses. Logo empezou a traballar nun estudio de animaci\u00f3n, onde co\u00f1ecer\u00eda a autores como Morris e Franquin. M\u00e1is tarde traballou para axencias de publicidade, ata que creou \u00f3 seu primeiro personaxe, Johan, \u00f3 que pronto lle buscou un compa\u00f1eiro, pasando a ser a serie de Johan e Pirluit. En 1958 aparece o \u00e1lbum \"A frauta de seis buratos\", no que aparec\u00edan por primeira vez os pitufos, como personaxes secundarios.\nO \u00e9xito instant\u00e1neo dos pitufos, e o traballo de Peyo nas s\u00faas versi\u00f3ns de animaci\u00f3n, merchandising etc. obrigaron co tempo a Peyo a abandonar \u00f3s seus outros personaxes, ata o punto de chegar a dicir que se sent\u00eda \"prisioneiro\" deles.\nEn 1992 morreu dun ataque \u00f3 coraz\u00f3n.\nObra.\nPersonaxes creados por Peyo:"}
{"id": "18698", "revid": "497", "url": "https://gl.wikipedia.org/wiki?curid=18698", "title": "Pierre Culliford", "text": ""}
{"id": "18699", "revid": "12452", "url": "https://gl.wikipedia.org/wiki?curid=18699", "title": "Pitufos", "text": ""}
{"id": "18700", "revid": "55340", "url": "https://gl.wikipedia.org/wiki?curid=18700", "title": "Les Schtroumpfs", "text": "Les Schtroumpfs (nome orixinal en franc\u00e9s, traducido a neerland\u00e9s como De Smurfen, ao castel\u00e1n como Los Pitufos, en ingl\u00e9s como The Smurfs e en portugu\u00e9s como Os Smurfs e Os Estrumpfos), son uns personaxes de banda dese\u00f1ada infantil creados no 1958 polo guionista e debuxante \"belga\" Pierre Culliford, popularmente co\u00f1ecido como Peyo (1928-1992).\nOs primeiros debuxos e libros de banda dese\u00f1ada cos personaxes en chegar a Galiza foron en castel\u00e1n, e o nome que se popularizou en galego \u00e9 \"pitufo\". O tradutor afirmou que o nome prov\u00e9n do personaxe tradicional catal\u00e1n Patufet (diminutivo de Patufo), un neno que leva unha barretina xigante. \nEstes seres lideraron, grazas \u00e1 difusi\u00f3n que lles deu os estudios Hanna-Barbera, unha serie americana de debuxos animados (\"The Smurfs\") que constaba de 425 episodios de 26 minutos.\nSon min\u00fasculas criaturas azuis que viven nos cogomelos dun bosque. Hai m\u00e1is de cen nomes de personaxes dos smurfs ou pitufos. A s\u00faa organizaci\u00f3n social \u00e9 semellante \u00e1 humana, pasada polo filtro dos contos cl\u00e1sicos infant\u00eds cunhas pinceladas cargadas de comicidade.\nO universo dos pitufos.\nEstas pequenas criaturas ficticias caracter\u00edzanse polo seu tama\u00f1o (tres maz\u00e1s de alto), a s\u00faa singular vestimenta (un pantal\u00f3n branco e un pucho con forma de calcet\u00edn) e pola cor azul da pel. Esta tonalidade decidiuse por exclusi\u00f3n: a encarnada era unha cor demasiado estridente, o amarelo indicaba infortunio e o verde confund\u00edase coa paisaxe.\nTodos visten igual, ag\u00e1s un, o maior de todos: Pap\u00e1 Pitufo, que o fai de vermello. Esta criatura de barba branca dirixe a aldea grazas aos seus co\u00f1ecementos intelectuais e m\u00e1xicos.\nEstes pequenos seres imaxinarios difer\u00e9ncianse por uns trazos sut\u00eds (unha pequena flor, unha tatuaxe, uns lentes...) que marcan a s\u00faa personalidade ou a s\u00faa profesi\u00f3n.\nAs historias dos pitufos transcorren na Idade Media, no medio dun bosque que non podemos situar xeograficamente. A espesura da follaxe xunto co tama\u00f1o diminuto das s\u00faas casi\u00f1as con forma de cogomelo conforman o acubillo perfecto para escapar dun bruxo perverso: Gargamel. El e o seu gato, Azrael, tratan de capturar os pequenos trasnos azuis porque contit\u00faen o ingrediente principal para obter ouro, ademais de supo\u00f1er a base da \"sopa de pitufos\", un lendario e saboroso prato.\nA linguaxe que empregan \u00e9 realmente sinxela: abonda con engadir a palabra \u201cpitufo\u201d a modo de prefixo, diante dos nomes; ou \u201cpitufar\u201d no caso dos verbos. S\u00f3 os falantes desta singular lingua, xunto cos cativos, poden descodificar as mensaxes.\nO nome.\nO nome orixinal \u00e9 franc\u00e9s: \"schtroumpf\", pronunciado de maneira semellante \u00e1 voz alem\u00e1 \"Strumpf\": /\u0283\u0281um.fe/, que significa \"pe\u00fago\".\nA maior\u00eda das linguas adaptaron esta voz \u00e1 s\u00faa fon\u00e9tica: \"sch\u00fclumpfe\", en alem\u00e1n; \"smurfen\", en holand\u00e9s, \"puffi\", en italiano; \"smerfy\", en polaco...\nA orixe da expresi\u00f3n castel\u00e1, \"pitufo\", hai que buscala na revista \"Strong\". Segundo relata Alf\u00f3ns Molin\u00e9, debemos remitirnos ao ano \"1969\", data no que foron publicados en castel\u00e1n por primeira vez, cando un dos seus redactores, Miguel Agust\u00ed, matinaba na adaptaci\u00f3n do nome orixinal ao espa\u00f1ol. Este catal\u00e1n de nacemento botou man do nome dos personaxes dunha co\u00f1ecida revista infantil, \"Cavall fort\" da Espa\u00f1a de entre guerras: \"os Patufets\". S\u00f3 foi necesario facer unha sinxela derivaci\u00f3n para obter o novo termo. En galego calcouse directamente a voz empregada polo espa\u00f1ol.\nEn catal\u00e1n o nome orixinal que reciben os trasnos aos que nos referimos \u00e9 o de \"Barrufets\". Non \u00e9 unha voz inventada por ning\u00fan narrador; tr\u00e1tase dun personaxe emblem\u00e1tico do folclore catal\u00e1n que significa \"dia\u00f1o\".\nEn vasco denominouse \"pitufuak\" e, m\u00e1is adiante, \"pottokiak\", por comparaci\u00f3n co tama\u00f1o duns pequenos ponis propios da zona.\nOs personaxes.\nOs personaxes son planos e arquet\u00edpicos, non evolucionan ao longo das historias. Cada un adopta un rol diferente no conxunto (son personaxes \u2013 funci\u00f3n en termos de narrativa). Cada pitufo ten unha personalidade extravagante, destacando Cachirulo, Lamb\u00f3n (o coci\u00f1eiro), Fachendoso, Argall\u00e1n (cos seus regalos explosivos que sempre erran), Granxeiro, Sabido e o antes mencionado Pap\u00e1 Pitufo. Ademais, nas \u00faltimas temporadas aparecen 3 pitufos pequenos, e o Av\u00f3 Pitufo (vestido de amarelo).\nNa pequena aldea habitan m\u00e1is dunha centena de individuos, pero s\u00f3 uns poucos deles son recorrentes ao longo da serie.\nOs m\u00e1is co\u00f1ecidos son Azrael, Gargamel, O Gran Pitufo (posteriormente, na serie animada, Pap\u00e1 Pitufo) e Pitufi\u00f1a.\nX\u00e9nese.\nO 23 de outubro de 1958 os pitufos fixeron a s\u00faa primeira aparici\u00f3n na tira de Johan e Pirluit, do xornal \"Le Journal de Spiron\", no que o seu creador traballaba como ilustrador. O protagonistas principais desta historia eran dous mozos cuxas peripecias transcorr\u00edan na Europa da idade medieval.\nNo episodio \"A frauta dos seis buracos\" (renomeada nunha edici\u00f3n posterior como \"A frauta dos pitufos\"), Pirluit demostra ser un frautista nefasto. A s\u00faa pouca destreza co instrumento incomoda aos habitantes do castelo. A trav\u00e9s dun comerciante, o rapaz consegue unha frauta con seis orificios. Tr\u00e1tase dunha frauta m\u00e1xica, que desprende un son que conquista \u00e1 xente do lugar. Tras investigar a s\u00faa investigar a s\u00faa procedencia, os dous rapaces chegan \u00e1 conclusi\u00f3n de que os pitufos son os creadores do singular obxecto.\nOs ananos azuis reaparecer\u00e1n ata tres veces m\u00e1is antes de obteren a s\u00faa propia mini- historieta na revista \"Spirou\" no ano 1959. A partir deste momento os pitufos deixan de ser uns personaxes secundarios e comezan a adquirir os seus trazos definitorios.\nA boa acollida das aventuras levou a Peyo a centrarse na creaci\u00f3n de m\u00e1is historietas. O mercado respondeu favorablemente e axi\u00f1a comezou a medrar un poderoso mercado de produtos derivados.\n1959 aparec\u00edan nove filmes (de trece minutos de duraci\u00f3n) realizados polos Studios TV Animation Dupuis.\nNa d\u00e9cada dos 70 os pitufos debutaron no cinema. A pel\u00edcula, \"A frauta dos pitufos\", a\u00ednda popularizou m\u00e1is \u00e1s figuri\u00f1as azuis. A banda sonora da obra cinematogr\u00e1fica, composta por Michael Legrand (co\u00f1ecido como Pai Abraham) divulgouse con rapidez por Europa . O personaxe do Pai Abraham, home afable que se distingu\u00eda pola s\u00faa barba branca e a s\u00faa vestimenta moura, vai quedar ligado definitivamente aos pitufos. \u00c9 as\u00ed que o habitual sexa que nos numerosos programas televisivos europeos uns e outros aparezan cantando xuntos.\nNo 1981 o d\u00fao Hanna_Barbera mercou un pitufo de peluche para un dos seus netos. Fascinados polas pequenas personaxes pux\u00e9ronse en contacto con Peyo para crear unha serie de debuxos animados e difundilos a trav\u00e9s da NBC. Produc\u00edronse un total de 256 cap\u00edtulos, que ser\u00edan diferidos en 30 pa\u00edses diferentes. Daquela, os pitufos acadaron a fama mundial e a acollida de numerosos premios.\nO tema musical que hoxe se co\u00f1ece foi producido por Hanna-Barbera. Comeza cunhas mestura de Scheherazada e contin\u00faa co primeiro movemento da Oitava Sinfon\u00eda de Franz Schubert (\"Inconclusa\").\nEn Espa\u00f1a esta serie de debuxos animados emitiuse por primeira vez a trav\u00e9s de Televisi\u00f3n Espa\u00f1ola (1983- 1984), para ser logo difundida nas diferentes canles televisivas de car\u00e1cter auton\u00f3mico.\nNa d\u00e9cada dos 80 fix\u00e9ronse tremendamente populares grazas \u00e1 s\u00faa difusi\u00f3n no medio televisivo e \u00e1 publicaci\u00f3n das vi\u00f1etas na Editorial Bruguera. Esta empresa deixou sa\u00edr \u00e1 luz emocionantes cap\u00edtulos na revista \"Pulgarcito\" e \"Ol\u00e9\". No en tanto, \"Planteta Agostini\" recompilounas en tapa dura no 2007\nActualidade.\nMedio s\u00e9culo despois do seu nacemento, estes ananos azuis seguen hoxe vixentes e xerando cuantiosos ingresos. Coincidindo co quincuax\u00e9simo aniversario, Columbia e Sony estrearon, en Galiza o 29 de xullo de 2011, un filme de animaci\u00f3n 3D \"The Smurfs\" (en Galiza en castel\u00e1n: \"Los Pitufos\"). Os pitufos f\u00edlmicos combinaron a animaci\u00f3n coa tecnolox\u00eda GCI xerada por ordenador.\nEn 2013 estreouse unha secuela da mesma."}
{"id": "18701", "revid": "101", "url": "https://gl.wikipedia.org/wiki?curid=18701", "title": "Cabo Estai", "text": ""}
{"id": "18703", "revid": "1987", "url": "https://gl.wikipedia.org/wiki?curid=18703", "title": "Ken Akamatsu", "text": "Ken Akamatsu (\u8d64\u677e\u5065, \"Akamatsu Ken\") \u00e9 un historietista xapon\u00e9s (mangaka), nado o 5 de xullo de 1968 en Kanagawa. Mide 1,68 m e pesa 50\u00a0kg. Suspendeu en d\u00faas ocasi\u00f3ns o exame de acceso \u00e1 Universidade de Toquio na secci\u00f3n de estudos audiovisuais e acabou estudando literatura na Universidade de Ch\u016b\u014d.\nIgual que moitos debuxantes xaponeses, comezou debuxando d\u014djinshi para o Comiket, baixo o pseud\u00f3nimo de Awa Mizuno (\u6c34\u91ce\u4e9c\u548c, \"Mizuno Awa\"), e posteriormente meteuse no manga comercial. \"Love Hina\" foi o manga co que se deu a co\u00f1ecer \u00f3 mundo, a\u00ednda que anteriormente debuxara \"AI Ga Tomaranai\" e \"Always My Santa\".\nA maior parte das s\u00faas obras te\u00f1en escenas ecchi e, concretamente, \"Love Hina\" e \"Magister Negi Magi\" p\u00f3dense considerar \"harem manga\", pois o protagonista \u00e9 un rapaz rodeado de rapazas.\nAkamatsu reco\u00f1ece que o seu personaxe predilecto de \"Love Hina\" \u00e9 Motoko Aoyama. Mide 1,75 m e poder\u00eda pasar por modelo. A primeira vista \u00e9 forte, pero div\u00edrteo debuxala porque tam\u00e9n ten unha parte sensible e \u00e1s veces rompe a chorar."}
{"id": "18704", "revid": "23204", "url": "https://gl.wikipedia.org/wiki?curid=18704", "title": "Albert Uderzo", "text": "Albert Uderzo, nado en Fismes o 25 de abril de 1927 e finado en Neuilly-sur-Seine o 24 de marzo de 2020, foi un debuxante e, posteriormente, guionista de historietas franc\u00e9s. A s\u00faa serie de maior sona \u00e9 \"Ast\u00e9rix\", creada en 1959 co guionista Ren\u00e9 Goscinny.\nTraxectoria.\nUderzo naceu en Normand\u00eda, ao pouco de trasladarse al\u00ed os seus pais dende Italia. Tomou o seu nome do pobo italiano de Oderzo (anteriormente chamado Uderzo), de onde proced\u00eda a s\u00faa familia. De neno so\u00f1aba con converterse en mec\u00e1nico de avi\u00f3ns, malia o seu talento art\u00edstico a moi curta idade. Naceu dalt\u00f3nico, e con dous dedos extra, que lle foron extirpados cirurxicamente. A s\u00faa vista mellorou moito dende ent\u00f3n.\nDurante a segunda guerra mundial, o mozo Uderzo abandonou Par\u00eds e pasou un ano na Breta\u00f1a, ao oeste de Francia, traballando nunha granxa e axudando co negocio de mobles do seu pai. Moitos anos despois, cando Goscinny deixou a decisi\u00f3n de situar a aldea de Ast\u00e9rix nas s\u00faas mans, Uderzo elixiu rapidamente Breta\u00f1a.\nTrala guerra, iniciou unha exitosa carreira como debuxante en Par\u00eds, creando personaxes como Flamberge e Clopinard, un homi\u00f1o dunha soa perna que sempre triunfa contra todo progn\u00f3stico. Entre 1947 e 1948 crea outros c\u00f3mics, como Belloy e Arys Buck. En 1950, debuxou varios episodios do personaxe de orixe brit\u00e1nica Capit\u00e1n Marvel Jr. para a revista \"Bravo!\".\nCon Goscinny.\nTras uns cantos anos doutras creaci\u00f3ns e viaxes, co\u00f1eceu a Ren\u00e9 Goscinny en 1951, fac\u00e9ndose amigos rapidamente, e decidindo colaborar xuntos na nova oficina parisiense da compa\u00f1\u00eda belga World Press en 1952. A s\u00faa primeira creaci\u00f3n foi Jehan Pistolet. En 1958 comezan o seu traballo en Oumpah-pah (que durar\u00eda ata 1962), as\u00ed como algunhas outras series. En 1959 Goscinny e Uderzo conv\u00e9rtense en editor e director art\u00edstico, respectivamente, da nova revista \"Pilote\", dirixida a nenos maiores. No primeiro n\u00famero aparec\u00eda por primeira vez Ast\u00e9rix no mercado franc\u00e9s, sendo un inmediato \u00e9xito.\nInicialmente tr\u00e1tase dun serial m\u00e1is dentro de Pilote, pero en 1961 publicouse o primeiro \u00e1lbum aut\u00f3nomo, \"Ast\u00e9rix o Galo\". Para 1967, o c\u00f3mic f\u00edxose tan popular que os seus autores decidiron dedicarse en exclusiva a el, producindo uns dous \u00e1lbums ao ano. Trala morte de Goscinny en 1977, Uderzo f\u00edxose cargo ademais do gui\u00f3n, o que fixo que a produci\u00f3n se fixese moito m\u00e1is lenta, aproximadamente un \u00e1lbum cada catro anos. Malia iso, os cr\u00e9ditos de cuberta seguen declarando os novos \u00e1lbums como obra de \"Goscinny e Uderzo\".\nPol\u00e9mica con Unix.\nA editorial propiedade de Uderzo, Les \u00c9ditions Albert Ren\u00e9, denunciou ante a xustiza alem\u00e1 o uso por parte de certas compa\u00f1\u00edas inform\u00e1ticas de nomes terminados en \"ix\" (habitual en compa\u00f1\u00edas que traballan con variantes de Unix), xa que consideraban que estaban danando as s\u00faas marcas \"Ast\u00e9rix\" e \"Ob\u00e9lix\" (versi\u00f3n dunha das empresas demandadas)."}
{"id": "18705", "revid": "5863", "url": "https://gl.wikipedia.org/wiki?curid=18705", "title": "Ren\u00e9 Goscinny", "text": "Ren\u00e9 Goscinny, nado en Par\u00eds o 14 de agosto de 1926 e finado o 5 de novembro de 1977, foi un guionista de historietas.\nTraxectoria.\nFoi director da revista \"Pilote\". Traballou xunto a Morris nas tiras de \"Lucky Luke\" (1955-1973); posteriormente creou xunto \u00f3 debuxante Semp\u00e9 \"O Nicolasi\u00f1o\" (1960-1964) e con Jean Tabary o personaxe de \"Iznogoud\" (1962-1977) e \"Les dingodossiers\" (1965-1967) con Gotlib.\nA s\u00faa creaci\u00f3n de maior \u00e9xito foron as aventuras de Ast\u00e9rix xunto \u00f3 debuxante Albert Uderzo en \"Pilote\" (1959). C\u00f3 mesmo colaborador creou o personaxe de \"Oumpah-Pah\" (1958-1962), pero non tivo excesivo \u00e9xito.\nGoscinny \u00e9 un dos autores franceses de maior \u00e9xito en todo o mundo, con m\u00e1is de 500 mill\u00f3ns de \u00e1lbums e libros vendidos, traducidos a varios idiomas."}
{"id": "18709", "revid": "98629", "url": "https://gl.wikipedia.org/wiki?curid=18709", "title": "Marcel Gotlib", "text": "Marcel Gotlib, ou simplemente Gotlib, seud\u00f3nimo do historietista franc\u00e9s Marcel Gotlieb, nado en Par\u00eds en 1934.\nGotlib \u00e9 fillo de emigrantes xudeus h\u00fangaros. Pasou parte da s\u00faa infancia nun orfanato e comezou a debuxar na adolescencia. Estudou debuxo publicitario na escola de Artes e Oficios da capital francesa, e en 1959 publicou os seus primeiros traballos como ilustrador. Traballou nas revistas \"Record\" e \"Pilote\", e foi cofundador de \"L'\u00c9cho des Savanes\" (con Nikita Mandryka e Claire Bret\u00e9cher) e da importante \"Fluide Glacial\". En 1991 recibiu o gran premio do Festival de Banda Dese\u00f1ada de Angoul\u00eame. \u00c9 un dos historietistas europeos de maior renome. O seu personaxe m\u00e1is co\u00f1ecido \u00e9 Gai-Luron, e tam\u00e9n son c\u00e9lebres as s\u00faas historietas curtas, agrupadas na serie \"Rubrique-\u00e0-Brac\".\nGotlib fai un c\u00f3mic provocador, de car\u00e1cter humor\u00edstico, cun debuxo detallista que descomp\u00f3n e amplifica os movementos dos protagonistas (o que deu en chamarse \"debuxo excesivo\")."}
{"id": "18710", "revid": "197", "url": "https://gl.wikipedia.org/wiki?curid=18710", "title": "Pilote", "text": "Pilote foi unha revista de historietas francesa, fundada por Ren\u00e9 Goscinny o 29 de outubro de 1959, na que foron publicados cl\u00e1sicos intemporais como \"Ast\u00e9rix\", \"O Tenente Blueberry\" ou \"Val\u00e9rian, axente espazo-temporal\". Tralo maio do 1968, integrou unha secci\u00f3n de humor de actualidade, con traballos de Reiser ou Gotlib, e historietas m\u00e1is adultas, como \"Les 6 Voyages de Lone Sloane\" de Philippe Druillet ou a serie \"Lendas de hoxe\" de Pierre Christin e Enki Bilal.\nFoi de aparici\u00f3n semanal na s\u00faa orixe (1959) e mensual a partir de xu\u00f1o de 1974. \"Pilote\" pechou en 1989."}
{"id": "18711", "revid": "497", "url": "https://gl.wikipedia.org/wiki?curid=18711", "title": "Gotlib", "text": ""}
{"id": "18712", "revid": "85894", "url": "https://gl.wikipedia.org/wiki?curid=18712", "title": "Bares, Ma\u00f1\u00f3n", "text": "Santa Mar\u00eda de Bares \u00e9 unha parroquia do concello de Ma\u00f1\u00f3n situada no extremo esquerdo da r\u00eda do Sor. No ano 2011 ti\u00f1a 197 habitantes.\nO extremo desta pen\u00ednsula ch\u00e1mase a Estaca de Bares. Na Estaca hai un parque e\u00f3lico, precisamente nunha localizaci\u00f3n na que eran abondosos, noutrora, os mu\u00ed\u00f1os de vento e as aceas. O Sem\u00e1foro de Bares serviu de axuda \u00e1 navegaci\u00f3n durante varios s\u00e9culos e foi levantado a petici\u00f3n dos ingleses.\nHistoria.\nO porto de Bares aparece citado por primeira vez o ano 916 nun documento do rei Ordo\u00f1o II, quen concedeu o se\u00f1or\u00edo da Vila de Bares e un mosteiro sito na parroquia de Mogor ao bispo de Mondo\u00f1edo Sabarico II. Pero a s\u00faa existencia como vila e como porto se remonta a moitos s\u00e9culos antes. Atop\u00e1ronse moedas fenicias, \"t\u00e9gulas\", \u00e1nforas e unha necr\u00f3pole romana. Atop\u00e1ronse tam\u00e9n varias m\u00e1moas.\nO peirao do porto de Bares, unha gran construci\u00f3n de grandes pelouros co\u00f1ecida co nome do Co\u00eddo, pode considerarse o porto m\u00e1is antigo dos co\u00f1ecidos no noroeste da Pen\u00ednsula Ib\u00e9rica, talvez de orixe fenicia. Moitos expertos, inclu\u00edndo Federico Maci\u00f1eira e Fernando Alonso Romero, asign\u00e1ronlle unha cronolox\u00eda pre ou protohist\u00f3rica, tendo en conta os frecuentes e importantes achados efectuados neste lugar. Unha teor\u00eda alternativa \u00e9 a de que \u00e9 se remonta ao s\u00e9culo XIII ou XIV, cando se xeneralizou a caza da balea no litoral cant\u00e1brico, e Bares converteuse nun porto refuxio para os barcos baleeiros.\nQuedan os restos dunha base do Ex\u00e9rcito dos Estados Unidos, pertencente ao sistema LORAN para control das comunicaci\u00f3ns a\u00e9reas. Foi abandonada no ano 1991 trala ca\u00edda do pano de aceiro e a reduci\u00f3n de gastos militares dos Estados Unidos.\nNo alto do monte de Bares hai unha garita de pedra que entraba en comunicaci\u00f3n con outras d\u00faas en Espasante e no alto do Ortegal, cumprindo unha misi\u00f3n de vixilancia do territorio. A s\u00faa orixe est\u00edmase no s\u00e9culo XVIII."}
{"id": "18715", "revid": "89787", "url": "https://gl.wikipedia.org/wiki?curid=18715", "title": "Windows Vista", "text": "Microsoft Windows Vista \u00e9 a versi\u00f3n do sistema operativo Windows que sucede a Windows XP. Durante o seu desenvolvemento foi co\u00f1ecido como Windows Longhorn. Foi lanzado o 30 de novembro de 2006 para o mundo empresarial a trav\u00e9s de licenzas Open, mentres que o resto das versi\u00f3ns empaquetadas para o usuario final sa\u00edron \u00e1 venda o 30 de xaneiro de 2007.\nCaracter\u00edsticas.\nRequisitos m\u00ednimos.\nOs requisitos m\u00ednimos divid\u00eddense en dous: os necesarios para executar Windows Vista sen Aero (Home Basic e Starter, o que require \"un Windows Vista Capable PC\") e os necesarios para executalo en toda a s\u00faa potencia (Home Premium, Ultimate, un \"Windows Vista Premium Ready PC\"). A lista de especificac\u00f3ns necesarias \u00e9:\nCambios con respecto a Windows XP.\nAlgunhas das melloras amplamente anunciadas son:\nAspecto.\nWindows Vista incorpora varios cambios importantes en canto \u00e1 aparencia do sistema. Por unha banda Vista incorpora unha nova interface chamada \"Aero\" que incorpora caracter\u00edsticas como a semi-transparencia das fiestras, o que permite ver o que hai detr\u00e1s delas.\nOutra novidade son as melloras en canto \u00e1 navegaci\u00f3n entre as fiestras a cal facil\u00edtase debido a novas caracter\u00edsticas como o \"flip 3D\", o cal mediante a combinaci\u00f3n das teclas Windows-Tab permite ter unha vista 3D das fiestras, a vella combinaci\u00f3n de teclas Alt-Tab agora mostra un vista en miniatura das fiestras que tam\u00e9n se pode apreciar cando o rato pasa por enriba do bot\u00f3n dunha fiestra minimizada na barra de tarefas.\nDoutra banda vista tam\u00e9n incorpora iconas m\u00e1is grandes, facilitando o traballo co sistema debido a que as altas resoluci\u00f3ns das pantallas fan que estes se vexan moi pequenos.\nA interface \"Aero\" s\u00f3 est\u00e1 presente nas versi\u00f3ns \"Business\", \"Home Premium\" e \"Ultimate\".\nSeguridade.\nA\u00ednda que segundo Microsoft o \"Vista\" \u00e9 o Windows \"m\u00e1is seguro\", detect\u00e1ronse alg\u00fans fallos de seguridade, e incluso, a compa\u00f1\u00eda de antivirus Trend Micro chegou a dicir que certos crackers est\u00e1n vendendo exploits.\nTam\u00e9n publicouse nun foro en ruso o c\u00f3digo dun exploit de aumento de privilexios. T\u00f3dalas versi\u00f3ns de Windows resultan afectadas, inclu\u00edndo Windows Vista.\nOutra debilidade atopada foi un fallo no sistema de reco\u00f1ecemento de voz co\u00f1ecido como \"shout hacking\".\nEdici\u00f3ns.\nO 26 de febreiro de 2006, a compa\u00f1\u00eda Microsoft anunciou que o Windows Vista incl\u00fae 6 edici\u00f3ns.Todas as versi\u00f3ns est\u00e1n dispo\u00f1ibles para arquitecturas (procesadores) de 32 e 64 bits, f\u00f3ra de Microsoft Windows Vista Starter Edition que s\u00f3 estar\u00e1 dispo\u00f1ible en 32 bits, xa que \u00e9 unha edici\u00f3n de menores prestaci\u00f3ns.\nMicrosoft Windows Vista Home Basic.\nParecido ao \"Windows XP Home Edition\". Non incl\u00fae \"Aero Glass\" con efectos transl\u00facidos.\nSoportar\u00e1 8 GB de RAM.\nMicrosoft Windows Vista Home Premium.\nSimilar ao Windows XP Media Center Edition. Incl\u00fae ademais de todo o contido no Home Basic o seguinte: o Media Center e soporte para Tablet PC, HDTV e ata 16 GB de memoria RAM. Implementar\u00e1 melloras como a gravaci\u00f3n directa de DVD, un Movie Maker con compatibilidade de HD \"High Definition\", a s\u00faa interface xa incorpora o \"Aero Glass\" e o \"Mobility Center\" para usuarios de computadoras port\u00e1tiles.\nMicrosoft Windows Vista Business.\nEquivalente ao Windows XP Profesional. Non incl\u00fae caracter\u00edsticas do Media Center Edition. Ofrece ferramentas m\u00e1is orientadas cara aos negocios, soporte para Tablet PC ademais de soporte de Fax, servidor web IIS, ata 128 GB. Escritorio Remoto, Backup de Arquivos e unha funci\u00f3n chamada \"Complete PC\" que copia espellos do Disco Duro, Tam\u00e9n contar\u00e1 con \"Mobility Center\" para usuarios de computadoras port\u00e1tiles..\nMicrosoft Windows Vista Enterprise.\nBaseado na anterior versi\u00f3n (Microsoft Windows Vista Business). Ten todo o do anterior, m\u00e1is Virtual PC, interface multiling\u00fce, e poder\u00e1 soportar aplicaci\u00f3ns UNIX. Non se vender\u00e1 a trav\u00e9s dos medios tradicionais de venda, s\u00f3 por licenza OPEN.\nCaracter\u00edsticas que engade respecto da versi\u00f3n business:\nMicrosoft Windows Vista Ultimate.\nCombina todas as caracter\u00edsticas do Home Premium xunto coas do Business. Como as versi\u00f3ns para o mercado profesional, \u00e9 unha versi\u00f3n de Windows Vista \"sen compromisos\" e conter\u00e1 todo o que Microsoft Windows Vista ten que ofrecer para usarse en casa ou na Oficina. Como novidade, \u00fanica e exclusiva nesta versi\u00f3n esta \"DreamScene\", s\u00f3 dispo\u00f1ible para usuarios da \u00faltima versi\u00f3n do Ultimate, consiste nun fondo de escritorio (wallpaper) animado que incrementa a experiencia visual do XO. Tam\u00e9n est\u00e1n os demais \"Extras de Windows Vista Ultimate\", que incl\u00faen un xogo (Hold 'Em Poker Game) e melloras para o sitema de proteccion de disco duro presente nesta versi\u00f3n (BitLocker and EFS Enhancements). Todas os extras desc\u00e1rganse desde o men\u00fa \"Extras de Windows Vista Ultimate\" ou desde \"Windows Update\""}
{"id": "18717", "revid": "2074", "url": "https://gl.wikipedia.org/wiki?curid=18717", "title": "Apple", "text": ""}
{"id": "18722", "revid": "65337", "url": "https://gl.wikipedia.org/wiki?curid=18722", "title": "Modelos autorregresivos integrados de medias m\u00f3biles", "text": "En estat\u00edstica, un modelo autorrregresivo integrado de medias m\u00f3biles (ARIMA) \u00e9 unha xeneralizaci\u00f3n dun modelo autorregresivo de media m\u00f3bil (ARMA). Estes modelos ax\u00fastanse a datos de series temporales para entender mellor os datos ou para predicir puntos futuros da serie. O modelo ad\u00f3itase describir como un modelo ARIMA (\"p\",\"d\",\"q\") onde \"p\", \"d\" e \"q\" son enteiros iguales ou maiores que cero e fan referencia \u00e1 orde das partes autorregresiva, integrada e de medias m\u00f3biles do modelo, respectivamente.\nDada unha serie temporal de datos \"X\"\"t\" (onde \"t\" \u00e9 un valor enteiro e \"X\"\"t\" son n\u00fameros reales) ent\u00f3n o modelo ARMA(\"p\",\"q\") v\u00e9n dado por\nonde \"L\" \u00e9 o operador retardo, os \u03c6\"i\" son os par\u00e1metros da parte autorregresiva do modelo, os \u03b8\"i\" son os par\u00e1metros da parte de medias m\u00f3biles e os \u03b5\"t\" son termos de error. Os termos de error \u03b5t as\u00famese que son xeralmente variables iid mostreadas dunha distribuci\u00f3n normal con media cero: \u03b5t ~ N(0,\u03c32) onde \u03c32 \u00e9 a varianza.\nO modelo ARMA xeneral\u00edzase engadindo un par\u00e1metro \"d\" para crear o modelo ARIMA (\"p\", \"d\", \"q\")\nonde \"d\" \u00e9 un enteiro positivo (se \"d\" \u00e9 cero ent\u00f3n o modelo \u00e9 equivalente a un modelo ARMA). Debe terse en conta que non t\u00f3dalas combinaci\u00f3ns de par\u00e1metros producen modelos con comportamento correcto. En particular, se o modelo ase quere que sexa estacionario os par\u00e1metros deber\u00e1n cumprir certas condici\u00f3ns.\nAlg\u00fans casos especiais do modelo ded\u00facense de xeito natural. Por exemplo, un modelo ARIMA(0,1,0) v\u00e9n dado por:\no cal \u00e9 un simple cami\u00f1o aleatorio.\n\u00dasanse moitas variaci\u00f3ns do modelo ARIMA. Por exemplo, se se usan varias series temporais, \"X\"\"t\" p\u00f3dense considerar como vectores, e ent\u00f3n un modelo VARIMA pode ser m\u00e1is apropiado. Outro exemplo, supo\u00f1amos o volume de tr\u00e1fico dunha estrada. Os fins de semana te\u00f1en un comportamento claramente diferenciado dos d\u00edas de semana. Neste caso consid\u00e9rase que \u00e9 mellor utilizar un modelo SARIMA (ARIMA estacional) que incrementar a orde das partes AR e MA do modelo. Se se sospeita que a serie temporal cont\u00e9n dependencia \u00f3 longo do tempo, ent\u00f3n o par\u00e1metro \"d\" debe substitu\u00edrse por valores non enteiros nun modelo fraccional ARIMA (FARIMA, ou tam\u00e9n chamado ARFIMA)."}
{"id": "18724", "revid": "89787", "url": "https://gl.wikipedia.org/wiki?curid=18724", "title": "Blind Guardian", "text": "Blind Guardian \u00e9 un grupo alem\u00e1n de speed metal, formado en 1988. Co\u00f1ecido sobor de todo polas letras \u00e9picas das s\u00faas canci\u00f3ns, en particular en torno \u00f3 ciclo art\u00farico, as cruzadas e \u00e1 obra de Tolkien.\nO grupo est\u00e1 considerado como un dos primeiros e m\u00e1is influentes do power metal e o speed metal, formando parte da escena alem\u00e1 do heavy/speed/power metal aparecida a mediados dos 80, na que tam\u00e9n se incl\u00fae a bandas coma Helloween, Running Wild, Accept, Grave Digger, Sinner ou Rage."}
{"id": "18726", "revid": "89787", "url": "https://gl.wikipedia.org/wiki?curid=18726", "title": "Shiatsu", "text": "O shiatsu (kanji: \u6307\u5727; hiragana: \u3057\u3042\u3064, do xapon\u00e9s \"xi\", dedo, e \"atsu\", presi\u00f3n; presi\u00f3n cos dedos) \u00e9 un tipo de medicina alternativa creada no s\u00e9culo XX por Tokujir\u014d Namikoshi (1905-2000) no Xap\u00f3n. Non hai ningunha evidencia da s\u00faa efectividade.\nHai d\u00faas escolas principais de shiatsu. Unha que se basea na teor\u00eda anat\u00f3mica e fisiol\u00f3xica occidental, e outra que se basea na medicina tradicional chinesa. O shiatsu est\u00e1 regulado como terapia m\u00e9dica no Xap\u00f3n (polo Ministerio de Sa\u00fade e Benestar Social), e noutros pa\u00edses por diversos \u00f3rganos de goberno creados polos profesionais desta especialidade.\nO shiatsu \u00e9 unha pr\u00e1ctica en evoluci\u00f3n, e os seus estilos diversos incorporan (en diferentes graos) os aspectos da masaxe tradicional xaponesa, a medicina tradicional chinesa, e a anatom\u00eda e a fisiolox\u00eda occidentais."}
{"id": "18727", "revid": "1576", "url": "https://gl.wikipedia.org/wiki?curid=18727", "title": "Magnitude absoluta", "text": "A magnitude absoluta \u00e9 unha expresi\u00f3n usada en astronom\u00eda para referirse \u00e1 magnitude aparente que ter\u00eda unha estrela se estivese situada a dez parsecs de distancia do punto de vista.\nEn efecto, non todas as estrelas te\u00f1en o mesmo brillo. Para poder ordenar o seu brillo estableceuse primeiramente a relaci\u00f3n emp\u00edrica da magnitude aparente ou relativa, na que as estrelas m\u00e1is brillantes te\u00f1en magnitudes m\u00e1is pequenas. Deste xeito, unha estrela moi brillante ter\u00eda magnitude 0 ou 1, e unha estrela moi d\u00e9bil, case inapreciable a simple vista ter\u00eda magnitude 6.\nComo non t\u00f3dalas estrelas est\u00e1n \u00e1 mesma distancia e o seu brillo depende fortemente da s\u00faa proximidade \u00e1 Terra, estableceuse unha distancia est\u00e1ndar para poder comparar o brillo de todas. Esta distancia \u00e9 o parsec, que son aproximadamente 3,26 anos luz. Pois ben, na magnitude absoluta t\u00f3mase como distancia de referencia 10 parsecs e as\u00ed p\u00f3dese comparar obxectivamente o brillo das estrelas."}
{"id": "18734", "revid": "1505", "url": "https://gl.wikipedia.org/wiki?curid=18734", "title": "Mosaic", "text": "Mosaic foi o segundo navegador web gr\u00e1fico, dese\u00f1ado por un equipo dirixido por Marc Andreessen no National Center for Supercomputing Applications (NCSA) para o X Window System de UNIX. A versi\u00f3n 1.0 sa\u00edu o 22 de abril de 1993. A versi\u00f3n 2.0 sa\u00edu en decembro de 1993 xunto \u00e1s versi\u00f3ns 1.0 para Apple Macintosh e Windows. Oficialmente deixou de desenvolverse o 7 de xaneiro de 1997.\nMosaic tivo un \u00e9xito r\u00e1pido pola s\u00faa interface gr\u00e1fica, pola s\u00faa facilidade de uso centrado no uso do rato e a utilizaci\u00f3n de gr\u00e1ficos e bot\u00f3ns para as funci\u00f3ns."}
{"id": "18735", "revid": "1131", "url": "https://gl.wikipedia.org/wiki?curid=18735", "title": "Duxame, Vila de Cruces", "text": "San Miguel de Duxame \u00e9 unha parroquia do concello de Vila de Cruces. Segundo o IGE en 2012 ti\u00f1a 66 habitantes (36 mulleres e 30 homes), distribu\u00eddos en 3 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 97 habitantes.\nXeograf\u00eda.\nEst\u00e1 situada ao N-NW da capital, cunha orograf\u00eda relativamente plana con lixeira inclinaci\u00f3n orientada ao sur.\nPatrimonio.\nIgrexa.\nData do s\u00e9culo XVIII. A planta e unha cruz grega dunha soa nave e d\u00faas \u00e1bsidas. A cuberta e unha b\u00f3veda de can\u00f3n. A porta principal est\u00e1 formada a base de arquivoltas t\u00f3ricas en medio punto peraltado. A torre do campanario \u00e9 de tres corpos, e o presbiterio est\u00e1 debaixo dunha b\u00f3veda de can\u00f3n que apoia nun arco de medio punto peraltado.\nA igrexa foi unha doaz\u00f3n de Domingo Antonio Otero Berm\u00fadez de Soutomaior nado na casa grande de Duxame e nese momento alguacil da cidade de Manila. Tam\u00e9n foi doada por esta familia a imaxe do San Miguel feito en marfil e desaparecido no 1977.\nArquitectura civil.\nDuxame conta cun pazo procedente dos Otero, co\u00f1ecido como Casa de Outeiro ou Casa Grande de Duxame.\nLigaz\u00f3n de Duxame co apelido Otero.\nAlgunhas polas dos Otero pasaron a Galicia, onde formaron as casas solariegas en Duxame, Vista Alegre (concello de Vilagarc\u00eda de Arousa), Cedeira, San Sim\u00f3n de Cacheiras, Palmeira e Santa Mar\u00eda de Reboreda. Outras polas desta li\u00f1axe estend\u00e9ronse pola Arxentina e o Novo Reino de Granada (Colombia), deste \u00faltimo destaca Blas de Otero, capit\u00e1n de Milicias de Magangu\u00e9; e Andr\u00e9s de Otero y Noya, fillo do anterior, que foi rexedor, correxedor e alcalde de Santaf\u00e9 de Bogot\u00e1, e que posu\u00edu unha importante fortuna, sendo voz com\u00fan que gardaba nun armario 200.000 pesos en onzas."}
{"id": "18736", "revid": "98629", "url": "https://gl.wikipedia.org/wiki?curid=18736", "title": "Familia l\u00e9xica", "text": "Unha familia l\u00e9xica \u00e9 un conxunto de palabras que presentan o mesmo lexema.\nHai dous tipos de familias l\u00e9xicas:"}
{"id": "18737", "revid": "6353847", "url": "https://gl.wikipedia.org/wiki?curid=18737", "title": "Exclamaci\u00f3n", "text": "Unha exclamaci\u00f3n \u00e9 un voc\u00e1bulo ou secuencia ling\u00fc\u00edstica que manifesta emoci\u00f3n, sorpresa ou \u00e1nimo. Tam\u00e9n pode ser unha figura ret\u00f3rica na cal se expresa de forma exclamativa un sentimento ou idea (v\u00e9xase exclamaci\u00f3n ret\u00f3rica). Por outra banda, \u00e1s veces f\u00e1lase de exclamaci\u00f3n como signo de exclamaci\u00f3n.\nUso dos signos exclamativos.\nEmpr\u00e9gase nas oraci\u00f3ns exclamativas e exhortativas. Hai d\u00faas alternativas:"}
{"id": "18739", "revid": "23204", "url": "https://gl.wikipedia.org/wiki?curid=18739", "title": "Distribuci\u00f3n normal", "text": "\\; \\exp\\left(-\\frac{\\left(x-\\mu\\right)^2}{2\\sigma^2} \\right) \\!&lt;/math&gt;|\n cdf =formula_1|\n media =formula_2|\n mediana =formula_2|\n moda =formula_2|\n varianza =formula_5|\n asimetr\u00eda = 0|\n curtose = 0|\n entrop\u00eda =formula_6|\n mgf =formula_7|\n char =formula_8|\nA distribuci\u00f3n normal ou distribuci\u00f3n gaussiana \u00e9 a distribuci\u00f3n de probabilidade que con m\u00e1is frecuencia aparece na estat\u00edstica e na teor\u00eda de probabilidades. Isto d\u00e9bese a d\u00faas raz\u00f3ns fundamentalmente:\n\u00c9 unha familia de distribuci\u00f3ns coa mesma forma xeral que se diferenza nos seus par\u00e1metros de \"localizaci\u00f3n\" e \"escala\": a media (\"valor esperado\") e a desviaci\u00f3n est\u00e1ndar (\"variabilidade\"), respectivamente.\nA funci\u00f3n de densidade est\u00e1 dada por:\nonde formula_2 \u00e9 a media e formula_11 \u00e9 a desviaci\u00f3n est\u00e1ndar (formula_5 \u00e9 a varianza).\nA distribuci\u00f3n normal est\u00e1ndar \u00e9 a distribuci\u00f3n normal con media cero e desviaci\u00f3n est\u00e1ndar un (as li\u00f1as verdes nos gr\u00e1ficos da dereita). A mi\u00fado ch\u00e1maselle curva de camp\u00e1 xa que a gr\u00e1fica da s\u00faa densidade de probabilidade semella unha camp\u00e1.\nResumo.\nA distribuci\u00f3n normal \u00e9 un modelo conveniente en fen\u00f3menos da natureza e en ciencias do comportamento. Unha gran variedade de tests psicol\u00f3xicos e fen\u00f3menos f\u00edsicos como a conta de fot\u00f3ns seguen unha distribuci\u00f3n normal. Mentres non se co\u00f1ecen as causas destes fen\u00f3menos, o uso da distribuci\u00f3n normal pode xustificarse teoricamente en situaci\u00f3ns nas que se engaden moitos pequenos efectos a unha variable que pode ser observada. A distribuci\u00f3n normal tam\u00e9n aparece en moitas \u00e1reas da estat\u00edstica: por exemplo, a distribuci\u00f3n mostral da media \u00e9 aproximadamente normal, a\u00ednda que a distribuci\u00f3n da poboaci\u00f3n da mostra non sexa normal. A distribuci\u00f3n normal maximiza a entrop\u00eda da informaci\u00f3n entre t\u00f3dalas distribuci\u00f3ns con media e varianza co\u00f1ecida, o cal a fai a escolla natural de distribuci\u00f3n de datos resumidos en termos de media e varianza. A distribuci\u00f3n normal \u00e9 a familia m\u00e1is usada de distribuci\u00f3n en estat\u00edstica, e moitos tests estat\u00edsticos est\u00e1n baseados na suposici\u00f3n de normalidade. Na teor\u00eda da probabilidade, as distribuci\u00f3ns normais aparecen como as distribuci\u00f3ns l\u00edmite de varias familias de distribuci\u00f3ns continuas e discretas.\nHistoria.\nA distribuci\u00f3n normal foi introducida por primeira vez por de Moivre nun artigo no 1733 (reimpreso na segunda edici\u00f3n do seu \"The Doctrine of Chances\", 1738) no contexto de aproximar certas distribuci\u00f3ns binomiais para un \"n\" grande. O seu resultado foi ampliado por Laplace no seu libro \"Th\u00e9orie analytique des probabilit\u00e9s\" (1812), e agora ch\u00e1mase teorema de Moivre-Laplace.\nLaplace usou a distribuci\u00f3n normal na an\u00e1lise de erros nos experimentos. O m\u00e9todo dos m\u00ednimos cadrados foi introducido por Legendre en 1805. Gauss, que reclamaba ter usado o m\u00e9todo dende o 1794, xustificouno rigorosamente no 1809 asumindo unha distribuci\u00f3n normal dos erros.\nO nome \"curva de camp\u00e1\" rem\u00f3ntase a Jouffret que usou o voc\u00e1bulo no 1872 para unha distribuci\u00f3n normal bivariable con compo\u00f1entes independentes. O nome \"distribuci\u00f3n normal\" foi acu\u00f1ado independentemente por Charles S. Peirce, Francis Galton e Wilhelm Lexis arredor do ano 1875. Esta terminolox\u00eda \u00e9 desafortunada, xa que reflicte e incrementa a falacia de que todas as distribuci\u00f3ns de probabilidade son \"normais\".\nA cuesti\u00f3n de que a distribuci\u00f3n se chame \"normal\" ou \"Gaussiana\" ten relaci\u00f3n coa lei de Stigler: \"Ning\u00fan descubrimento cient\u00edfico recibe o nome despois do seu descubridor orixinal\".\nEspecificaci\u00f3ns da distribuci\u00f3n normal.\nExisten varias formas de especificar unha variable aleatoria. A m\u00e1is visual \u00e9 a funci\u00f3n de densidade de probabilidade (gr\u00e1fica superior), que representa a probabilidade de cada valor da variable aleatoria. A funci\u00f3n de densidade acumulativa (funci\u00f3n de distribuci\u00f3n, integral da funci\u00f3n de densidade de probabilidade), \u00e9 unha forma m\u00e1is clara conceptualmente de especificar a mesma informaci\u00f3n, pero para un ollo non adestrado a gr\u00e1fica \u00e9 moito menos informativa. Formas equivalentes de especificar a distribuci\u00f3n normal son: os momentos, a funci\u00f3n caracter\u00edstica, a funci\u00f3n xeradora de momentos. Alg\u00fans son \u00fatiles para o traballo te\u00f3rico, pero non son intuitivos.\nFunci\u00f3n densidade de probabilidade.\nA funci\u00f3n de densidade de probabilidade da distribuci\u00f3n normal con media formula_2 e varianza formula_5 (equivalentemente, desviaci\u00f3n est\u00e1ndar formula_11) \u00e9 un exemplo dunha funci\u00f3n Gaussiana,\nSe unha variable aleatoria formula_17 ten esta distribuci\u00f3n, escribimos\nformula_17 ~ formula_19.\nSe formula_20 e formula_21, a distribuci\u00f3n ch\u00e1mase \"distribuci\u00f3n normal est\u00e1ndar\" e a funci\u00f3n de densidade de probabilidade red\u00facese a\nA imaxe da dereita mostra a gr\u00e1fica dunha funci\u00f3n de densidade de probabilidade dunha distribuci\u00f3n normal con varios conxuntos de par\u00e1metros.\nAlgunhas calidades importantes da distribuci\u00f3n normal son:\nFunci\u00f3n de distribuci\u00f3n.\nA funci\u00f3n de distribuci\u00f3n (en ingl\u00e9s, \"cdf\") def\u00ednese como a probabilidade de que a variable formula_17 te\u00f1a un valor menor ou igual a formula_24, e \u00e9 expresado en termos de funci\u00f3n de densidade como\nA funci\u00f3n de distribuci\u00f3n da normal est\u00e1ndar, representada normalmente como formula_26, \u00e9 a funci\u00f3n de distribuci\u00f3n xeral con formula_27 e formula_28,\nEsta funci\u00f3n pode expresarse en termos dunha funci\u00f3n especial chamada funci\u00f3n erro, como\nA funci\u00f3n de distribuci\u00f3n inversa, pode expresarse en termos da funci\u00f3n inversa de erro:\nEsta funci\u00f3n ch\u00e1mase \u00e1s veces \"funci\u00f3n probit\".\nOs valores de \u03a6(\"x\") poden aproximarse bastante mediante varios m\u00e9todos, como integraci\u00f3n num\u00e9rica, series de Taylor ou series asint\u00f3ticas.\nFunci\u00f3ns xeradoras.\nFunci\u00f3n xeradora de momentos.\nA funci\u00f3n xeradora de momentos def\u00ednese como o valor esperado de \nformula_32.\nPara unha distribuci\u00f3n normal, p\u00f3dese ver que a funci\u00f3n xeradora de momentos \u00e9\ncomo pode verse completando o cadrado no expo\u00f1ente.\nFunci\u00f3n caracter\u00edstica.\nA funci\u00f3n caracter\u00edstica def\u00ednese como o valor esperado de\nformula_33, onde formula_34 \u00e9 a unidade imaxinaria e formula_35.\nPara a distribuci\u00f3n normal, a funci\u00f3n caracter\u00edstica \u00e9\nA funci\u00f3n caracter\u00edstica obtense substitu\u00edndo formula_36 por formula_37 na funci\u00f3n xeradora de momentos.\nPropiedades.\nAlgunhas das propiedades da distribuci\u00f3n normal son:\nEstandarizaci\u00f3n de variables aleatorias normais.\nComo consecuencia das propiedades anteriores, \u00e9 posible relacionar t\u00f3dalas variables aleatorias normales coa normal est\u00e1ndar.\nSe formula_17 ~ formula_19, ent\u00f3n\n\u00e9 unha variable aleatoria normal est\u00e1ndar: formula_63 ~ formula_64.\nUnha consecuencia importante \u00e9 que a funci\u00f3n de distribuci\u00f3n dunha distribuci\u00f3n normal \u00e9 ent\u00f3n\nIgualmente, se formula_63 ~ formula_64, ent\u00f3n\n\u00e9 unha variable aleatoria normal con media formula_2 e varianza formula_5.\nA distribuci\u00f3n est\u00e1ndar normal est\u00e1 tabulada, e as outras distribuci\u00f3ns normais son simples transformaci\u00f3ns da est\u00e1ndar. Polo tanto, p\u00f3dense utilizar valores tabulados da funci\u00f3n de distribuci\u00f3n da normal est\u00e1ndar para atopar os valores da funci\u00f3n de distribuci\u00f3n dunha normal xeral.\nMomentos.\nAlg\u00fans dos primeiros momentos da distribuci\u00f3n normal son:\nT\u00f3dolos \"cumulantes\" da distribuci\u00f3n normal despois do segundo son cero."}
{"id": "18743", "revid": "96271", "url": "https://gl.wikipedia.org/wiki?curid=18743", "title": "Origami", "text": "O origami (\u6298\u308a\u7d19) \u00e9 a arte de orixe xaponesa do pregado do papel. Significa literalmente \"Pregar\" (oru, \u6298\u308b) \"Papel\" (kami, \u7d19). En galego co\u00f1\u00e9cese tam\u00e9n como papiroflexia.\nA trav\u00e9s do tempo esta arte tivo outros nomes. Nos primeiros s\u00e9culos da s\u00faa existencia cham\u00e1baselle \"Kami\", hom\u00f3nimo da palabra empregada para \"esp\u00edritos dos deuses\", polo significado que se creara para o papel. S\u00e9culos despois tomou o nome de Orikata, que se traduce por \"exercicios de dobrado\". Non foi ata 1880 que apareceu a palabra Origami a partir das ra\u00edces \"Oru\" e \"Kami\", antes mencionadas. Nun dos centros importantes para o x\u00e9nero do origami en Espa\u00f1a, pola s\u00faa influencia musulm\u00e1, foi onde asignaron o voc\u00e1bulo papiroflexia \u00e1 arte xeom\u00e9trica de facer pregados para conseguir figuras de papel.\nArte milenaria pouco co\u00f1ecida.\nEsta tradici\u00f3n milenaria oriental, que se mantivo por xeraci\u00f3ns, co\u00f1eceuse en Occidente desde hai s\u00e9culos, pero actualmente poucas persoas saben exactamente o que \u00e9, os seus comezos e que beneficios trae practicala.\nS\u00e1bese moi pouco acerca da arte de realizar figuras de papel, o origami. Esta \u00e9 unha palabra que non escoitamos con frecuencia no noso contorno, e tan s\u00f3 circula a idea de que \u00e9 unha moda, unha maneira m\u00e1is de decoraci\u00f3n con enxe\u00f1o e orixinalidade.\nEn que consiste.\nO origami def\u00ednese como \"a arte educativa na cal as persoas desenvolven a s\u00faa expresi\u00f3n art\u00edstica e intelectual\". Tam\u00e9n hai quen di que \u00e9 \"a esencia que se esconde tras os dedos daqueles que pregan papeis para dar nacemento a innumer\u00e1beis figuras\". Segundo Vicente Solozano \"a papiroflexia \u00e9 unha ciencia expresada cos dedos\".\nPartindo dunha base inicial (cadrados e rect\u00e1ngulos xeralmente) obt\u00e9\u00f1ense figuras que poden ir dende modelos sinxelos ata pregados de gran complexidade. Os suxeitos preferidos para modelar son animais e outros elementos da natureza (flores, \u00e1rbores etc).\nNon se debe confundir pregar papel con rachar ou cortar papel, \u00e9 dicir o \"'origami\" co \"kirigami\" e o \"maquigami\", xa que son t\u00e9cnicas totalmente distintas. O \"kirigami\" \u00e9 a t\u00e9cnica de cortar papel debuxado, empregando tesoiras. O termo deriva das palabras xaponesas \"kiru\" (cortar) e \"kami\" (papel). O maquigami \u00e9 a arte e t\u00e9cnica de traballar o papel rachando, dobrando, enrugando etc, unicamente coas mans. O termo procede dos voc\u00e1bulos quechua \"maqui\" (man) e \"kami\" (papel). Estas t\u00e9cnicas permiten e promoven o traballo en grupo, o desenvolvemento da creatividade, a integraci\u00f3n de \u00e1reas e te\u00f1en ademais unha forte influencia no desenvolvemento da intelixencia emocional dos nenos ao influ\u00edr positivamente na s\u00faa autoestima. \u00c9 preciso aclarar que tanto o origami como o kirigami e o maquigami te\u00f1en beneficios e metas com\u00fans, pero as t\u00e9cnicas difiren.\nHistoria.\nO origami ten d\u00faas rutas de desenvolvemento e evoluci\u00f3n: por unha parte est\u00e1 Xap\u00f3n, e por outra a chegada do origami a Occidente.\nO Origami no Xap\u00f3n.\nAs primeiras figuras do Origami rem\u00f3ntanse no Xap\u00f3n ao Per\u00edodo Heian. A figura considerada m\u00e1is antiga \u00e9 a da bolboreta. Este pregado empreg\u00e1base en vodas xinto\u00edstas, nas que se realizaban unha bolboreta femia e outra macho, que se introduc\u00edan en d\u00faas botellas de \"sake\"; durante a cerimonia mestur\u00e1base o contido das d\u00faas botellas nunha soa, ofrec\u00e9ndolla aos noivos como s\u00edmbolo de amor eterno.\nO primeiro practicante do origami foi a Corte Imperial, que comezou empreg\u00e1ndoo como recreaci\u00f3n e pasatempo, logo como tradici\u00f3n cerimonial e m\u00e1is tarde para dobrar cartas e poemas dunha forma delicada e significativa. A elecci\u00f3n do papel e a forma de pregado te\u00f1en que ser acordes ao contido da nota, xa que eran decisivos para a consideraci\u00f3n do remitente e influ\u00edan na s\u00faa posici\u00f3n, tanto dentro da Corte do Emperador como para conseguir a atenci\u00f3n dunha dama. A descrici\u00f3n da forma extraordinaria, delicada e tradicional dos pregados aparece aproximadamente no ano 1000 no libro Historia do Pr\u00edncipe Genji, de Murasahi Sikibu.\nNo Per\u00edodo Kamakura, os Noshis pasan a ser, ademais dunha ofrenda relixiosa, regalos que se intercambian os guerreiros samurai, como s\u00edmbolo de boa fortuna.\nCo paso do tempo, tanto ricos coma pobres comezaron a facer pregados de papel (elemento que se converteu en f\u00e1cil e barato de conseguir), que empregaban desde para rituais da vida coti\u00e1 como para a arquitectura. O \"Kami\", como se chamaba orixinalmente o \"Origami\", evolucionou no Per\u00edodo Muromachi, e converteuse nunha nova tradici\u00f3n que os pais transmiten aos fillos, ensin\u00e1ndolles a facer figuras milenarias como o \"tzuru\" (grou), o \"yakko\" (guerreiro xapon\u00e9s) e o \"sambo\" (caixa de comida).\nO furor desta t\u00e9cnica ten lugar no Per\u00edodo Edo, considerado o m\u00e1is importante, xa que despois de longos disturbios internos e loitas de poder, nesta \u00e9poca reinou a paz e orde. Aparecen ent\u00f3n as escolas de etiqueta social, onde se ensinaba a cerimonia do t\u00e9, posturas das flores segundo as ideas do Zen, poes\u00eda, realizaci\u00f3n de felicitaci\u00f3ns con pregado art\u00edstico e realizaci\u00f3n dos \"noshis\" entre outras actividades. Neste per\u00edodo, no que a burgues\u00eda exerceu unha grande influencia sobre a arte e a literatura, a artesan\u00eda viviu un momento de florecemento.\nA popular peza de teatro \"Ch\u00fbshingura\" espertou unha grande afecci\u00f3n a facer monicreques empregando papel pregado. As\u00ed mesmo apareceu a finais do s\u00e9culo XVIII unha das primeiras representaci\u00f3ns de papiroflexia, o libro titulado \"Ch\u00fbshingura Orikata\", escrito por un sacerdote que mostra en xilograf\u00eda as figuras pregadas apropiadas para a peza de teatro antes mencionada. Destaca do desenvolvemento da vida cultural nesta \u00e9poca o feito de que por vez primeira establ\u00e9cense normas e indicaci\u00f3ns de pregado para as figuras de papel m\u00e1is co\u00f1ecidas; pasa as\u00ed o \"Origami\" de ser unha tradici\u00f3n oral a empezar a divulgarse de forma escrita. No ano 1797 o sacerdote anteriormente citado publica \"Sembatzuru Orikata\" ou, en galego, \"O pregado dos mil grous\"\". Entre 1845 e 1850 aparece a colecci\u00f3n de pregados m\u00e1is importante no origami xapon\u00e9s: Kan No Mado \"A Fiestra en pleno Inverno\", escrita probabelmente por Adachi Katsuyuki. Os modelos do Kan No Mado son moi interesantes, destacando por exemplo as bolboretas macho e femia, diversos \"noshis\" pregados, a lib\u00e9lula, a gr\u00faa (ave imperial, s\u00edmbolo de 1000 anos de vida), a tartaruga (alegor\u00eda, lonxevidade, 1000 anos de vida), a ra (regreso do amor e \u00e9xito profesional), o mono e, sobre todo, figuras humanas: o pallaso bailando, o loitador na area, diversas indicaci\u00f3ns para o pregado de bonecos, o emperador, a emperatriz, e as damas de honra , entre outros. Pode que este manuscrito fora realizado para a festividade das rapazas, ou festividade dos bonecos, celebrada o 3 de marzo; tr\u00e1tase esta dunha cerimonia de purificaci\u00f3n, onde todas as impurezas eran transmitidas aos bonecos de papel e logo tiradas ao r\u00edo. Tam\u00e9n para a festividade dos rapaces, que ti\u00f1a lugar o 5 de maio, vo\u00e1banse papaventos, e fac\u00edanse carpas de papel (que simbolizaban a tenacidade, perserverancia, dignidade e longa vida). Outras festas destacadas onde se empregaba a papiroflexia son: a festa da flor da cerdeira (do amor e do guerreiro), da ameixeira (para a xustiza e a esperanza), do aprendiz, da flor de loto, ...\nTradici\u00f3ns m\u00e1is recentes, como a que se celebra cada 6 de agosto, recorda os 75.000 mortos que a bomba at\u00f3mica causou en Hiroshima, facendo \"lanternas de papel\" que po\u00f1en a flotar en r\u00edos, lagoas e lagos.\nO Origami en Occidente.\nO origami chegou a Occidente cando xa rematara a Ruta da Seda do leste pr\u00f3ximo. O papel fixo a s\u00faa aparici\u00f3n cando Marco Polo levou o origami no s\u00e9culo XIII, pero non foi ben recibido polos europeos. En Occidente prefer\u00edase empregar o pergami\u00f1o para empapelar. O papel non durou m\u00e1is que o pergameo pero finalmente foi aceptado debido \u00e1s s\u00faas vantaxes: era m\u00e1is f\u00e1cil de manipular e m\u00e1is barato. O invento da prensa axudar\u00eda tam\u00e9n m\u00e1is tarde \u00e1 s\u00faa aceptaci\u00f3n.\nAs orixes do Origami en Occidente tam\u00e9n se remontan \u00e1 Invasi\u00f3n \u00c1rabe no s\u00e9culo VIII, cando se trasladaban prisioneiros chineses \u00e1 Samarcanda (ano 751). Destes prisioneiros aprenderon a facer e dobrar papel, comezando por figuras simples como animais. Desde que a relixi\u00f3n musulm\u00e1 prohibiu a representaci\u00f3n do ser humano ou de formas animais na arte (debido \u00e1 crenza da idolatr\u00eda das imaxes), as s\u00faas investigaci\u00f3ns en papiroflexia orient\u00e1ronse ao estudo de formas xeom\u00e9tricas e ao estudo matem\u00e1tico de patr\u00f3ns lineais que quedan ao dobrar o papel. A m\u00e1xima expresi\u00f3n desta actividade foron os \"edificios de arquitectura mourisca\", xa que para o seu dese\u00f1o empreg\u00e1ronse estes mesmos patr\u00f3ns.\nComo m\u00e1xima expresi\u00f3n desta actividade foron os \"edificios de arquitectura mourisca\", na cal utilizaron eses mesmos patr\u00f3ns no seu dese\u00f1o. Existen actualmente unha infinidade de teoremas e principios relacionados co dobrado de papel, moitos dos cales desenvolveron novos conceptos de matem\u00e1tica aplicada como por exemplo na topograf\u00eda. Despois de que os \u00e1rabes foran expulsados de Espa\u00f1a durante a Reconquista, os espa\u00f1ois quedaron cos dese\u00f1os e desenvolvementos, incorporando formas que representen a natureza.\nE como foi o encontro entre Oriente e Occidente?. Hai uns 100 anos tiveron lugar cambios decisivos no Xap\u00f3n, xa que os americanos quer\u00edan estender o seu comercio para a Asia e necesitaban concesi\u00f3ns e socios nesta rexi\u00f3n. Baixo a ameaza de empregar as armas obrigaron aos xaponeses a abrir os seus portos. Xap\u00f3n reabriu as s\u00faas portas ao mundo no ano 1854 polo comodoro norteamericano Perry, despois de s\u00e9culos de illamento. Todos estes acontecementos sociais e culturais repercutiron de xeito significativa no Origami Cl\u00e1sico (o Orikata), nacendo as\u00ed o Origami Moderno. No Origami Cl\u00e1sico recort\u00e1base, peg\u00e1base e pint\u00e1base. Para o Origami \"as tesoiras son tab\u00fa\", \"a pintura d\u00e9bese evitar\" e \"a utilizaci\u00f3n do pegamento \u00e9 impens\u00e1bel\". A forma pura, lograda soamente mediante o pregado, debe responder de si mesma. Non existe outro elemento de configuraci\u00f3n que o material na s\u00faa estrutura, debuxo ou cor. As\u00ed os mestres xaponeses crearon as novas normas para o origami moderno.\nNa Exposici\u00f3n Universal de Par\u00eds en 1878, durante o Per\u00edodo Meix\u00ed, fusi\u00f3nanse os co\u00f1ecementos orientais e occidentais, creando as\u00ed un s\u00f3 origami, un s\u00f3 idioma, o cal evolucionara illadamente. A finais do s\u00e9culo XIX, Friedrich Fr\u00f6bel, incorpora e desenvolve o origami nas s\u00faas t\u00e9cnicas de ensino a nivel escolar, sendo adoptado axi\u00f1a nos xard\u00edns infant\u00eds xaponeses pola utilidade no preescolar para ensinar as figuras xeom\u00e9tricas, entre outros beneficios que brinda o origami na educaci\u00f3n. Por esta \u00e9poca, un vendedor europeo levou a Toquio papel de cores, desco\u00f1ecido al\u00f3, e tivo unha ampla acollida que fixo que o origami mellorara a s\u00faa calidade na realizaci\u00f3n dos modelos.\nEn Am\u00e9rica do Sur introduciu o origami na d\u00e9cada de 1930 o escritor espa\u00f1ol Miguel de Unamuno, pioneiro no mundo da ciencia, e que tomaba en serio o facer \"paxaros de papel\", publicando varios libros de pregado, entre eles o ensaio \"Amor e Pedagox\u00eda\", onde fala do origami no ap\u00e9ndice. Tam\u00e9n os arxentinos Vicente Solorzano Sagredo e Ligia Montoya practicaron a papiroflexia d\u00e1ndolle grande importancia a esta arte de pregados e figuras inimaxin\u00e1beis. Durante esta mesma d\u00e9cada, os educadores impuxeron que os estudantes nas s\u00faas creaci\u00f3ns mostraran orixinalidade e creatividade, polo tanto, o origami foi rexeitado por faltar nos requisitos anteriores, mais asegurado o paperfolding pola s\u00faa historia milenaria, recobrou a s\u00faa popularidade unha vez m\u00e1is grazas ao revolucionario do Origami do s\u00e9culo XX: Akira Yoshizawa -o xenio do origami, quen realizou m\u00e1is de 50.000 traballos e hoxe en d\u00eda crea novos modelos prodixiosos- foi quen desenvolveu as novas formas de sobrevivir aos modelos tradicionais restablecendo o origami como forma de arte creativa, po\u00f1\u00e9ndolle \u00e9nfase na sensibilidade da forma e exactitude no plano a traballar. Os feitos e o renacemento que sufriu o origami ocorreu no Per\u00edodo Tashio.\nTraballando nas ideas que axudaron a seguir en p\u00e9 o origami, a mediados do Per\u00edodo Showa, Yoshizawa, co\u00f1ece a Sam Randlett e para a d\u00e9cada de 1950 crearon un c\u00f3digo internacional para representar as dobreces que compu\u00f1an as figuras para poder ser realizadas, as cales son as que actualmente se utilizan como ferramenta para o desenvolvemento dos pregados. A partir deste sistema de li\u00f1as, a publicaci\u00f3n de libros aumentou considerabelmente, inicialmente no Xap\u00f3n con Isao Honda e logo en Inglaterra con Robert Harbin. Isto fixo que a xente comezara a agruparse e en 1958 creouse FOCA (\"Friends of Origami Center of Am\u00e9rica\", actualmente \"Origami USA\"), en 1967 a British Origami Society e as\u00ed desenvolv\u00e9ronse grupos en todos os pa\u00edses como Francia (1978) e Espa\u00f1a (1981). Actualmente existen autores de renome mundial como Kunihiko Kasahara e Tomoko Fuse no Xap\u00f3n, Robert Lang e John Montroll nos Estados Unidos, Vicente Palacios en Espa\u00f1a, Peter Budai en Hungr\u00eda (que publicou o seu primeiro libro aos 12 anos, actualmente ten 17). \u00c1 parte diso hai moitos origamistas, que a\u00ednda que non publicaron moito son moi co\u00f1ecidos no mundo de origami, como Jeremy Shafer, Tom Hull e Mette Pederson nos Estados Unidos, Joseph Wu (quen manexa a p\u00e1xina web mundial de origami, http://www.origami.vancouver.bc.ca ) no Canad\u00e1; Alfredo Giunta en Italia, Marteen Van Gelder nos Pa\u00edses Baixos e outros moitos que far\u00edan unha lista intermin\u00e1bel. Co paso do tempo, a papiroflexia pasou axi\u00f1a ao esquecemento, mais segu\u00eda latente nas s\u00faas ra\u00edces, pod\u00e9ndose ver a maneira de como se volveu a recordar este preciosa arte reanudando a tradici\u00f3n do noshi coloc\u00e1ndoo nun regalo recordando que o obsequiar este pregado, segundo a tradici\u00f3n xaponesa, \u00e9 de boa sorte para quen a recibe.\nActualmente o origami est\u00e1 no Per\u00edodo Heisei, o cal \u00e9 a etapa dun cambio de concepci\u00f3n acerca do origami. En anos anteriores trat\u00e1base como unha artesan\u00eda, agora como unha arte que se est\u00e1 considerando entre as afecci\u00f3ns intelectuais e cient\u00edficas.\nEn Colombia estanse dando os primeiros pasos, existiron grupos illados e dit\u00e1ronse cursos nos que a resposta dos participantes ao finalizalos \u00e9 moi pobre. Nos \u00faltimos anos public\u00e1ronse artigos divulgativos en revistas e peri\u00f3dicos e apenas est\u00e1n chegando \u00e1s librar\u00edas e bibliotecas os primeiros libros especializados. Xa se realizaron oito (1997 a 2004) Encontros Colombianos de Origamistas e houbo moito interese dos participantes. A actividade principal \u00e9 encontrar os origamistas ocultos en Colombia, xa que se sabe que existen moitos polo que se ve reflectido na actualidade, \u00e9 dicir, hipoteticamente saen do nada as figuras, mais todas foron feitas por mans at\u00e9 agora desco\u00f1ecidas.\nComo podemos observar, o origami ofer\u00e9cenos a imaxinaci\u00f3n e o papel necesario para elaborar o pensado e o inimaxin\u00e1bel porque desde unha pequena gr\u00faa at\u00e9 un elegante cisne, desde unha tenra pelota at\u00e9 a esfera m\u00e1is complexa, desde un gracioso sombreiro samurai at\u00e9 un sombreiro que, segundo como foi dese\u00f1ado e \u00e9 constru\u00eddo, pode ser graduado \u00e1 cabeza de quen queira po\u00f1elo.\nO anterior e moitas m\u00e1is marabillas p\u00f3dense encontrar explorando o origami; se se prop\u00f3n reunir os miles de figuras que existen, poder\u00edase armar o noso mundo en papel, \u00e9 dicir, todo o que constit\u00fae o medio que nos rodea e no cal vivimos: Fauna e flora de todos os continentes, a vida urbana, ferramentas da nosa coti\u00e1nidade, at\u00e9 podemos inclu\u00edr os nosos amigos de antano, os dinosauros e os amigos m\u00edticos como os drag\u00f3ns, \u00e9 m\u00e1is, podemos complementalo con estrelas e outros astros que imiten o cosmos que nos ten a flote polo infinito. Coa papiroflexia p\u00f3dese so\u00f1ar e gozar dese sono materializ\u00e1ndoo en papel, \u00e9 invenci\u00f3n e aplicaci\u00f3n."}
{"id": "18745", "revid": "98629", "url": "https://gl.wikipedia.org/wiki?curid=18745", "title": "Fernando de Noronha", "text": "Fernando de Noronha \u00e9 un arquip\u00e9lago brasileiro formado por 21 illas e sito no Oc\u00e9ano Atl\u00e1ntico, ao leste do Estado do R\u00edo Grande do Norte. A illa principal, chamada Illa de Fernando de Noronha, ten uns 17\u00a0km\u00b2 e fica a 545\u00a0km de Recife e a 360\u00a0km de Natal, capital do R\u00edo Grande do Norte. S\u00f3 a illa principal est\u00e1 poboada, e s\u00f3 por uns 2500 habitantes. Gob\u00e9rnaa un administrador designado pola administraci\u00f3n do Pernambuco, \u00e1 que pertence.\nO arquip\u00e9lago sit\u00faase na coordenada 3\u00b054\u2032S - 32\u00b025\u2032W, ou sexa, pr\u00f3ximo \u00e1 li\u00f1a do Ecuador. Como non ten grandes monta\u00f1as que sirvan como barreiras \u00e1s nubes, cae pouca chuvia e, as\u00ed, o seu clima \u00e9 semi\u00e1rido. O punto m\u00e1is alto do arquip\u00e9lago, o \"Morro do Pico\" na illa principal, ten unha altura de 321 m.\nAs illas espertan o interese de ecoturistas e mergulladores, polas s\u00faas praias de augas limpas, poboadas por rica fauna mari\u00f1a (destacando os golfi\u00f1os e as tartarugas mari\u00f1as que po\u00f1en os seus ovos na illa). Pero as visitas est\u00e1n controladas polo goberno: cada turista paga un imposto por acceder ao arquip\u00e9lago, que medra con cada d\u00eda adicional de visita. Ese imposto dest\u00ednase a traballos de pescuda e conservaci\u00f3n. Vivir na illa s\u00f3 lles est\u00e1 permitido \u00e1s persoas que naceron nela, ou que casaron al\u00f3.\nHistoria.\nA illa foi descuberta, probablemente, por Gaspar de Lemos en 1500 ou por unha expedici\u00f3n da que Ignacio Leite erroneamente asignou o mando a Fernando de Noronha, en 1501 - 1502. Por\u00e9n, o primeiro en describila foi Am\u00e9rico Vespucio, que tomou parte na expedici\u00f3n de Gon\u00e7alo Coelho.\nA designaci\u00f3n do arquip\u00e9lago prov\u00e9n, con todo, o nome do primeiro propietario da capitan\u00eda hereditaria, despois da doaz\u00f3n de D. Manuel I o 16 de marzo de 1504 a Fernando de Noronha.\nAs illas foron invadidas varias veces, principalmente en 1534 polos ingleses, de 1556 ata 1612 polos franceses, en 1628 e 1635 polos holandeses, volvendo \u00f3 control portugu\u00e9s en 1700, para ser de novo conquistada polos franceses en 1736 e definitivamente ocupada polos portugueses en 1737.\nGoberno.\nO territorio de Fernando de Noronha foi creado o 9 de marzo de 1942 desmembrado do estado de Pernambuco. A entidade administrativa durou 46 anos, sendo extinta o 5 de outubro de 1988 e reincorporada ao seu estado de orixe.\nColonia penal.\nAntes de tornarse o para\u00edso tur\u00edstico e ecol\u00f3xico da actualidade, o arquip\u00e9lago foi lugar de detenci\u00f3n de condenados enviados a cumpriren pena no presidio al\u00ed existente, que funcionou de 1737 a 1942, de 1938 en diante s\u00f3 para presos pol\u00edticos do Estado Novo.\nUnha reportaxe da revista \"O Cruceiro\", de 2 de agosto de 1930, describe o presidio como \"pantasma infernal para eses proscritos da sociedade\", que viv\u00edan completamente alleos ao que pasaba no resto mundo, a pesar de que o Goberno proporcionaba aos presos \"unha vida saudable de traballo e de confort\" (Fonte: O Cruceiro, ed. 2 de agosto de 1930)."}
{"id": "18746", "revid": "98629", "url": "https://gl.wikipedia.org/wiki?curid=18746", "title": "R\u00edo Neckar", "text": "O Neckar \u00e9 un r\u00edo de Alema\u00f1a e un afluente importante do r\u00edo Rin, co que se atopa en Mannheim. Nace na Selva Negra e fl\u00fae a trav\u00e9s das monta\u00f1as Odenwald e polas vilas de Tubinga, N\u00fcrtingen, Esslingen, Estugarda e Heidelberg. O Neckar corre desde preto de Villingen-Schwenningen at\u00e9 o Rihn, percorrendo 367\u00a0km. A s\u00faa bac\u00eda \u00e9 de 13.960\u00a0km\u00b2.\nXeograf\u00eda.\nCidades ba\u00f1adas polo Neckar.\nDesde a s\u00faa nacenza at\u00e9 a s\u00faa confluencia co Rin, pasa polas cidades de Villingen-Schwenningen, Rottweil, Sulz am Neckar, Horb am Neckar, Rottenburg am Neckar, Tubinga, N\u00fcrtingen, Plochingen, Esslingen, Estugarda, Ludwigsburg, Freiberg am Neckar, Marbach am Neckar, Besigheim, Heilbronn, Mosbach, Eberbach, Heidelberg e Mannheim."}
{"id": "18747", "revid": "43749", "url": "https://gl.wikipedia.org/wiki?curid=18747", "title": "Distrito federal brasileiro", "text": ""}
{"id": "18748", "revid": "98629", "url": "https://gl.wikipedia.org/wiki?curid=18748", "title": "Sergipe", "text": "Sergipe \u00e9 o m\u00e1is pequeno dos vinte e sete Estados do Brasil. At\u00f3pase na Rexi\u00f3n Nordeste e ten como l\u00edmites Alagoas ao norte, o Oc\u00e9ano Atl\u00e1ntico ao leste e Ba\u00eda ao sur e ao oeste. Ocupa unha \u00e1rea de 22.050,4\u00a0km\u00b2, sendo un pouco m\u00e1is extenso que Israel. A s\u00faa capital e cidade m\u00e1is populosa \u00e9 Aracaju, sendo outras importantes cidades do Estado Lagarto, Itabaiana e Est\u00e2ncia.\nHistoria.\nEn 1575, os xesu\u00edtas intentaron colonizar as terras do actual estado de Sergipe, pero soamente en 1590 os ind\u00edxenas foron derrotados definitivamente por Crist\u00f3v\u00e3o de Barros, fundador do forte e da fregues\u00eda de S\u00e3o Crist\u00f3v\u00e3o. Entre 1637 e 1645, a rexi\u00f3n estivo baixo o dominio dos holandeses, per\u00edodo no cal a s\u00faa econom\u00eda foi bastante prexudicada. Coa recuperaci\u00f3n das terras polos portugueses, desenvolveuse a cultura de cana de azucre e a gander\u00eda.\nEn 1820 f\u00edxose unha \"capitan\u00eda\" aut\u00f3noma, separada de Ba\u00eda. Coa independencia do Brasil, Sergipe foi transformado en provincia do Imperio. Durante o s\u00e9culo XIX, as plantaci\u00f3ns de algod\u00f3n pasaron a ter importante papel na econom\u00eda. En 1855, a capital foi transferida de S\u00e3o Crist\u00f3v\u00e3o ao pobo de Aracaju. Na segunda metade do s\u00e9culo XX, os escritores Tobias Barreto e S\u00edlvio Romero proxectaron o estado no panorama cultural do pa\u00eds.\nXeograf\u00eda.\nTal como case todos os estados da Nordeste, o interior do estado de Sergipe est\u00e1 case totalmente cuberto pola \"caatinga\", a vexetaci\u00f3n do semi\u00e1rido brasileiro. O litoral \u00e9 caracterizado pola presenza de mangleirais e praias de area. Unha pequena extensi\u00f3n de selva tropical acompa\u00f1a partes da costa. O R\u00edo S\u00e3o Francisco forma o l\u00edmite norte do estado e recibe as augas de parte dos r\u00edos do norte e leste do estado.\nA metade sur do estado \u00e9 drenada por pequenos r\u00edos que desaugan directamente no Oc\u00e9ano Atl\u00e1ntico. O m\u00e1is extenso \u00e9 o r\u00edo Irapiranga (tam\u00e9n chamado r\u00edo Vaza-Barr\u00eds). Outros r\u00edos importantes son o Sergipe, o Japaratuba, o Piau\u00ed e o Real. Aproximadamente o 85% do territorio est\u00e1n por baixo dos 300 m de altitude, con predominio de terras planas ou pouco onduladas. O clima \u00e9 tropical, m\u00e1is h\u00famido pr\u00f3ximo \u00f3 litoral e semi\u00e1rido no \"sert\u00e3o\".\nEconom\u00eda.\nA econom\u00eda de Sergipe bas\u00e9ase principalmente no cultivo de cana de azucre. As s\u00faas extensas plantaci\u00f3ns, beneficiadas por un chan f\u00e9rtil, producen m\u00e1is de 1,4 mill\u00f3n de toneladas de azucre por ano. Ao contrario de moitos estados brasileiros, a creaci\u00f3n de gando non \u00e9 moi importante.\nAdemais da cana, son cultivados a mandioca (617.400 t por ano), a laranxa (14,4 mill\u00f3ns de froitos) e o coco. O zume de laranxa representa uns 60% das exportaci\u00f3ns do estado. A extracci\u00f3n de sal mari\u00f1a tam\u00e9n \u00e9 importante, e tam\u00e9n existe unha pequena industria de artefactos de coiro. O goberno brasileiro ampliou a explotaci\u00f3n de petr\u00f3leo e gas natural no estado.\nDest\u00e1canse no turismo a capital, Aracaju, e a veci\u00f1a Barra dos Coqueiros, coas s\u00faas praias, e a cidade hist\u00f3rica de S\u00e3o Crist\u00f3v\u00e3o."}
{"id": "18749", "revid": "5863", "url": "https://gl.wikipedia.org/wiki?curid=18749", "title": "Chorima", "text": "A chorima ou chorida \u00e9 a flor do toxo. \u00c9 unha flor moi olorosa de c\u00e1liz amarelo e p\u00e9talos de 13\u201320\u00a0mm de cor amarela clara. O froito \u00e9 negro, dun tama\u00f1o arredor dos 15\u00a0mm, moi veludo e t\u00f3xico.\nExisten numerosas variantes dialectais: \"charuma\", \"cherumia\", \"chirumia\", \"chorida\", \"chorimas\", chourima, churida, \"churuma\" e \"chusmigo\". Na fala mindoniense dise \"xorima\".\nNunha canci\u00f3n do grupo galego Saraibas, a cal leva o mesmo nome co da flor, f\u00e1iselle unha oda resumindo claramente as s\u00faas caracter\u00edsticas. Di as\u00ed:"}
{"id": "18750", "revid": "114", "url": "https://gl.wikipedia.org/wiki?curid=18750", "title": "Xorima", "text": ""}
{"id": "18751", "revid": "5863", "url": "https://gl.wikipedia.org/wiki?curid=18751", "title": "G\u00e1ndaras de Budi\u00f1o", "text": "As g\u00e1ndaras de Budi\u00f1o son un espazo natural declarado zona especial de conservaci\u00f3n (ZEC) que est\u00e1 formado por un conxunto de lagoas, balseiros e regatos no curso do r\u00edo Louro nos concellos do Porri\u00f1o, Salceda de Caselas e Tui, preto da vila do Porri\u00f1o. \u00c9 unha das maiores extensi\u00f3n de lagoas e outras augas continentais de Galiza.\nEst\u00e1n declaradas ben de interese cultural grazas aos xacementos arqueol\u00f3xicos acheulenses.\nXeograf\u00eda e xeolox\u00eda.\nEsta zona h\u00famida formouse coa colmataci\u00f3n de antigas lagoas que se converteron en zonas pantanosas. O terreo afundiuse debido \u00e1 aparici\u00f3n de varias fracturas tect\u00f3nicas; a bac\u00eda encheuse con sedimentos da inundaci\u00f3n do r\u00edo Mi\u00f1o, que deixou gravas e areas. Polo leste, o r\u00edo Louro serpea entre dous conxuntos gran\u00edticos, o Penedo Corucho e o Faro de Budi\u00f1o, este \u00faltimo recuberto de grandes cristais de cuarzo. Polo oeste \u00e9rguese a Serra do Gali\u00f1eiro, con m\u00e1is de 700 m de altitude.\nPatrimonio.\nPatrimonio arqueol\u00f3xico.\nNas G\u00e1ndaras de Budi\u00f1o atopouse unha estaci\u00f3n do Paleol\u00edtico inferior en 1961. \nDescubriunas o franc\u00e9s Henri Noon, realizando unhas investigaci\u00f3ns xeomorfol\u00f3xicas, e Emiliano Aguirre investigouna en 1963. Henri Noon publicou en 1966 investigaci\u00f3ns detallando como ese asentamento ti\u00f1a referencias estratigr\u00e1ficas detalladas.\nExisten cinco niveis arqueol\u00f3xicos. No quinto no que se atoparon \u00fatiles e clasificaronse como achelenses ou camposanquienses que corresponden a un dep\u00f3sito do Plistoceno medio. Os materiais utilizados para a fabricaci\u00f3n dos \u00fatiles foron o cuarzo e a cuarcita (nunha proporci\u00f3n m\u00ednima o cristal de rocha), t\u00e9ndose destinado cada tipo de cuarzo a un \u00fatil distinto. T\u00e9cnicas de dataci\u00f3n con carbono 14 indican unha idade deses restos de entre 182-28.7 mil anos. A estratigraf\u00eda corresponde ao W\u00fcrm I local, que equivale aos W\u00fcrm I e II europeos."}
{"id": "18753", "revid": "5863", "url": "https://gl.wikipedia.org/wiki?curid=18753", "title": "Manaus", "text": "Manaus \u00e9 unha cidade hist\u00f3rica e portuaria, da Rexi\u00f3n Norte do Brasil, localizada no centro do maior bosque tropical do mundo. \n\u00c9 a capital do Amazonas, o maior estado brasileiro.\nXeograf\u00eda e turismo.\nFoi fundada en 1669 polos portugueses. Local\u00edzase a unha latitude de 3\u00ba 6' 7\" Sur e a unha lonxitude de 60\u00ba 1' 30\" Oeste, estando a unha altitude de 92 metros. Sit\u00faase na ribeira norte do r\u00edo Negro, preto da s\u00faa confluencia co Solim\u00f5es.\n\u00c9 a cidade m\u00e1is poboada da Amazonia brasileira (a s\u00e9tima do Brasil), segundo as estat\u00edsticas do IBGE, sendo unha das cidades brasileiras m\u00e1is co\u00f1ecidas internacionalmente, principalmente polo seu potencial tur\u00edstico e polo ecoturismo, sendo o d\u00e9cimo maior destino de turistas no Brasil.\nHistoria.\nOrixe do nome: de poboado e vila a cidade.\nO nome \"Manaus\" \u00e9 orixinado da tribo \"Manaos\", hoxe extinta, que habitaba a rexi\u00f3n cando a chegada dos colonizadores portugueses, que a fundaron en 1669 co forte de S\u00e3o Jos\u00e9 do Rio Negro.\nFoi elevada a vila en 1832 co nome de \"Manaus\", que significa \"Mai dos deuses\", en homenaxe \u00e1 naci\u00f3n ind\u00edxena dos Mana\u00f3s, sendo legalmente transformada en cidade o d\u00eda 24 de outubro de 1848 co nome de \"Cidade da Barra do Rio Negro\". O 4 de setembro de 1856 volveu ter o seu nome actual.\nFoi especialmente co\u00f1ecida a principios do s\u00e9culo XX, na \u00e9poca \u00e1urea do caucho. Nesa \u00e9poca foi bautizada como \"Coraz\u00f3n da Amazonia\" e \"Cidade da Floresta\".\nHist\u00f3rico.\nO 3 de xu\u00f1o de 1542 o R\u00edo Negro foi descuberto por Francisco de Orellana, que lle puxo o nome. A zona na que se atopaba o forte de S\u00e3o Jos\u00e9 da Barra do Rio Negro foi habitada primeiramente polas tribos Mana\u00f3s, bar\u00e9s, banibas e pass\u00e9s, as cales axudaron na construci\u00f3n do forte e pasaron a vivir en pallozas humildes nas proximidades do forte. A tribo dos \"man\u00e1os\", considerada orgullosa polos portugueses, neg\u00e1base a ser dominada e servir de man de obra escrava e entraba en enfrontamento cos habitantes do forte. Estas loitas s\u00f3 terminaron cando os militares portugueses comezaron a conectar cos mana\u00f3s a trav\u00e9s de vodas coas fillas dos Tuxauas, dando comezo as\u00ed \u00e1 intensa mestizaxe na rexi\u00f3n e dando orixe aos caboclos. Un dos l\u00edderes dos Mana\u00f3s foi o ind\u00edxena Ajuricaba, que se opuxo \u00e1 colonizaci\u00f3n dos portugueses e que, por\u00e9n, apoiaba aos holandeses: Ajuricaba foi aprisionado e enviado a Bel\u00e9m, pero morreu en circunstancias misteriosas no percorrido da viaxe. Reza a lenda, que se lanzou ao r\u00edo que tanto amaba, o r\u00edo Negro, morrendo afogado xunto a outro l\u00edder ind\u00edxena.\nDebido \u00e1 colonizaci\u00f3n portuguesa, foi efectuado un traballo de esquecemento ou intento de borrar os trazos e obras hist\u00f3ricas dos pobos ind\u00edxenas. P\u00f3dese notar pola destruci\u00f3n do cemiterio ind\u00edxena, onde hoxe se atopa a Praza Don Pedro e o Palacio R\u00edo Branco. Cando o gobernador Eduardo Ribeiro remodelou a praza e mandou nivelar as r\u00faas que a cercaban, foron achados gran n\u00famero de \"igazaba\", pero actualmente non existe ning\u00fan marco indicando a s\u00faa existencia.\nProblemas sociais e desenvolvemento urbano.\nManaus concentra actualmente unha gran poboaci\u00f3n e un crecemento considerado desordenado, xerando invasi\u00f3ns en terreos p\u00fablicos e particulares e o aumento das vivendas precarias. A pesar diso, a cidade ten moitos atractivos tur\u00edsticos, polas riquezas naturais pr\u00f3ximas, como a selva amaz\u00f3nica ou o r\u00edo Amazonas (formado polo encontro dos r\u00edos Solim\u00f5es e Negro.\nA cidade pos\u00fae tam\u00e9n un distrito industrial na rexi\u00f3n co\u00f1ecida como \"Zona Franca de Manaus\". A zona franca foi creada por decreto en 1967 para auxiliar o seu desenvolvemento. As industrias pod\u00edan instalarse e importar equipamentos e compo\u00f1entes coa exenci\u00f3n de impostos. Instal\u00e1ronse al\u00ed principalmente modernas industrias electr\u00f3nicas (como Nokia, Samsung, Sony Ericsson, Sanyo, Toshiba, Gradiente, Panasonic etc.) e de motocicletas (Honda, Yamaha) que hoxe abastecen o mercado brasileiro e tam\u00e9n exportan.\nCoa chegada das industrias, creceu a oferta de empregos cualificados e mellor remunerados, inxectando m\u00e1is di\u00f1eiro na econom\u00eda local e mellorando o nivel de vida da poboaci\u00f3n. As\u00ed, a pesar do crecemento xeral desordenado, a cidade mant\u00e9n un baixo \u00edndice de mortalidade infantil: 22,7 mortes por mil nados vivos (menos que as cifras aceptadas pola ONU de 32 mortes por mil). Nas \u00faltimas d\u00faas d\u00e9cadas houbo un esforzo en modernizar a cidade coa construci\u00f3n de diversos viadutos e pasos de nivel e a apertura de longas avenidas que comunican a cidade; ademais ten cinco terminais de autobuses.\nDesenvolvemento econ\u00f3mico e financeiro.\nO ciclo do caucho.\nUn importante ciclo econ\u00f3mico do Amazonas foi o \"ciclo do caucho\": \u00e9poca na que os inmigrantes fux\u00edan da seca e se instalaban nos seringais comandados polos bar\u00f3ns do caucho.\nNesta \u00e9poca, a participaci\u00f3n inglesa foi importante para xurdir melloras na cidade de Manaus, constru\u00edndo obras importantes, como a rede de sumidoiros, a auga encanada, a luz el\u00e9ctrica, o porto, tranv\u00edas, pontes, produto dos beneficios que provi\u00f1an da venda do caucho. Moitos de tales servizos non exist\u00edan no resto do pa\u00eds.\nPara a elite amaz\u00f3nica foi un per\u00edodo de moito luxo, no que os comerciantes mandaban os seus fillos a estudar en Europa. Os edificios eran constru\u00eddos con materiais europeos, destacando o Teatro Amazonas, o Mercado Adolpho Lisboa e o predio da Alf\u00e1ndega, constru\u00eddos co beneficio obtido na \"\u00c9poca \u00c1urea da Goma\".\nA capital da Amazonia foi unha das primeiras cidades brasileira que contou con luz el\u00e9ctrica, tratamento de augas e demais obras. En 1909, Manaus pasou a albergar a primeira instituci\u00f3n de ensino superior brasileira, hoxe chamada Universidade Federal do Amazonas.\nDurante o auxe do ciclo econ\u00f3mico do caucho foi constru\u00eddo o Teatro Amazonas que sorprendeu ao mundo co seu luxo, requinte e beleza arquitect\u00f3nica. \u00c9 o principal patrimonio cultural arquitect\u00f3nico do Amazonas. Ese templo de arte retomou o seu apoxeo coa realizaci\u00f3n do Festival Amazonas de \u00d3pera e coa presentaci\u00f3n no seu escenario de espect\u00e1culos cl\u00e1sicos e populares de danza, m\u00fasica e teatro de artistas locais, nacionais e internacionais.\nEconom\u00eda, polo industrial e Manaus ante o mundo.\nActualmente o seu principal motor econ\u00f3mico \u00e9 o Polo Industrial de Manaus, en gran parte responsable do feito de que a cidade te\u00f1a o sexto Produto Interior Bruto (PIB) do pa\u00eds en 2007. O seu porto, a 1500 km do mar, \u00e9 de grande importancia.\nPos\u00fae a maior rexi\u00f3n metropolitana do norte do pa\u00eds e a d\u00e9cimo segunda do Brasil, con 2\u00a0210\u00a0825 habitantes. (IBGE/2009).\nO crecemento constante de Manaus intentando establecerse como unha das cidades m\u00e1is importantes non foi desapercibido. En 2008, o World Cities Study Group and Network (GaWC), do Reino Unido, inclu\u00edu o nome da cidade nunha lista de cidades clasificadas pola s\u00faa econom\u00eda, cultura, acontecementos pol\u00edticos e patrimonio hist\u00f3rico. A cidade foi clasificada na mesma categor\u00eda doutras \u00e1reas metropolitanas do mundo de grande importancia, como Ancara, Salt Lake City, Tashkent, Marsella e Durban, sendo que a cidade quedou por riba doutras como Tijuana, Sevilla, Libreville e Halifax.\nDesenvolvemento da \u00c1rea Metropolitana.\nEn outubro de 2011, durante a cerimonia de apertura da Ponte sobre o r\u00edo Negro, que abarca 3595 metros e tivo un custo de 1,1 mil mill\u00f3ns de d\u00f3lares, por mor do 342 aniversario da capital do Amazonas, a Presidenta anunciou o agasallo de aniversario prometido: a prolongaci\u00f3n da Zona Franca de Manaus durante 50 anos m\u00e1is e a extensi\u00f3n dos beneficios a toda a rexi\u00f3n metropolitana. Rousseff fixo fincap\u00e9 en que a extensi\u00f3n dos incentivos para o Polo Industrial de Manaus, xunto coa Ponte, xerar\u00e1 emprego e permitir\u00e1 a preservaci\u00f3n do medio ambiente.\nPara o goberno do Amazonas a ponte vai m\u00e1is al\u00e1 da arquitectura monumental, levando o desenvolvemento \u00e1s rexi\u00f3ns do r\u00edo Purus e o Solim\u00f5es, al\u00e9n dos municipios adxacentes. Un exemplo \u00e9 a produci\u00f3n oleira en Iranduba e o incremento do turismo en Novo Air\u00e3o e outros municipios da RMM. Pret\u00e9ndese duplicar a estrada Iranduba-Manacacupu (AM-070), permitindo aos produtores rurais que se conecten a trav\u00e9s da rede viaria \u00e1 capital sen a necesidade de \"intermediarios\" comerciais.\nA ponte, bautizada como Ponte Rio Negro, \u00e9 a maior ponte de tirantes do Brasil, xa que a secci\u00f3n suspendida por cables mide 400 metros; \u00e9 ademais a segunda maior ponte fluvial no mundo, superada s\u00f3 pola ponte sobre o r\u00edo Orinoco, en Venezuela. Na s\u00faa construci\u00f3n empreg\u00e1ronse \u200b\u200baceiro e cemento en cantidade suficiente para erguer tres estadios do Maracan\u00e3. Debido \u00e1 acidez das augas do R\u00edo Negro, engad\u00edronse materiais sil\u00edceos anticorrosivos ao cemento empregado nas estacas e no taboleiro.\nA s\u00faa anchura total \u00e9 de 20,70 metros no treito convencional e 22,60 metros na parte con tirantes. A v\u00eda ter\u00e1 catro pistas de tr\u00e1fico, d\u00faas en cada sentido, ademais da franxa de paseo para pe\u00f3ns a cada lado. O mastro central soporta dous vans de 200 metros a cada lado. A estrutura, en forma de diamante, est\u00e1 dividida en tres partes: un cono de punta-cabeza por baixo do taboleiro, un cono por enriba do taboleiro e o principio do mastro. O formato aerodin\u00e1mico foi adoptado para diminu\u00edr a fricci\u00f3n co vento.\nA rede viaria incl\u00fae, al\u00e9n da ponte, 1,9\u00a0km de acceso viario no lado de Manaus e 5,5\u00a0km de pista en Iranduba; implantouse un sistema de soportes contra o choque de embarcaci\u00f3ns e un sistema de sinalizaci\u00f3n n\u00e1utica, ademais da iluminaci\u00f3n da parte con tirantes da ponte.\nXunto ao Teatro Amazonas, a ponte v\u00e9n sendo considerada un dos maiores e m\u00e1is importantes monumentos da arquitectura da Amazonia, e representa un fito na integraci\u00f3n da rexi\u00f3n metropolitana de Manaus (RMM), fundada en 2007, que forman oito municipios e preto de 2,1 mill\u00f3ns de habitantes."}
{"id": "18754", "revid": "98629", "url": "https://gl.wikipedia.org/wiki?curid=18754", "title": "Sistema de planificaci\u00f3n de recursos da empresa", "text": "Os sistemas de planificaci\u00f3n de recursos da empresa (en ingl\u00e9s ERP, \"enterprise resource planning\") son sistemas de xesti\u00f3n da informaci\u00f3n que integran e automatizan moitas das pr\u00e1cticas de negocio asociadas cos aspectos operativos ou produtivos dunha empresa.\nCaracter\u00edsticas.\nOs sistemas ERP son sistemas integrais de xesti\u00f3n para a empresa. Caracter\u00edzanse por estar compostos por m\u00f3dulos. Estes m\u00f3dulos son de diferente uso, por exemplo: n\u00f3minas, finanzas, xesti\u00f3n de proxectos, GIS (sistemas de xesti\u00f3n xeogr\u00e1fica), contabilidade, lox\u00edstica, stock, pedidos. Cada empresa, segundo a natureza do seu negocio implanta o uso dos m\u00f3dulos necesarios para o desenvolvemento operativo do seu negocio.\nAs soluci\u00f3ns ERP son complexas e dif\u00edciles de implantar debido a que necesitan dun desenvolvemento personalizado para cada empresa partindo da parametrizaci\u00f3n inicial da aplicaci\u00f3n que \u00e9 com\u00fan. As personalizaci\u00f3ns e desenvolvementos particulares para cada empresa requiren dun grande esforzo de tempo, di\u00f1eiro para modelar t\u00f3dolos procesos de negocio da vida real na aplicaci\u00f3n.\nActualmente existen sistemas ERP enfocados \u00e1 mediana empresa. Con metodolox\u00edas de implantaci\u00f3n sinxelas. Axudando \u00e1 produtividade deste tipo de empresas.\nAs metodolox\u00edas de implantaci\u00f3n dos ERP's na empresa non sempre son todo o simples que se desexar\u00eda, dado que entran en xogo m\u00faltiples facetas.\nNon existen receitas m\u00e1xicas nin gui\u00f3ns expl\u00edcitos para as implantaci\u00f3n con \u00e9xito, soamente traballo ben realizado, unha correcta metodolox\u00eda e aspectos que deben coidarse antes e durante o proceso de implantaci\u00f3n, e inclusive cando o sistema entra en funcionamento. Por iso, antes, durante e despois da implantaci\u00f3n dun ERP \u00e9 conveniente efectuar o seguinte:"}
{"id": "18755", "revid": "158", "url": "https://gl.wikipedia.org/wiki?curid=18755", "title": "Industria do turismo", "text": ""}
{"id": "18758", "revid": "5863", "url": "https://gl.wikipedia.org/wiki?curid=18758", "title": "Bibiano", "text": "Bibiano Adonis Mor\u00f3n Gim\u00e9nez, m\u00e1is co\u00f1ecido como Bibiano, nado en Santiago de Compostela o 21 de decembro de 1950 e finado en Vigo o 28 de decembro de 2016, foi un m\u00fasico e compositor galego.\nTraxectoria.\nFillo de Adonis Mor\u00f3n Silva. Iniciouse na canci\u00f3n galega comprometida no ano 1970, nos derradeiros tempos de Voces Ceibes. O seu primeiro concerto foi no colexio do Opus Dei \"La Estila\" de Santiago nese mesmo ano. Incorporouse \u00e1 nova canci\u00f3n galega nos anos do fin do franquismo.\nFoi especialmente famoso o concerto que deu acompa\u00f1ado polo tam\u00e9n membro de Voces Ceibes Benedicto Garc\u00eda Villar o 25 de xu\u00f1o de 1976 no Pavill\u00f3n dos Deportes da Coru\u00f1a. O concerto, en solidariedade co dirixente comunista Santiago \u00c1lvarez, preso no penal de Carabanchel, converteuse nun acto de reivindicaci\u00f3n galeguista e nun dos fitos culturais m\u00e1is importantes da transici\u00f3n en Galicia.\nA s\u00faa achega foi incorporar percusi\u00f3n e instrumentos el\u00e9ctricos (fundamentalmente a guitarra el\u00e9ctrica) na canci\u00f3n galega, que at\u00e9 ent\u00f3n s\u00f3 era de voz e guitarra espa\u00f1ola.\nDeu moitos concertos con Vicente Araguas e foi militante moito tempo de CCOO. M\u00e1is tarde trasladouse a Vigo, onde rexentou unha discoteca. Gravou varios discos. Nos \u00faltimos anos dedicouse \u00e1 produci\u00f3n de eventos musicais en Vigo e rexentou un c\u00e9ntrico restaurante dende 1990 ata 2009.\nFaleceu en Vigo o 28 de decembro de 2016."}
{"id": "18761", "revid": "89787", "url": "https://gl.wikipedia.org/wiki?curid=18761", "title": "Netscape Navigator", "text": "Netscape Navigator foi un navegador web, o primeiro comercial, produto estrela de Netscape Communications Corporation, que dominou o mercado entre entre 1996 e 1999.\nHistoria.\nDesenvolveuno o equipo dirixido por Marc Andreesen, que creou o Mosaic, ao que substitu\u00edu rapidamente. Sa\u00edu ao mercado o 13 de outubro de 1994 co nome de Mosaic Netscape 0.9.&lt;br&gt;\nNetscape Navigator creou novos est\u00e1ndares para a presentaci\u00f3n de p\u00e1xinas web, como t\u00e1boas e marcos, e foi tam\u00e9n o primeiro en inclu\u00edr unha linguaxe de script, ao introducir na s\u00faa versi\u00f3n 2.0 JavaScript. En marzo de 1988 Netscape liberou a maior\u00eda do c\u00f3digo fonte do navegador e o colocou baixo a licenza de software libre.\nFin de Netscape.\nO 14 de xullo de 2003, AOL anunci\u00f3u retirar\u00eda todo o persoal de desenvolvemento que traballaba na versi\u00f3n de Netscape de Mozilla. En 2008 publicouse Netscape 9.0.0.6, a derradeira versi\u00f3n do navegador, e o 1 de marzo dese mesmo ano cancelouse o soporte, iso significa que a partir desa data non recibiu arranxos de seguridade e non se publicaron novas versi\u00f3ns do software.\nR\u00e9plicas de Netscape.\nAlg\u00fans usuarios, aproveitando o c\u00f3digo de Mozilla Firefox, intentaron \"revivir\" Netscape Navigator. Entre estes proxectos est\u00e1n Netscape Reloaded e Netstep, engadindo funcionalidade, ferramentas, e aspectos semellantes as usadas polo navegador mediante extensi\u00f3ns."}
{"id": "18764", "revid": "2445", "url": "https://gl.wikipedia.org/wiki?curid=18764", "title": "Mursilis", "text": "Os hititas tiveron tres reis que se chamaron Mursilis. O primeiro deles gobernou durante o Antigo Reino Hitita e os outros dous durante o Segundo Imperio Hitita."}
{"id": "18765", "revid": "22570", "url": "https://gl.wikipedia.org/wiki?curid=18765", "title": "Mamisi", "text": "No Antigo Exipto, os mamisi eran uns templos pequenos constru\u00eddos preto dos templos principais en \u00e9poca tard\u00eda. Neles represent\u00e1base o nacemento divino de Horus e por iso tam\u00e9n se co\u00f1ecen como casa do nacemento. O nome d\u00e9ullelo Champollion.\nO misterio do nacemento era un rito esencial da realeza exipcia, que se dic\u00eda descendente da divindade. Os ritos, a \"Festa da Coroaci\u00f3n\", ti\u00f1an lugar no patio ou nos propileos do templo. Os \"mamisi\" conservados son os de Kom Ombo, Dendera, Fil\u00e9, Edfu e Kalabcha."}
{"id": "18766", "revid": "22570", "url": "https://gl.wikipedia.org/wiki?curid=18766", "title": "Propileo", "text": "Un propileo \u00e9 unha porta monumental, precedida normalmente dun p\u00f3rtico con soportais. Os propileos m\u00e1is famosos son os da Acr\u00f3pole de Atenas.\nUn propileo tam\u00e9n \u00e9 o vest\u00edbulo con columnas dun templo.\nUn propileo tam\u00e9n \u00e9 o p\u00f3rtico que d\u00e1 acceso a un t\u00e9menos."}
{"id": "18768", "revid": "98629", "url": "https://gl.wikipedia.org/wiki?curid=18768", "title": "Xabier D\u00edaz", "text": "Xabier D\u00edaz, nado na Coru\u00f1a o 22 de agosto de 1969, \u00e9 un m\u00fasico galego. Cantante, compositor, investigador e compilador de m\u00fasica tradicional, fixo parte da Asociaci\u00f3n Cultural Xacarandaina, Rumbadeira, Nova Galega de Danza, aCadaCanto e Berrog\u00fcetto.\nTraxectoria.\nCriado en Fene, trasladouse \u00e1 Coru\u00f1a na adolescencia. Al\u00ed comezou a tocar a gaita na asociaci\u00f3n veci\u00f1al IAR, no barrio dos castros. Con 18 anos ingresou na A. C. Xacarandaina, onde participou como como bailador, gaiteiro, pandeireteiro e se iniciou nas recollas etnogr\u00e1ficas. Froito dos seus traballos de campo polas aldeas galegas, actividade que desenvolveu durante d\u00faas d\u00e9cadas, publicou o \"Coplas para Ic\u00eda\" (2007). Neste disco contou coa participaci\u00f3n de Pedro Lamas e Suso Iglesias.\nFoi cantante titular da compa\u00f1\u00eda Nova Galega de Danza coa que levou a escena os espect\u00e1culos \"Alento\", \"Engado\" e \"Tradicci\u00f3n\" entre os anos 2005 e 2009.\nFormou parte do grupo Berrog\u00fcetto, desde inicios de 2008 at\u00e9 2014, ano no que se anunciaba a disoluci\u00f3n da banda. Durante este tempo editaron os discos \"Kosmogon\u00edas\" (2010) e \"O pulso da terra\" (2011). Al\u00e9n diso, obtiveron o \"Premio de la Academia de la M\u00fasica\" \u00e1 mellor canci\u00f3n en galego (2011) e o de mellor grupo de m\u00fasica folk na primeira edici\u00f3n dos Premios Mart\u00edn Codax da M\u00fasica (2013), as\u00ed como o galard\u00f3n \u00e1 mellor banda sonora nos Premios Mestre Mateo (2014) coa pel\u00edcula \"Inevitable\".\nParticipou xunto a Guadi Galego, Guillerme Fern\u00e1ndez e Xos\u00e9 Lois Romero no proxecto aCadaCanto co que editaron \"aCadaCanto\" (2012) e \"A\" \"Rosa D`Adina\" (2014).\nColaborou en discos e concertos de diferentes artistas, como Kepa Junkera, Xos\u00e9 Manuel Budi\u00f1o, Carmen Par\u00eds, Amancio Prada, Luar na lubre, Ux\u00eda ou Os Cemp\u00e9s. As\u00ed mesmo, a s\u00faa presenza nos escenarios non s\u00f3 se circunscribe ao \u00e1mbito galego sen\u00f3n a lugares como M\u00e9xico, Zimbawe, Alema\u00f1a, Uruguai, Italia, Per\u00fa, Dinamarca, Francia, Su\u00edza, Arxentina ou B\u00e9lxica.\nNo ano 2015 editou \"The tambourine man\" xunto \u00e1s Adufeiras de Salitre, que obtivo o galard\u00f3n ao mellor disco galego nos Premios de la M\u00fasica Independente (2016) e ao mellor \u00e1lbum na categor\u00eda de m\u00fasica tradicional dos Premios Mart\u00edn Codax da M\u00fasica (2016). Al\u00e9n diso, \"The tambourine man\", permitiulle manterse no top ten da \"World Music Charts Europe\" nos meses de febreiro e marzo de 2016. Publicou canda as Adufeiras de Salitre outros dous discos: \"Nor\u00f3\", en 2018, e \"As catedrais silenciadas\", en 2020. En 2021 foi Premio Rebulir da Cultura Galega.\nNo 2022 presentou un novo traballo discogr\u00e1fico, esta vez en solitario, titulado \"Levantarse e caer\"."}
{"id": "18770", "revid": "1505", "url": "https://gl.wikipedia.org/wiki?curid=18770", "title": "Gopher", "text": "Gopher \u00e9 un protocolo de redes de computadoras dese\u00f1ado para indexar repertorios de documentos para internet. Os documentos pres\u00e9ntanse estruturados xerarquicamente, a informaci\u00f3n clasif\u00edcase por tipos e acc\u00e9dese a eles por men\u00fas.&lt;br&gt;\nPresentouse en 1991, elaborado por Paul Lindner e Mark McCahill da Universidade de Minnesota. Ata que se desenvolveu a \"World Wide Web\" e protocolo HTTP, este servizo era o m\u00e1is popular da rede, pero actualmente s\u00f3 quedan uns poucos servidores Gopher e Mozilla e AOL a\u00ednda soportan o protocolo, a\u00ednda que de forma incompleta. Internet Explorer deixou de soportalo en xu\u00f1o de 2002 logo de descubir un fallo de seguridade."}
