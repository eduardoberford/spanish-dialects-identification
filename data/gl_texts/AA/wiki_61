{"id": "38313", "revid": "89787", "url": "https://gl.wikipedia.org/wiki?curid=38313", "title": "Bob Mould", "text": "Bob Mould, nado en Malone (Nova York) o 16 de outubro de 1960, \u00e9 un m\u00fasico estadounidense, co\u00f1ecido sobre todo polo seu traballo como guitarrista, vocalista e compositor da banda de rock alternativo H\u00fcsker D\u00fc.\nBiograf\u00eda.\nNado en Malone, Nova York, Mould viviu en varios lugares, inclu\u00edda a \u00e1rea de Minneapolis-St. Paul, onde asistiu ao Macalester College. Al\u00ed formou H\u00fcsker D\u00fc a finais dos anos 70 co bater\u00eda/cantante Grant Hart e o baixista Greg Norton. Mould e Hart foron os principais compositores de H\u00fcsker D\u00fc, coa voz m\u00e1is aguda de Hart e a bar\u00edtona de Mould altern\u00e1ndose nas canci\u00f3ns.\nH\u00fcsker D\u00fc.\nFormada en 1979, H\u00fcsker D\u00fc ga\u00f1ou notoriedade como grupo de punk rock cunha serie de gravaci\u00f3ns co selo independente SST Records. En 1986 a banda asinou cun gran selo (Warner Bros. Records), pero s\u00f3 conseguiu un modesto \u00e9xito comercial. Por\u00e9n, posteriormente foron citados habitualmente como un dos grupos m\u00e1is influentes do rock alternativo dos 90 por bandas como Nirvana e Pixies.\nA finais dos anos 80 H\u00fcsker D\u00fc separouse amargamente entre abuso de drogas dos membros, problemas persoais, disputas sobre os cr\u00e9ditos das canci\u00f3ns, direcci\u00f3n musical, e o suicidio do representande do grupo, David Savoy. Mould e Grant Hart, o outro compositor e vocalista da banda, a\u00ednda se criticaban ocasionalmente na prensa ata a morte de Hart en 2017, a\u00ednda que os dous repasaron brevemente a discograf\u00eda de H\u00fcsker D\u00fc xuntos nun concerto ben\u00e9fico en 2004 para axudar a un amigo enfermo, Karl Mueller de Soul Asylum.\nPrimeiro per\u00edodo en solitario.\nTras a disoluci\u00f3n de H\u00fcsker D\u00fc en 1988, Mould reclu\u00eduse nunha remota granxa en Pine City, Minnesota, deixando o alcol e as drogas e compo\u00f1endo canci\u00f3ns que acabar\u00edan convert\u00e9ndose no seu primeiro \u00e1lbum en solitario. Mould asinou coa nova Virgin Records America, e o seu \u00e1lbum de 1989 \"Workbook\" deixaba de lado o tradicional muro de ru\u00eddo de guitarra de Mould por un ton m\u00e1is lixeiro. O bater\u00eda Anton Fier (de The Feelies e posteriormente The Golden Palominos) e o baixista Tony Maimone (de Pere Ubu) serviron como secci\u00f3n r\u00edtmica de Mould. O \u00e1lbum chegou ao n\u00famero 127 da lista \"Billboard\" 200, e o sinxelo \"See a Little Light\" acadou o n\u00famero 4 na lista \"Billboard Modern Rock Tracks\".\nO \u00e1lbum de 1990 \"Black Sheets of Rain\" ti\u00f1a un son de guitarra moito m\u00e1is pesado, recordando os momentos m\u00e1is fortes de H\u00fcsker D\u00fc. Segundo o libreto da reedici\u00f3n de 2012 do disco de Sugar \"Copper Blue\", o presidente de Creation Records Alan McGee verificou que o total de vendas do \u00e1lbum fora de 7 000 copias. A\u00ednda as\u00ed, o \u00e1lbum chegou ao n\u00famero 123 da lista \"Billboard\" 200, e o sinxelo \"It's Too Late\" acadou o n\u00famero 10 da \"Billboard Modern Rock Tracks\".\nMould tam\u00e9n cofundou un selo discogr\u00e1fico, Singles Only Label, xunto con Steve Fallon, fundador de Coyote Records. O selo editou sinxelos de artistas como Daniel Johnston, Grant Lee Buffalo, Moby, Mojo Nixon, Morphine, Nikki Sudden, e R. Stevie Moore de 1989 a 1994.\nSugar.\nPosteriormente Mould formou o grupo Sugar co baixista David Barbe e o bater\u00eda Malcolm Travis. Ademais de xirar extensivamente, Sugar publicou dous \u00e1lbums, un EP e unha colecci\u00f3n de caras b antes de separarse. \"Copper Blue\" de 1992 foi nomeado \u00c1lbum do Ano pola \"NME\", sendo o disco m\u00e1is exitoso de Mould tras vender case 300 000 copias.\nMentres a\u00ednda estaba en Sugar, en 1993 contribuou coa canci\u00f3n \"Can't Fight It\" como artista en solitario ao \u00e1lbum ben\u00e9fico pola loita contra o SIDA \"No Alternative\" producido pola Red Hot Organization. En 1994 gravou \"Turning of the Tide\" para \"Beat The Retreat\", un \u00e1lbum tributo ao guitarrista e compositor ingl\u00e9s Richard Thompson.\nSegundo per\u00edodo en solitario.\nEn 1996 Mould volveu a gravar en solitario, publicando o \u00e1lbum \"Bob Mould\" ese mesmo ano a trav\u00e9s de Rykodisc, co\u00f1ecido tam\u00e9n como \"Hubcap\" pola foto da portada. Mould tocou todos os instrumentos e programou as bater\u00edas en vez de usar un bater\u00eda real. O \u00e1lbum chegou ao n\u00famero 101 da lista \"Billboard\" 200, e ao 1 da \"Heatseekers\".\nEn 1998, Mould publicou \"The Last Dog and Pony Show\", o seu derradeiro \u00e1lbum con Rykodisc (que publicara todos os \u00e1lbums de Sugar nos Estados Unidos). O \u00e1lbum foi chamado as\u00ed debido a que Mould decidira que a seguinte xira ser\u00eda a s\u00faa \"derradeira xira el\u00e9ctrica cunha banda\".\nTras a xira, Mould tomou un descanso na s\u00faa carreira musical para centrarse noutra das s\u00faas paix\u00f3ns, a loita libre profesional, cando se uniu \u00e1 WCW como guionista en 1999 durante un breve per\u00edodo. Diferenzas creativas con alg\u00fans dos outros escritores fixo que Mould deixase a compa\u00f1\u00eda e regresase \u00e1 m\u00fasica. O libreto do \u00e1lbum de 2002 \"Modulate\" deulle as grazas a alg\u00fans dos loitadores cos que traballara, destacando Kevin Nash e Kevin Sullivan.\nDurante unha tempada vivindo en Nova York a finais dos 90, a medida que abrazaba m\u00e1is plenamente a s\u00faa identidade como home homosexual, os gustos de Mould desvi\u00e1ronse cara a m\u00fasica dance e a electr\u00f3nica. Esas influencias estaban claras no seu lanzamento de 2002 \"Modulate\", que recibiu cr\u00edticas dispares e unha pobre reacci\u00f3n dos seus seguidores. Para seguir desenvolvendo ese son Mould tam\u00e9n comezou a gravar baixo o pseud\u00f3nimo LoudBomb (un anagrama do seu nome), editando o disco \"Long Playing Grooves\" con ese nome.\nO seu seguinte \u00e1lbum en solitario, \"Body of Song\", ter\u00eda que ser publicado xusto despois de \"Modulate\". Por\u00e9n, Mould traballou no disco durante os tres anos seguintes, lanz\u00e1ndose en 2005. Nesa \u00e9poca cambiou de opini\u00f3n sobre xirar cunha banda e anunciou a s\u00faa primeira xira con este formato dende 1998. O grupo de apoio estaba formado polo baixista Jason Narducy (de Verbow), o bater\u00eda Brendan Canty (de Fugazi), e o colaborador de Mould en Blowoff, Morel, nos teclados.\nAdemais do seu traballo en solitario, Mould tam\u00e9n traballou como DJ en colaboraci\u00f3n co artista de m\u00fasica dance da \u00e1rea de Washington DC Richard Morel, baixo o estandarte do colectivo Blowoff. Actuaban frecuentemente no 9:30 Club en Washington, D.C. Un CD de Blowoff foi editado en setembro de 2006, formado por canci\u00f3ns gravadas xuntos. Mould tam\u00e9n fixo remesturas para distintos artistas de m\u00fasica dance e rock alternativo, como unha remestura do tema de Interpol \"Length of Love\".\n\"District Line\" foi editado o 5 de febreiro de 2008, e meses despois, en abril de 2009, Mould lanzou o seu seguinte \u00e1lbum, titulado \"Life and Times\", no medio da investigaci\u00f3n da s\u00faa vida para unha autobiograf\u00eda.\nMould finalmente escribiu esas memorias con Michael Azerrad, o autor de \"Our Band Could Be Your Life\" e \".\" O libro, \"\", foi publicado en xu\u00f1o de 2011.\nO 6 de agosto de 2012 Mould publicou o primeiro sinxelo do seu primeiro \u00e1lbum con Merge Records, \"Silver Age\", lanzado o 4 de setembro. O disco chegou ao n\u00famero 52 da lista \"Billboard 200\", ao 12 na lista \"Alternative Albums\", e ao 3 da \"Tastemaker Albums\". En 2014 Mould publicou \"Beauty &amp; Ruin\" e en marzo de 2016 \"Patch the Sky\".\nO 25 de outubro de 2018 Mould compartiu unha canci\u00f3n nova, \"Sunshine Rock\", sacada do seu novo \u00e1lbum co mesmo nome que ser\u00eda editado o 8 de febreiro de 2019 por Merge Records \nO 3 de xu\u00f1o de 2020 Mould lanzou a canci\u00f3n \"American Crisis\", o sinxelo principal do seu derradeiro \u00e1lbum ata a data, \"Blue Hearts\", publicado o 25 de setembro dese mesmo ano."}
{"id": "38314", "revid": "98629", "url": "https://gl.wikipedia.org/wiki?curid=38314", "title": "Pepe o ingl\u00e9s", "text": "Pepe o ingl\u00e9s \u00e9 unha serie da Televisi\u00f3n de Galicia que comezou a emitirse o 13 de febreiro de 2006. Comedia de situaci\u00f3n, c\u00e9ntrase en Pepe, propietario dun taller de reciclaxe, home fascinado por todo o ingl\u00e9s, con Suso, un seu axudante, fai pequenos inventos. Todo mudar\u00e1 coa chegada de Pilar \u00f3 barrio.\nSinopse.\nA serie comeza coa chegada de Pilar ao barrio: unha muller met\u00f3dica, ordenada e legalista, que chocar\u00e1 desde o principio con Pepe, un mec\u00e1nico retirado con ma\u00f1as de inventor, que leva unha vida ca\u00f3tica argallando artificios no seu taller.\n\"Pepe o Ingl\u00e9s\" amosa tam\u00e9n a vida dun barrio que se resiste a perder a s\u00faa personalidade e sucumbir aos ataques da especulaci\u00f3n. O taller de Pepe \u00e9 o basti\u00f3n principal desa resistencia: un predio que mant\u00e9n sen vender a pesar das ofertas dos construtores."}
{"id": "38315", "revid": "2445", "url": "https://gl.wikipedia.org/wiki?curid=38315", "title": "Pepe O'Ingl\u00e9s", "text": ""}
{"id": "38316", "revid": "23204", "url": "https://gl.wikipedia.org/wiki?curid=38316", "title": "Lleida", "text": "Lleida (en catal\u00e1n: \"Lleida\", [\u02c8\u028e\u025bj\u00f0\u0259], pronunciaci\u00f3n local: [\u02c8\u028eej\u00f0\u025b]) \u00e9 un municipio e cidade do oeste de Catalu\u00f1a, capital da provincia de Lleida e da comarca do Segri\u00e0. Est\u00e1 situada no curso do r\u00edo Segre, arredor dun outeiro coroado pola antiga catedral, a Seu Vella. Con 139.809 habitantes en 2013 \u00e9 a segunda capital catal\u00e1 e a sexta cidade m\u00e1is poboada da comunidade.\nExisten probas de asentamentos na \u00e1rea da cidade de Lleida polo menos dende a Idade de Bronce. Dende o s\u00e9culo VI a.C. e ata a conquista romana converteuse na principal cidade dos ilerxetes, un pobo ibero que a denominou \"Iltirta\". A cidade, que os romanos denominaron \"Ilerda\", no s\u00e9culo VIII foi invadida polos musulm\u00e1ns e reconquistada en 1149 polas tropas de Ramon Berenguer IV e Ermengol VI. En 1297 Xaime II fundou o Estudo Xeral, que ser\u00eda a primeira universidade de Catalu\u00f1a e da antiga Coroa de Arag\u00f3n, as\u00ed como a segunda de Espa\u00f1a tras a Universidade de Salamanca (cuxo antecedente sit\u00faase na Universidade de Palencia).\nHistoria.\n \nIltrida (a Lleida en tempos dos iberos) era a capital dos ilerxetes. Os seus caudillos m\u00e1is famosos foron Ind\u00edbil e Mandonio que estaban aliados cos cartaxineses contra os romanos. O ano 215 AC. foi decisivo. Tivo lugar a Batalla do Ebro, onde Asdr\u00fabal, irm\u00e1n de An\u00edbal e comandante do ex\u00e9rcito cartaxin\u00e9s cae derrotado fronte aos romanos. Os seus aliados Ind\u00edbil e Mandonio ser\u00edan finalmente dominados o ano 206 AC.\nO ano 195 aC. trouxo consigo unha nova e importante insurrecci\u00f3n das tribos ilerxetes, lacetanas e ausetanas que foi sufocada polo c\u00f3nsul Marco Porcio Cat\u00f3n e que supuxo a morte dos caudillos ilerxetes Ind\u00edbil e Mandonio.\nO final da segunda guerra p\u00fanica traer\u00eda consigo a romanizaci\u00f3n e asimilaci\u00f3n por parte das estruturas ind\u00edxenas da cultura romana. Iltirta converter\u00edase en Ilerda. O ano 49 AC. Xulio C\u00e9sar librou unha batalla da Guerra Civil Romana contra Pompeio Magno diante das s\u00faas murallas. \nUnha \u00e9poca escura, polos poucos datos que se te\u00f1en, foi a da dominaci\u00f3n visigoda aproximadamente desde o ano 375 ao 716.\nOs musulm\u00e1ns apoder\u00e1ronse de Lleida coa mesma facilidade que o fixeron co resto da pen\u00ednsula, no ano 714. A ocupaci\u00f3n produciuse entre o 716 e 719, en que o emir Al-Aahm e despois Al-Hur fixeron capitular \u00e1 cidade, en tratos que se respectaron. Posteriormente, o magnate aragon\u00e9s Fort\u00fan converteuse ao islam para manter o poder o que axudar\u00eda \u00e1 submisi\u00f3n do pobo.\nO rei franco Ludovico P\u00edo saqueou a cidade no 801, aos poucos d\u00edas Amrus Al-Leridi recuperouna as\u00ed como o resto dos territorios entre o 802 e o 809. Estas escaramuzas provocar\u00edan o endurecemento do trato cara aos moz\u00e1rabes, que finalmente tiveron que emigrar.\nNo s\u00e9culo IX os tugib\u00edes constitu\u00edron un reino de taifa, a\u00ednda que finxindo certa fidelidade ao emir de C\u00f3rdoba. O \u00faltimo rei de Lleida foi Sulaym\u00e1n, destronado polos almor\u00e1bides en 1102. Estes usaron Lleida como base de incursi\u00f3n nos condados catal\u00e1ns.\nEn 1149 a cidade rendeuse \u00e1s tropas cristi\u00e1s de Ram\u00f3n Berenguer IV o Santo e de Ermengol VI de Urgell. Outorgouse a Carta de Poboaci\u00f3n \u00e1 cidade en 1150.\nEn 1264 o Rei Xaime I \"o Conquistador\" outorgou \u00e1 cidade o Privilexio de Concesi\u00f3n da Paeria, que en diante ser\u00eda a forma do goberno municipal. En 1232 o mesmo monarca, Xaime I, concede \u00e1 cidade o Privilexio de Concesi\u00f3n da Feira de San Miguel.\nO 1297, Xaime II fundou o famoso \"Estudi General\" (Studium Generale), grazas a unha bula pontificia de Bonifacio VIII. O \"Estudi General\" \u00e9, xa que logo, a universidade m\u00e1is antiga do antigo Reino de Arag\u00f3n, e permaneceu activa ata 1717, cando Filipe V ordenou o seu peche e a destruci\u00f3n do burgo universitario.\nOs s\u00e9culos seguintes estiveron marcados pola recesi\u00f3n, agravados por guerras e epidemias que culminaron coa (1640-1652). A cidade quedou deteriorada e Filipe V atopou unha Lleida en ru\u00ednas. Finalmente, co decreto de Nova Planta (1714) Lleida perdeu os seus foros e a Universidade. A Seu Vella, pechada ao culto desde 1797, converteuse en cuartel militar.\nDurante o s\u00e9culo XVIII, a cidade recuperou a s\u00faa imaxe e dimensi\u00f3n. Baixo o reinado de Carlos III constru\u00edr a Catedral Nova. As s\u00faas novas formulaci\u00f3ns ilustradas achegaron figuras, como Blondel e o Bar\u00f3n de Maials, que deron \u00e1 cidade unha fisionom\u00eda urban\u00edstica acorde co seu papel de capital da provincia, e a aplicaci\u00f3n aos cultivos dos novos estudos de agronom\u00eda. A comezo do s\u00e9culo XIX, Lleida sufriu unha nova invasi\u00f3n, a napole\u00f3nica, no transcurso da Guerra de Independencia. O ferrocarril chegou \u00e1 cidade en 1860.\nXeograf\u00eda.\nA cidade at\u00f3pase arredor dun outeiro situado xunto ao r\u00edo Segre. O monte \u00e9 co\u00f1ecido como Tur\u00f3 de la Seu, xa que nel at\u00f3pase a Seu Vella, a 154 metros sobre o nivel do mar. O termo municipal est\u00e9ndese aos dous lados do Segre, \u00fanica v\u00eda fluvial do concello xunto co Noguerola, sendo o de maior extensi\u00f3n da comarca do Segri\u00e0.\nLimita ao noroeste cos concellos de Almacelles, Alpicat, Gimenells i el Pla de la Font e Tamarit de Llitera (este \u00faltimo na provincia de Huesca), ao norte con Torrefarrera e Torre-serona, ao nord\u00e9s con Alcoletge i Corbins, ao leste con Els Alam\u00fas e Bell-lloc d'Urgell, ao sueste con Artesa de Lleida e Torregrossa, ao sur con Albat\u00e0rrec e Aspa, ao suroeste con Alf\u00e9s, Montoliu de Lleida i Sudanell, e ao oeste con Alcarr\u00e0s.\nEntidades de poboaci\u00f3n.\nO termo est\u00e1 formado pola cidade de Lleida, 56 partidas e as entidades municipais descentralizadas de Raimat e Sucs. As partidas do concello son:\nClima.\nLleida ten un clima mediterr\u00e1neo \u00e1rido con tendencia continental, que \u00e9 o propio do Val do Ebro. Os invernos son h\u00famidos e moi fr\u00edos e os ver\u00e1ns c\u00e1lidos, con choivas escasas e seca estival. Non \u00e9 estra\u00f1o que ao longo do ano poidan rexistrarse temperaturas dalg\u00fans graos cent\u00edgrados baixo cero no inverno e de ata 40\u00a0\u00b0C no ver\u00e1n. \u00c9 caracter\u00edstica a n\u00e9boa que no inverno adoita ocupar o val do Segre durante d\u00edas. \u00c9 por esta \u00faltima cuesti\u00f3n polo que Lleida foi tida como cidade de castigo en certas \u00e9pocas hist\u00f3ricas. Do mesmo xeito o pend\u00f3n da bandeira \u00e9 de cor morada (s\u00edmbolo de castigo).\nZonas de interese tur\u00edstico.\n \nFestas locais.\nTanto a Festa Maior de primavera como a de outono son presididas simbolicamente por un grupo de 12 xigantes emblem\u00e1ticos, propiedade da Paeria: dona Violant e o infante Berenguer, Rei Xaime I o Conquistador e Reina dona Leonor, Xigantes Chineses, o Rei Mouro e dona Zobeida, os Fara\u00f3ns e os emperadores Marco Antonio e Cleopatra, os m\u00e1is antigos de Catalu\u00f1a, constru\u00eddos en 1840. Adoitan sa\u00edr acompa\u00f1ados por Lo Marraco, monstro tot\u00e9mico da cidade.\nTransportes.\nAs principais v\u00edas de acceso \u00e1 cidade por estrada son a autoestrada AP-2 e a autov\u00eda A-2, que a conectan con Madrid, Zaragoza e Barcelona, a N-240, que enlaza a cidade con Tarragona, Reus e Huesca, a N-230 con Francia, a c-13 con Andorra e a C-12, co\u00f1ecida como Eix de l'Ebre. A medio prazo, d\u00faas novas autov\u00edas unir\u00e1n Lleida con Huesca e Vielha.\nAdemais varias li\u00f1as de autobuses conectan Lleida con case todos os municipios do Segri\u00e0 e doutros da s\u00faa provincia, Catalu\u00f1a, resto de Espa\u00f1a e Europa. En canto \u00e1 mobilidade interna, a cidade disp\u00f3n dunha rede municipal de 17 li\u00f1as urbanas de autob\u00fas, xestionadas pola empresa Autobusos de Lleida, e unha empresa de taxis, Tele Radio Taxi Lleida.\nLleida disp\u00f3n dunha estaci\u00f3n de tren, Lleida-Pirineus, onde Renfe Operadora serve varias li\u00f1as rexionais, nacionais e, desde 2003, a alta velocidade (AVE). Doutra banda, FGC opera a li\u00f1a Lleida-La Pobla de Segur desde 2004.\nEn 2010 inaugurouse o aeroporto de Lleida-Alguaire, situado 18\u00a0km ao norte da cidade.\nLleida, partida polo r\u00edo Segre en d\u00faas metades, disp\u00f3n de varias pontes que as unen: Pont Vell (anterior ao s\u00e9culo II), Pont Nou (1973), Pont de la Universitat (1993), Pont de Pardinyes (1995), Passarel\u00b7la de Blondel (1997), Passarel\u00b7la dels Camps Elisis (2003), Pont Pr\u00edncep de Viana (2010) e Passarel\u00b7la dels Maristes (2010)."}
{"id": "38317", "revid": "89787", "url": "https://gl.wikipedia.org/wiki?curid=38317", "title": "Sonia Casti\u00f1eiras", "text": "Sonia Casti\u00f1eiras Neira, nada en Bilbao o 14 de abril de 1976, \u00e9 unha actriz galega.\nTraxectoria.\nDespois de participar na fundaci\u00f3n da compa\u00f1\u00eda de teatro Tac\u00f3n Teatro, coa que interpretou papeis en \"Banalidades Ov\u00e1ricas\" e en \"Os vellos non deben de namorarse\" comezou a traballar para a televisi\u00f3n ao representar un papel principal (Leonor) na serie da Televisi\u00f3n de Galicia, \"R\u00edas Baixas\", nas tempadas de 2000 a 2005.\nAo seu remate participou nunha produci\u00f3n de ficci\u00f3n en formato cine para televisi\u00f3n para o Institut de Cinema Catal\u00e1, \"M\u00fasica secreta\", dirixida por Joan Mallarach. Completou a s\u00faa actividade nos anos seguintes intervindo puntualmente noutras series de televisi\u00f3n, como \"A vida por diante\", en anuncios, curtametraxes ou v\u00eddeos musicais. Na primavera do 2008, incorp\u00f3rase o elenco da serie \"Libro de familia\" (TVG), para encarnar a personaxe de Maribel."}
{"id": "38318", "revid": "98629", "url": "https://gl.wikipedia.org/wiki?curid=38318", "title": "Morrissey", "text": "Steven Patrick Morrissey, nado en Davyhulme, Lancashire, o 22 de maio de 1959, \u00e9 un cantante e compositor ingl\u00e9s.\nChegoulle a fama na d\u00e9cada dos 80 como vocalista da banda inglesa The Smiths. Cando a banda se rompeu no ano 1987, Morrissey comezou unha carreira de \u00e9xito chegando \u00e1s listas \"top ten\" brit\u00e1nicas durante 3 d\u00e9cadas.\nMorrissey \u00e9 considerado unha das influencias na m\u00fasica pop m\u00e1is importantes da s\u00faa xeraci\u00f3n. Os seus detractores describen as s\u00faas obras como depresivas, mais os seus fans remarcan o seu humor \u00e1cido e sarc\u00e1stico nas referencias das s\u00faas canci\u00f3ns a amores rotos."}
{"id": "38323", "revid": "85894", "url": "https://gl.wikipedia.org/wiki?curid=38323", "title": "L'Estartit", "text": "L'Estartit \u00e9 unha entidade municipal descentralizada situada na costa do concello catal\u00e1n de Torroella de Montgr\u00ed, na provincia de Xirona. Ten 2.962 habitantes (2015). At\u00f3pase a aproximadamente un quil\u00f3metro do arquip\u00e9lago das Illas Medes. \u00c9 unha vila de ver\u00e1n, ten un porto e un club n\u00e1utico (Club N\u00e0utic Estartit) onde hai moitas actividades acu\u00e1ticas como vela, submarinismo ou nataci\u00f3n.\nHistoria.\nAs primeiras noticias de L'Estartit apareceron no s\u00e9culo XVII, cando xa diminu\u00edra a actividade da pirater\u00eda turca e berberisca sobre as costas catal\u00e1s, e ata mediados do s\u00e9culo XX o seu desenvolvemento estivo vinculado \u00e1 actividade mar\u00edtima. O seu porto permitiu a sa\u00edda por mar dos produtos do municipio, como o arroz, o vi\u00f1o e a augardente, con destino a grandes mercados como o de Barcelona. M\u00e1is recentemente xurdiu un movemento independentista para que L'Estartit sexa municipio independente, pero despois de longos procesos administrativos e xudiciais non prosperou."}
{"id": "38324", "revid": "1131", "url": "https://gl.wikipedia.org/wiki?curid=38324", "title": "Historia do cinema de Galicia", "text": "A historia do cinema de Galicia comezou o 2 de setembro de 1896, cunha exhibici\u00f3n realizada no Teatro-Circo Coru\u00f1\u00e9s da cidade herculina.\nHistoria.\nInicios do cine.\nDurante todo o s\u00e9culo XIX tiveron lugar nas principais vilas galegas mostras ambulantes con aparellos antecedentes do cinema, como lanternas m\u00e1xicas ou sombras chinesas. A primeira exhibici\u00f3n de imaxes en movemento en Galicia tivo lugar no Teatro-Circo Coru\u00f1\u00e9s o 2 de setembro de 1896. Este espect\u00e1culo foi realizado mediante un kinet\u00f3grafo, invento de Thomas Edison, e segundo as noticias publicadas na prensa os filmes mostrados foron alg\u00fans dos realizados por Robert William Paul como \"The Derby\". A pesar de que se anunciou a presenza do aparato en Ferrol e Santiago de Compostela, estas exhibici\u00f3ns non chegaron a realizarse pola falta de local axeitado.\nO invento dos irm\u00e1ns Lumi\u00e8re, o cinemat\u00f3grafo, chegou a Galicia o ano seguinte. O 17 de abril de 1897 instalouse na cidade de Pontevedra un aparello procedente de Portugal, co operador C\u00e9sar Marqu\u00e9s e o actor Alexandre Pais de Azevedo como representantes da Casa Lumi\u00e8re, e que exhibiu t\u00edtulos como \"O regador regado\", \"Chegada dun tren\", \"Batalla de neve\" e \"Bombeiros en Londres\". A proxecci\u00f3n estaba animada pola orquestra do local, un guitarrista e un bandurrista e nalgunha proxecci\u00f3n tam\u00e9n se chegou a recitar alg\u00fan mon\u00f3logo por parte de Azevedo. Permaneceu na cidade ata o 25 para logo realizar unha xira por outras cidades galegas: Tamberlick de Vigo o 29 de abril, Tui o 13 de maio, A Coru\u00f1a o 23 de maio, Ferrol 16 de xu\u00f1o e Lugo 7 de xullo.\nO primeiro operador en filmar en Galicia foi Jos\u00e9 Sellier. Este fot\u00f3grafo coru\u00f1\u00e9s de orixe francesa, mercou aos irm\u00e1ns Lumi\u00e8re un cinemat\u00f3grafo co que exhib\u00eda filmes no seu estudio da r\u00faa de Santo Andr\u00e9 da Coru\u00f1a. Para os espect\u00e1culos rodou as primeiras cintas galegas, como \"Orz\u00e1n, oleaje\", \"F\u00e1brica de gas\" ou \"Plaza de Mina\". Entre elas destaca \"Entierro del General S\u00e1nchez Bregua\", xa que \u00e9 posible co\u00f1ecer a data de rodaxe, o 20 de xu\u00f1o de 1897.\nDurante os seguintes anos o cine exhibiuse en Galicia, como no resto de Europa, no marco de feiras e festas locais levados por operadores ambulantes como Mat\u00edas S\u00e1nchez Hern\u00e1ndez ou Antonio Sanch\u00eds, habitualmente en pavill\u00f3ns ou barrac\u00f3ns provisorios de madeira cubertos de lonas. Celebr\u00e1ronse algunhas presentaci\u00f3ns en teatros como o Teatro Principal da Coru\u00f1a ou no Teatro Rosal\u00eda de Castro de Vigo, mais foron escasas por considerarse un espect\u00e1culo que desprestixiaba estes espazos. Nesta \u00e9poca (1905-1906) realizou as s\u00faas filmaci\u00f3ns Jos\u00e9 Pradera, na s\u00faa maior\u00eda de tem\u00e1tica local coru\u00f1esa e seguindo o modelo iniciado por Jos\u00e9 Sellier. En 1906 Pradera instalouse en Valladolid.\nTriunfo do cine.\nEntre 1906 e 1908 van desaparecendo as barracas ambulantes das cidades e vilas galegas mentres se constr\u00faen pavill\u00f3ns concibidos para a exhibici\u00f3ns de proxecci\u00f3ns cinematogr\u00e1ficas dentro dun programa xeral de variedades e dentro dos teatros. Xurdiron as\u00ed o Pavill\u00f3n Lino (1906) na Coru\u00f1a, impulsado por Lino P\u00e9rez Lastres, o Pavill\u00f3n New England (1906), de Vicente Aubo\u00edn Barc\u00f3n, en Ferrol, e o Pavill\u00f3n Pinacho (1907), de Isidro Pinacho, en Vigo. En 1908, Eduardo Villardefrancos inaugurou na r\u00faa Real o Sal\u00f3n Par\u00eds, considerada a primeira estrutura permanente para a exhibici\u00f3n cinematogr\u00e1fica en Galicia e que estivo en funcionamento ata 1999.\nNa d\u00e9cada de 1910 comez\u00e1ronse a exhibir os primeiros filmes longos que precisaban dun comentarista. Nese momento triunfaban os filmes procedentes de Francia, como a serie \"Les Vampires\" e desde a estrea de \"Quo Vadis?\", que foi un \u00e9xito en toda Europa, pux\u00e9ronse de moda as pel\u00edculas colosais italianas. O empresario Isaac Fraga triunfou ao converterse no exhibidor en exclusiva do filme en Galicia. Fraga, que entrara na industria do cinema co establecemento en 1909 dun pavill\u00f3n en Santiago de Compostela, chegou a ser a figura dominante da exhibici\u00f3n en Galicia durante varias d\u00e9cadas e mesmo comprou o teatro Jofre en 1919. A outra figura da exhibici\u00f3n galega neses anos foi Antonio M\u00e9ndez Laserna, que alugaba locais para proxecci\u00f3ns e apoiou a fundaci\u00f3n da produtora Celta Film. A s\u00faa morte nun accidente en decembro de 1928 deixou a Fraga case todo o mercado galego.\nO comezo da primeira guerra mundial influ\u00edu no cinema en Galicia de varios xeitos. Por unha banda, dada a neutralidade de Espa\u00f1a, nos cines galegos emit\u00edronse documentais de propaganda de ambos os bandos. Por outra, debido aos problemas para rodar en Europa, os filmes estadounidenses ga\u00f1aron posici\u00f3ns.\nDurante estas d\u00e9cadas, uns poucos pioneiros galegos filman pel\u00edculas documentais, en ocasi\u00f3ns encargadas polos empresarios (Villardefrancos, Pinacho), como o grande \u00e9xito Botadura del Espa\u00f1a, rodada por Jos\u00e9 Gil y Gil en Ferrol. Gil ademais foi o autor do primeiro filme de ficci\u00f3n galego que se conserva, \"Miss Ledyia\", datado en 1916 con gui\u00f3n de Rafael L\u00f3pez de Haro e no cal participou Castelao como extra.\nA importancia da exhibici\u00f3n de filmes vese salientada polo aumento de salas nas cidades e no aumento da espazo dedicado na prensa ao cinema equipar\u00e1ndose coas estreas teatrais pero tam\u00e9n no aumento das cr\u00edticas en nome dos bos costumes. Ademais benef\u00edciase da crise do teatro a partir de 1920, o que propiciou que moitas salas teatrais programasen m\u00e1is cinema ca teatro. As\u00ed, o teatro Rosal\u00eda de Castro da Coru\u00f1a comezou a proxectar filmes periodicamente dende 1915 e cando se constru\u00edu o teatro Garc\u00eda Barb\u00f3n habilitouse unha sala para cine.\nA chegada do sonoro.\nA primeira sesi\u00f3n sonora en Espa\u00f1a tivo lugar en setembro de 1929, mais o problema de adaptaren as salas os seus equipos explica o atraso da chegada a Galicia. O cinema sonoro chegou realmente a Galicia o 14 de marzo de 1930, d\u00eda da estrea en Vigo de \"The Singing Fool\", de Lloyd Bacon, con Al Jolson. Anteriormente tiveran lugar exhibici\u00f3ns con son co sistema da Hispano de Forest Fono Film. Ao longo dese ano chegou \u00e1s demais cidades galegas, ag\u00e1s Lugo, \u00e1 que chegou en maio do ano seguinte. En 1931 tam\u00e9n se implantou en vilas como Ortigueira, O Porri\u00f1o e Tui.\nCon todo, en moitas salas mant\u00ed\u00f1anse sesi\u00f3ns de cinema mudo e en 1935 tan s\u00f3 a metade das salas galegas estaban adaptadas para programar cine sonoro. Coa chegada do sonoro chegou tam\u00e9n o cine norteamericano de forma masiva, m\u00e1is da metade do cine exhibido en Galicia durante a II Rep\u00fablica era estadounidense e nos xornais comezaba a darse informaci\u00f3ns sobre estes filmes e as estrelas de Hollywood.\nDurante a d\u00e9cada de 1930 cre\u00e1ronse os primeiros cineclubs, impulsados por asociaci\u00f3ns culturais ou polas Misi\u00f3ns Pedag\u00f3xicas. En 1932 fund\u00e1ronse os Comit\u00e9s de Cooperaci\u00f3n Intelectual que proxectaron nas cidades galegas filmes apartados dos cines comerciais, en ocasi\u00f3ns por mor da censura.\nD\u00faas produtoras galegas realizaron filmes nesa mesma d\u00e9cada: Galicia Cinegr\u00e1fica, de Jos\u00e9 Gil y Gil, en Vigo, e a casa Folk, fundada en Pontevedra polos irm\u00e1ns Ram\u00f3n e Enrique Barreiro, ambas as d\u00faas compa\u00f1\u00edas centradas en filmes documentais e de noticias. As\u00ed, a casa Folk rodou \"Hacia una Galicia mejor\", como mostra da necesidade da autonom\u00eda. En 1935 exhib\u00edronse os \u00faltimos filmes destas produtoras. Nesa \u00e9poca comezaron a s\u00faa carreira os directores Antonio Rom\u00e1n (\"Terra Meiga\", 1932), Carlos Velo (\"Galicia Saudade\", 1936) e Jos\u00e9 Su\u00e1rez (\"Mari\u00f1eiros\", 1936). Despois da guerra civil non se crearon produtoras en Galicia, ao contrario do que ocorreu noutras rexi\u00f3ns.\nDurante a guerra civil os cines galegos seguiron en funcionamento dando unha imaxe de normalidade. As dificultades de adquisici\u00f3n de novos filmes fixeron que as salas volvesen emitir cintas antigas e que aumentase a presenza de filmes espa\u00f1ois, que ata ese momento eran minoritarios. Nos meses iniciais cheg\u00e1ronse a proxectar por este motivo filmes como \"El bailar\u00edn y el trabajador\" e \"La hija de Juan Sim\u00f3n\", que m\u00e1is tarde foron prohibidos pola Xunta de Censura Cinematogr\u00e1fica. Este organismo, creado para evitar diferenzas de criterio na zona nacional estableceuse o 21 de marzo de 1937, tendo unha das s\u00faas sedes na Coru\u00f1a.\nDespois da guerra civil non se crearon produtoras en Galicia, ao contrario do que ocorreu noutras rexi\u00f3ns. Si se filmaron noticiarios e documentais, entre os que c\u00f3mpre salientar \"O carro e o home\" (1940-1945), dirixido por Antonio Rom\u00e1n sobre unha idea de Xaqu\u00edn Lorenzo. A existencia dalg\u00fans profesionais de orixe galega na industria cinematogr\u00e1fica, como Ces\u00e1reo Gonz\u00e1lez, fundador de Suevia Films, ou Adolfo e Ram\u00f3n Torrado fixo que se rodasen filmes con tem\u00e1tica galega, en xeral cheos de t\u00f3picos. Alg\u00fans filmes de grande \u00e9xito rodados en Galicia foron \"Bot\u00f3n de \u00e1ncora\" (1948) ou \"Cotolay\" (1965). Dentro do tr\u00edptico elemental de Espa\u00f1a do cineasta experimental Jos\u00e9 Val del Omar inclu\u00edu unha curtametraxe dedicada a Galicia titulada \"Acari\u00f1o galaico\" (1964). C\u00f3mpre salientar pola s\u00faa calidade \"El bosque del lobo\", de Pedro Olea (1971), baseado nunha novela de Carlos Mart\u00ednez-Barbeito.\nDende 1971.\nA d\u00e9cada de 1970 supuxo un cambio coa aparici\u00f3n de grupos de afeccionados que comezan a filmar curtametraxes. O primeiro foi o grupo Lupa, nado en 1971 en Santiago de Compostela e formado por Euloxio Ruibal, F\u00e9lix Casado e Roberto Vidal Bola\u00f1o, todos eles ligados ao teatro. Outros dous grupo con gran n\u00famero de participantes foron Imaxe e Club Amateur. Neste grupo participou Enrique Rodr\u00edguez Baixeras, que xa impulsara o grupo Enroba, no que dirixira filmes como \"A morte do mariscal\" (1973) ou \"O documento\" (1974), sobre un conto de \u00c1nxel Fole. Outros autores independentes foron Eloy Lozano (\"Retorno a Tagen Ata\", 1974) e Miguel Gato, que dirixiu \"A tola\" (1974), sobre un conto de Francisco Taxes, que foi secuestrado polo Tribunal de Orde P\u00fablico.\nAs asociaci\u00f3ns culturais galegas e os cineclubs que xa ti\u00f1an tradici\u00f3n continuaban a organizar actividades das que xurdiron por exemplo as Xornadas de Cine de Ourense, que xunto coa exhibici\u00f3n de filmes rodados en Galicia manti\u00f1a un ciclo de conferencias.\nA partir de 1975 cre\u00e1ronse diversos proxectos para a produci\u00f3n cinematogr\u00e1fica, como NOS Cinematogr\u00e1fica Galega, o Patronato do Cine Galego ou Rula Difusora Cultural Galega. Neste momento xurdiu a figura de V\u00edctor Rupp\u00e9n, que produciu filmes como \"O herdeiro\", de Miguel Gato, ou \"O pai de Migueli\u00f1o\", de Miguel Castelo. En 1980 estreouse \"Malapata\", de Carlos Pi\u00f1eiro, primeira longametraxe de produci\u00f3n galego. Con todo, deficiencias no filme (estaba concibido como curtametraxe e foi logo estendido) levaron a unha difusi\u00f3n limitada e provocou a desaparici\u00f3n do grupo Imaxe.\nCoa autonom\u00eda establec\u00e9ronse instituci\u00f3ns para a produci\u00f3n e promoci\u00f3n do cine galego, mais non tiveron continuidade ata o nomeamento de Luis \u00c1lvarez Pousa como director xeral de Cultura en 1983. A nova pol\u00edtica en favor do audiovisual fixo que en decembro de 1984 se estreasen en Vigo as primeiras curtametraxes subvencionadas, entre as que destacou \"Mamasunci\u00f3n\", de Chano Pi\u00f1eiro. Cinco anos despois, o ciclo \"Cinegalicia\" inclu\u00edu a estrea de tres longametraxes: \"Continental\", de Xavier Villaverde, \"Urxa\", de Alfredo Garc\u00eda Pinal e Carlos Pi\u00f1eiro, e \"Sempre Xonxa\", de Chano Pi\u00f1eiro, que tivo m\u00e1is de setenta mil espectadores en Galicia. Coa expansi\u00f3n do v\u00eddeo chegaron \u00e9xitos como \"A matanza can\u00edbal dos garrulos lis\u00e9rxicos\", de Antonio Blanco e Ricardo Llovo.\nEn 1991 cre\u00e1ronse o Centro Galego de Artes da Imaxe e a Escola de Imaxe e Son e a partir destas instituci\u00f3ns aumentaron os estudos sobre a historia, ademais de programas sobre cinema na Televisi\u00f3n de Galicia e revistas especializadas.\nDurante a d\u00e9cada de 1980 reduciuse o n\u00famero de salas de cine en Galicia, pasando de 168 a 97, perd\u00e9ndose especialmente nas zonas rurais, a\u00ednda que nos anos seguintes aumentaron grazas a expansi\u00f3n dos multicines. Durante uns meses mesmo a cidade de Pontevedra non tivo salas de cine.\nGalicia foi sede ademais de festivais de cine como o Festival de Cine de Humor da Coru\u00f1a (1972-1983), as Xornadas de Cine e V\u00eddeo de Galicia do Carballi\u00f1o (dende 1984), Cineuropa en Santiago de Compostela (dende 1988), o Ourense Film Festival (dende 1996) ou o Festival de Cans (dende 2004)."}
{"id": "38325", "revid": "51526", "url": "https://gl.wikipedia.org/wiki?curid=38325", "title": "Illas Medes", "text": " \nAs illas Medes (en catal\u00e1n: \"Illes Medes\") son un arquip\u00e9lago da Costa Brava, a pouco m\u00e1is dun quil\u00f3metro do litoral de l'Estartit, situado no mar Mediterr\u00e1neo formado por unhas sete illas e alg\u00fans illotes fronte \u00e1 costa de Catalu\u00f1a (nord\u00e9s de Espa\u00f1a). Ten unha superficie aproximada de 21,5 ha. Pos\u00fae un fondo mari\u00f1o, favorecido pola s\u00faa proximidade \u00e1 desembocadura do r\u00edo Ter, que atrae a numerosos investigadores que o estudan cada ano facendo desta reserva mar\u00edtima unha das m\u00e1is importantes do Mediterr\u00e1neo e a m\u00e1is grande en extensi\u00f3n de Catalu\u00f1a. A illa con m\u00e1is lonxitude do grupo \u00e9 a Meda Gran.\nAs sete illas son de maior a menor extensi\u00f3n: la Meda Gran, la Meda Xica, el Carall Bernat, els Tascons Grossos, el Medellot, els Tascons Petits e les Ferrenelles. O arquip\u00e9lago \u00e9, de feito, a continuaci\u00f3n do macizo do Montgr\u00ed.\n\u00c9 un dos espazos de interese natural m\u00e1is importante do Mediterr\u00e1neo e unha gran reserva de fauna e flora.\nHistoria.\nOs restos de naufraxios que se atoparon proban que as illas foron transitadas polo ser humano desde hai moito tempo, sendo a mi\u00fado unha base dos piratas para as s\u00faas incursi\u00f3ns \u00e1 costa. Ata 1934 estiveron habitadas.\nA protecci\u00f3n das illas iniciouse en 1983 cunha orde da Generalitat de Catalu\u00f1a. En 1985 unha resoluci\u00f3n estableceu normas de cumprimento obrigatorio na zona vetada. En 1990, integr\u00e1ndose uns anos m\u00e1is tarde no PEIN, promulgouse unha lei para a protecci\u00f3n e conservaci\u00f3n da flora e fauna do fondo mari\u00f1o das illas Medes e da parte de costa do Montgr\u00ed, entre a Roca do Molinet e Punta Salines.\nFauna terrestre.\nCon respecto \u00e1 fauna terrestre, o freo que separa o arquip\u00e9lago da superficie terrestre foi unha barreira infranqueable para as especies desprovistas de \u00e1s.\nHai tres especies de r\u00e9ptiles: a osga \"(Tarentola mauritanica)\", o lagarto (\"Podarcis hispanica\") e a lagarta rabuda oriental (\"Psammodromus jeanneae\", antes \"Psammodromus algirus\"); e unha de mam\u00edferos: o rato dom\u00e9stico (\"Mus musculus\") que, en certo xeito, son animais que o ser humano introduciu.\nRespecto dos alados, hai 146 especies de insectos e 60 de aves, a maior\u00eda aves mari\u00f1as. Destacan a gaivota arx\u00e9ntea (\"Larus cachinnans\"), cunhas 8.000 parellas que cr\u00edan desde marzo ata maio, o corvo mari\u00f1o real (\"Phalacrocorax carbo\"), o corvo mari\u00f1o grande (Ph. aristotelis), a garzota com\u00fan (\"Egretta garzetta\"), a garza denoiteira (\"Nycticorax nycticorax\"), a garza real (\"Ardea cinerea\") etc."}
{"id": "38332", "revid": "98629", "url": "https://gl.wikipedia.org/wiki?curid=38332", "title": "Mec\u00e1nica de flu\u00eddos", "text": "A mec\u00e1nica de flu\u00eddos \u00e9 a rama da mec\u00e1nica de medios continuos que estuda o movemento de flu\u00eddos (gases \u00e9 l\u00edquidos), sen ter en conta as causas que o provocan (cinem\u00e1tica) ou t\u00e9ndoas en conta (din\u00e1mica). Tam\u00e9n estuda as interacci\u00f3ns entre o flu\u00eddo e o contorno que o limita. Para iso presuponse a similitude da estrutura dos flu\u00eddos \u00e1 dun medio continuo a trav\u00e9s do concepto de part\u00edcula flu\u00edda (hip\u00f3tese de continuidade).\nHip\u00f3tese de continuidade (A part\u00edcula flu\u00edda).\nConsid\u00e9ranse tanto os gases como os l\u00edquidos xa non mol\u00e9culas, sen\u00f3n masas flu\u00eddas. Deste xeito aseg\u00farase que as propiedades var\u00eden suavemente (sen descontinuidades).\nO xeito de distinguir cando a hip\u00f3tese de continuidade \u00e9 v\u00e1lida consiste en comparar o cami\u00f1o percorrido libre medio das mol\u00e9culas coa lonxitude caracter\u00edstica do sistema f\u00edsico. \u00d3 cociente entre estas lonxitudes denom\u00ednaselle n\u00famero de Knudsen. Cando este n\u00famero adimensional \u00e9 moito menor \u00e1 unidade, o material en cuesti\u00f3n pode considerarse un flu\u00eddo (medio continuo). No caso contrario os efectos debidos \u00e1 natureza molecular da materia non poden ser desprezados e debe utilizarse a mec\u00e1nica estat\u00edstica para predicir o comportamento da materia.\nOutras aplicaci\u00f3ns.\nUnha derivaci\u00f3n alternativa dos principios da mec\u00e1nica de flu\u00eddos mediante a mec\u00e1nica estat\u00edstica xustifica o uso de modelos de mec\u00e1nica de flu\u00eddos e a s\u00faa terminolox\u00eda na enxe\u00f1ar\u00eda do tr\u00e1nsito."}
{"id": "38336", "revid": "624", "url": "https://gl.wikipedia.org/wiki?curid=38336", "title": "1305", "text": "Mortes.\nHistoria ano a ano"}
{"id": "38341", "revid": "54334", "url": "https://gl.wikipedia.org/wiki?curid=38341", "title": "Mot\u00f6rhead", "text": "Mot\u00f6rhead foi un grupo musical de heavy metal/hard rock formado polo baixista e vocalista Lemmy Kilmister. Normalmente denominada como un power trio, Mot\u00f6rhead nos anos 1980 tivo un gran \u00e9xito con moitos singles nos UK Top 40 chart. Os \u00e1lbums \"Overkill\", \"Bomber\", \"Ace of Spades\", e particularmente \"Non Sleep 'til Hammersmith\", dan a Mot\u00f6rhead a reputaci\u00f3n dunha das mellores bandas de Heavy Metal Brit\u00e1nico.\nInfluente grupo comunmente clasificado como rock and roll ou heavy metal (e, a mi\u00fado, considerado como unha referencia fundamental nos dous \u00faltimos estilos), Kilmister rexeitou a \u00faltima etiqueta preferindo describir o estilo de Mot\u00f6rhead como \"rock and roll\". Entre os seus temas m\u00e1is co\u00f1ecidos est\u00e1n \"Ace of Spades\", que se refire \u00e1 vida dun xogador de cartas que prefire levar unha vida intensa a unha tranquila e aburrida, \"Overkill\", \"Orgasmatron\", \"Born to Raise Hell\" ou \"Bite the Bullet\". Mot\u00f6rhead foi referente do metal desde a s\u00faa aparici\u00f3n hai m\u00e1is de 30 anos, influenciando a bandas como Metallica ou Sepultura quen declararon publicamente a s\u00faa admiraci\u00f3n por este tr\u00edo.\nDurante agosto de 2005, cando celebraban os seus 30 anos de carreira art\u00edstica lanzouse un documental titulado \"Live Fast, Die Old\", o cal evidenciaba a historia desta banda, e no 2006 foi lanzado a trav\u00e9s do selo Sanctuary Records, \"Kiss of Death\", sucesor de \"Inferno\" (2004), o \u00e1lbum que cont\u00e9n 12 temas in\u00e9ditos e mant\u00e9n a esencia da banda durante a s\u00faa traxectoria musical, conservando ata as letras entretidas coas que creceu 3 xeraci\u00f3ns de Heavy Metal.\nO 29 de decembro de 2015, Lemmy Kilmister faleceu nos \u00c1nxeles (California), aos 70 anos de idade, e trala s\u00faa morte a banda disolveuse.\nHistoria.\nFormaci\u00f3n e comezos.\nLogo de ser despedido de Hawkwind en 1975, supostamente por estar drog\u00e1ndose en exceso. Lemmy decide formar a s\u00faa propia banda \u00e1 que chamou \"Bastard\". Doug Smith, o representante da banda advertiulle que era moi pouco probable poder conseguir un posto en \"Top of the Pops\" co nome de 'Bastard'. Ent\u00f3n finalmente Lemmy nun acordo coa banda decide chamala \"Mot\u00f6rhead\", inspirado no nome da \u00faltima canci\u00f3n que escribiu para Hawkwind.O nome da canci\u00f3n \"Motorhead\" prov\u00e9n da xerga inglesa para denominar a un consumidor de anfetaminas.\nA primeira formaci\u00f3n da banda estaba formada por Larry Wallis (ex-Pink Fairies) coa guitarra e Lucas Fox en bater\u00eda. O seu primeiro concerto foi en \"The Roundhouse\", en Londres o 20 de xullo de 1975. O 19 de outubro, despois xa de tocar en dez concertos, seguiron como abreconcertos de Blue \u00d6yster Cult en Hammersmith Odeon. O 7 de novembro de 1976 volven tocar en \"The Roundhouse\" pero esta vez xunto a Pink Fairies e o 24 de abril xunto a The Damned e The Adverts. Baixo o contrato ca discogr\u00e1fica United Artists gravaron nalgunhas sesi\u00f3ns en Rockfield Studios en Monmouth. Durante a xira, Lucas Fox foi substitu\u00eddo polo bater\u00eda Phil \"Philthy Animal\" Taylor. En 1979 cando a banda xa comezaba a notar un certo grao de \u00e9xito, a discogr\u00e1fica non estivo satisfeita co material gravado e s\u00f3 se lanzou o \u00e1lbum \"On Parole\" e o sinxelo \"Leaving Here\".\nEn conxunto coa banda dec\u00eddese que se necesitaba dous guitarristas, polo que se recruta a \"Fast\" Eddie Clarke, pero Wallis ret\u00edrase da banda durante as audici\u00f3ns, polo que a idea elim\u00ednase. O power trio composto por Lemmy, Clarke e Taylor \u00e9 ata a data recordado como a formaci\u00f3n \"cl\u00e1sica\" de Mot\u00f6rhead.\nAs reacci\u00f3ns iniciais do p\u00fablico cara \u00e1 banda foron desfavorables; un exemplo diso \u00e9 o premio que ga\u00f1aron a \"A peor banda do mundo\" na revista \"NME\". En abril de 1977 Phil e Eddie logo de varias discusi\u00f3ns, deciden dar un concerto de despedida no \"Marquee Club\" en Londres. Lemmy comun\u00edcase con Ted Carroll de Chiswick Records e p\u00eddelle se pode levar un m\u00f3bil ao concerto para poder gravar o concerto para a posteridade. Carroll non leva o m\u00f3bil a Marquee Club, pero apareceulles entre os bastidores despois do concerto e ofreceulles dous d\u00edas en Escape Studios para gravar un single. A banda acepta pero en lugar de facer s\u00f3 un single, crean 11 novas pistas inconclusas. Carrol d\u00e1lles uns d\u00edas m\u00e1is para terminar e gravar un \u00e1lbum e term\u00ednase a gravaci\u00f3n do \u00e1lbum con 13 pistas. En xu\u00f1o dan un concerto en Hawkwind e en xullo comezan a xira 'Beyond the Threshold of Pain'."}
{"id": "38342", "revid": "85894", "url": "https://gl.wikipedia.org/wiki?curid=38342", "title": "Salzburgo", "text": "Salzburgo ou Salsburgo (en ) \u00e9 unha cidade austr\u00edaca, capital do estado federado (Bundesland) de Salzburgo e da rexi\u00f3n hom\u00f3nima. No ano 2019 ti\u00f1a 154.211 habitantes.\nTop\u00f3nimo.\nO nome alem\u00e1n significa \"castelo [da] sal\", e prov\u00e9n das barcas que transportaban sal no s\u00e9culo VIII e que deb\u00edan pagar un imposto, uso moi com\u00fan en moitos r\u00edos de Europa.\nXeograf\u00eda.\nSalzburgo est\u00e1 a 150\u00a0km ao leste de M\u00fanic (Alema\u00f1a), e a 300\u00a0km ao oeste de Viena. A cidade sit\u00faase \u00e1s beiras do r\u00edo Salzach, a 25\u00a0km dos contrafortes setentrionais dos Alpes. O car\u00e1cter monta\u00f1oso do sur da rexi\u00f3n de Salzburgo contrasta coas suaves ondulaci\u00f3ns da parte norte. O cumio alpina m\u00e1is pr\u00f3ximo \u00e9 o Untersberg (1.853 m), a poucos quil\u00f3metros ao suroeste. O centro da cidade est\u00e1 rodeado por d\u00faas elevaci\u00f3ns p\u00e9treas, o M\u00f6nchsberg e o Kapuzinerberg, cuxos bosques constit\u00faen o pulm\u00f3n verde da cidade.\nHistoria.\nNo outeiro de Rainberg existen indicios dunha ocupaci\u00f3n continuada desde o Neol\u00edtico at\u00e9 a conquista romana en tempos do emperador Augusto. No outeiro do castelo de Salzburgo e no Kapuzinerberg descubr\u00edronse restos de fortificaci\u00f3ns do que na Idade de Ferro foi seguramente o centro m\u00e1is importante do pobo celta dos ambisontes.\nOs romanos agruparon as pequenas comunidades agr\u00edcolas nunha \u00fanica urbe, \"Juvavum\", no ano 15 a. C. Probablemente o nome sexa adaptado dun anterior nome celta, e non dunha divindade romana. Tralo colapso da fronteira con Noricum, a vila decaeu, e no s\u00e9culo VII xa se convertera nunha ru\u00edna.\nCara o ano 700 San Ruperto fundou unha poboaci\u00f3n nese lugar, convertida no ano 739 en sede dun obispado e no 798, con Arno, en arcebispado.\nFoi gobernado por un Pr\u00edncipe-Arcebispo at\u00e9 principios do s\u00e9culo XIX. O \u00faltimo Pr\u00edncipe-Arcebispo fue Hieronymus von Colloredo.\nPatrimonio.\nO casco antigo da cidade, \"Die Altstadt\", \u00e9 un dos mellor conservados das rexi\u00f3ns xerman\u00f3fonas, e en 1996 a Unesco considerouno Patrimonio da Humanidade. Est\u00e1 dominado polas torres das s\u00faas igrexas, as fortalezas medievais, e pola Fortaleza Hohensalzburg, edificada en 1077 por orde do arcebispo Gebhard von Helffenstein. Tam\u00e9n se sit\u00faa nel a catedral de Salzburgo, o mosteiro de San Pedro, a casa natal de Mozart, e os castelos de Mirabell e Hellbrunn.\nEntre os seus museos destacan:\nNa cidade cel\u00e9brase desde 1920 o Festival de Salzburgo. Nel ad\u00f3itase interpretar a m\u00fasica de Mozart e o drama \"Jedermann\" de Hugo von Hofmannsthal.\nLingua.\nO alem\u00e1n de Austria \u00e9 a lingua utilizada, se ben o dialecto local, que pertence ao austrob\u00e1varo, est\u00e1 amplamente presente na vida social e familiar."}
{"id": "38343", "revid": "15490", "url": "https://gl.wikipedia.org/wiki?curid=38343", "title": "Estado de Salzburgo", "text": "O estado de Salzburgo (en alem\u00e1n \"Salzburger Land\"; ) \u00e9 un Bundesland de Austria. O seu r\u00edo principal \u00e9 o Salzach, que desemboca no r\u00edo Inn. O estado limita con Ober\u00f6sterreich, Steiermark, K\u00e4rnten, Tirol, Baviera e Italia. A s\u00faa capital \u00e9 Salzburgo, da que recibe o nome."}
{"id": "38346", "revid": "10599", "url": "https://gl.wikipedia.org/wiki?curid=38346", "title": "Ober\u00f6sterreich", "text": ""}
{"id": "38347", "revid": "15490", "url": "https://gl.wikipedia.org/wiki?curid=38347", "title": "Alta Austria", "text": "Alta Austria (en alem\u00e1n \"Ober\u00f6sterreich\") \u00e9 un estado de Austria. A s\u00faa capital \u00e9 Linz, outras cidades importantes son Wels e Steyr. Ten fronteiras con Alema\u00f1a, a Rep\u00fablica Checa e os estados austr\u00edacos de Baixa Austria, Estiria e Salzburgo. Cos seus 11.980\u00a0km\u00b2 e 1.3 mill\u00f3ns de habitantes \u00e9 o terceiro estado en poboaci\u00f3n en Austria."}
{"id": "38350", "revid": "89787", "url": "https://gl.wikipedia.org/wiki?curid=38350", "title": "Movemento pola Base", "text": "O Movemento pola Base \u00e9 unha organizaci\u00f3n pol\u00edtica independentista de esquerdas. Naceu no ver\u00e1n de 2006 a partir dun colectivo de militantes do BNG cr\u00edticos coa evoluci\u00f3n pol\u00edtica da fronte nacionalista neses anos.\nHistoria.\nA participaci\u00f3n do BNG nun goberno bipartito co PSOE na Xunta de Galicia xerou diversas cr\u00edticas dento da fronte nacionalista, e alg\u00fans dos seus militantes consideraron que a praxe pol\u00edtica se apartaba dos principios hist\u00f3ricos da organizaci\u00f3n. Paralelamente, xurdiran nese tempo outras diverxencias no sindicato nacionalista CIG e na organizaci\u00f3n xuvenil Galiza Nova (estas deran lugar \u00e1 creaci\u00f3n de Isca).\nNeste contexto un grupo de militantes da UPG (partido integrante do BNG) e da CIG de Ferrol, Santiago e Vigo abandonaron a UPG e comezaron unha nova organizaci\u00f3n. Entre eles estaban Antol\u00edn Alc\u00e1ntara, Ferm\u00edn Paz, Manuel Mera e Ramiro Oubi\u00f1a, que formaban parte da Executiva da CIG, e Fidel Di\u00e9guez. Despois incorpor\u00e1ronse tam\u00e9n membros de Isca e outros militantes do BNG.\nA primeira acci\u00f3n p\u00fablica do MpB (Movemento pola Base) foi a presentaci\u00f3n dunha candidatura ao Consello Nacional na XII Asemblea Nacional do BNG encabezada por Ferm\u00edn Paz e Paula Castro que acadou 245 votos (9,32%) e 5 representantes (Ferm\u00edn Paz Lamigueiro, Paula Castro Lago, Xos\u00e9 Emilio Vicente Caneda, Zelia Garc\u00eda Parra e Fidel Di\u00e9guez D\u00edez). Nesta Asemblea Nacional do BNG o MpB criticou o que consideraba a deriva ideol\u00f3xica do BNG e a perda do mecanismo asambleario na toma de decisi\u00f3ns da fronte. O d\u00eda 28 de outubro de 2007 constitu\u00eduse formalmente como organizaci\u00f3n pol\u00edtica, e definiuse como unha \"organizaci\u00f3n da clase traballadora\" que avoga pola independencia de Galiza e \"pola superaci\u00f3n do capitalismo coa construci\u00f3n do poder popular no cami\u00f1o da sociedade socialista\".\nDivisi\u00f3n interna.\nEntre os meses de decembro de 2008 e xaneiro de 2009 esta corrente fragmentouse entre aqueles partidarios de crearen unha nova formaci\u00f3n pol\u00edtica \u00e1 marxe do BNG, dirixidos por Miguel Anxo Abraira e Ferm\u00edn Paz, e os que avogaban por seguir dentro desa fronte, encabezados por Roberto Mera e Antol\u00edn Alc\u00e1ntara. Tam\u00e9n foi un elemento importante na divisi\u00f3n o papel do MpB na CIG e as s\u00faas relaci\u00f3ns coa UPG dentro desta central sindical. As d\u00faas facci\u00f3ns reivindicaron a s\u00faa lexitimidade e o uso da denominaci\u00f3n Movemento pola Base.\nA primeira facci\u00f3n celebrou unha asemblea nacional o 7 de febreiro do 2009 onde se decidiu abandonar o BNG como plataforma electoral da organizaci\u00f3n e manifestouse a necesidade dunha nova organizaci\u00f3n soberanista con presenza nas instituci\u00f3ns. Esta facci\u00f3n abandonou definitivamente o BNG o 14 de marzo de 2009. O resto dos membros do Movemento pola Base que permaneceron no BNG, crearon unha nova organizaci\u00f3n denominada Movemento Galego ao Socialismo."}
{"id": "38352", "revid": "736", "url": "https://gl.wikipedia.org/wiki?curid=38352", "title": "Motorhead", "text": ""}
{"id": "38353", "revid": "85894", "url": "https://gl.wikipedia.org/wiki?curid=38353", "title": "Programaci\u00f3n extrema", "text": "A programaci\u00f3n extrema, ou XP (do ingl\u00e9s \"extreme programming\"), \u00e9 unha metodolox\u00eda \u00e1xil de enxe\u00f1er\u00eda de software chamada as\u00ed porque leva ao seu extremo algunhas pr\u00e1cticas de desenvolvemento como a cooperaci\u00f3n, a testaxe ou a presentaci\u00f3n de resultados.\nHistoria.\nA programaci\u00f3n extrema foi posta en pr\u00e1ctica inicialmente en 1996 por Kent Beck, autor que recolleu a s\u00faa experiencia no primeiro libro sobre esta metodolox\u00eda, \"\" (1999), pero ten habido distintos autores que, ao longo de distintas publicaci\u00f3ns e manuais, modificaron e ampliaron os principios recollidos por Beck naquela altura.\nPrincipios.\nComo calquera metodolox\u00eda \u00e1xil, a programaci\u00f3n extrema ten uns principios de partida a medio cami\u00f1o entre a eficiencia produtiva e o enfoque moral. Por iso comezou Beck (1999) polo establecemento duns guieiros de comportamento para os equipos de desenvolvemento e os proxectos. No caso da programaci\u00f3n extrema, estes guieiros ou principios foron orixinalmente comunicaci\u00f3n, simplicidade, retroalimentaci\u00f3n e valent\u00eda, e posteriormente (2004) o propio Beck engadiu un quinto principio, o de respecto.\nCaracter\u00edsticas.\nAs caracter\u00edsticas fundamentais do m\u00e9todo son:"}
{"id": "38355", "revid": "1987", "url": "https://gl.wikipedia.org/wiki?curid=38355", "title": "Mari\u00e1n Chovanec", "text": "Mari\u00e1n Chovanec, nado en Tren\u010d\u00edn o 16 de xu\u00f1o de 1957, \u00e9 un bispo cat\u00f3lico eslovaco.\nTraxectoria.\nMari\u00e1n Chovanec estudou no instituto da s\u00faa cidade natal e no seminario de Bratislava, ordenado sacerdote o 17 de xu\u00f1o de 1989 realizou estudos de teolox\u00eda en Polonia, consagrado en 1999 bispo auxiliar de Nitra e bispo titular de Maxita, unha sede situada no norte de \u00c1frica sen xurisdici\u00f3n real, \u00e9 o secretario xeral da Conferencia Episcopal Eslovaca cargo \u00f3 que accedeu no ano 2000."}
{"id": "38356", "revid": "23204", "url": "https://gl.wikipedia.org/wiki?curid=38356", "title": "Xogos Ol\u00edmpicos de 1956", "text": "Os XVI Xogos Ol\u00edmpicos de 1956 foron realizados na cidade de Melbourne, en Australia, entre os d\u00edas 22 de novembro e 8 de decembro, coa participaci\u00f3n de 72 estados, representados por 3314 atletas, sendo 376 mulleres.\nPor primeira vez unha das modalidades deportivas dos Xogos non foi realizada nin na cidade nin no pa\u00eds anfitri\u00f3n, xa que a h\u00edpica transferiuse a Estocolmo, Suecia, disput\u00e1ndose cinco meses antes de Melbourne polo que se imped\u00eda a entrada de cabalos estranxeiros no pa\u00eds.\nInfelizmente, a pol\u00edtica internacional, extremadamente tensa naqueles d\u00edas de guerra fr\u00eda, foi responsable dos primeiros boicots e desistencias dos Xogos Ol\u00edmpicos. A invasi\u00f3n da Hungr\u00eda por tropas sovi\u00e9ticas naquel ano causou a desistencia de Espa\u00f1a, Pa\u00edses Baixos e Su\u00edza. Os exipcios, iraqu\u00eds e libaneses boicotearon o evento en protesta pola presenza anglo-francesa, intervindo con tropas na cuesti\u00f3n do Canal de Suez."}
{"id": "38357", "revid": "85894", "url": "https://gl.wikipedia.org/wiki?curid=38357", "title": "Xos\u00e9 G\u00f3mez", "text": "Xos\u00e9 Hixinio G\u00f3mez Gonz\u00e1lez, co\u00f1ecido como frei Xos\u00e9 G\u00f3mez, nado en Lal\u00edn o 3 de abril de 1932 e finado en Lugo o 8 de xaneiro de 2008, foi un prelado galego e bispo de Lugo.\nTraxectoria.\nFillo dun avogado que ocupou o posto de secretario de varios concellos do interior galego, estudou a escola en Lal\u00edn e Cea, e a secundaria no colexio dos franciscanos de Herb\u00f3n e logo en Ponteareas. Ingresou na orde franciscana en 1948. Estudou filosof\u00eda e teolox\u00eda nos colexios desta orde en Ponteareas e Santiago, e ordenouse como crego cat\u00f3lico en Santiago o 24 de xu\u00f1o de 1956.\nProseguiu estudos de teolox\u00eda en Roma, onde se licenciou primeiro na especialidade de Teolox\u00eda Moral e logo na de Dereito can\u00f3nico e na de Dereito romano, pola que ademais se doutorou (1961) cun traballo sobre os elementos esenciais do matrimonio romano. De volta a Galicia, traballou como docente en distintos colexios e universidades, e colaborou con distintos xornais. Ademais, dentro da orde franciscana, ocupou os cargos de vicerreitor e logo reitor do colexio de Compostela, para pasar despois a ser viceprovincial e finalmente prefecto da provincia de Santiago.\nO 28 de xu\u00f1o de 1980 accedeu ao cargo de bispo de Lugo na catedral desa cidade. Fac\u00eda o n\u00famero 100 no cat\u00e1logo episcopal da diocese. Logo de 28 anos \u00e1 fronte do seu posto, e enfermo de cancro, foi relevado a finais de 2007 por Alfonso Carrasco Rouco. Faleceu d\u00edas despois e foi soterrado na catedral luguesa.\nFoi nomeado fillo adoptivo de Lugo en 2007."}
{"id": "38361", "revid": "88215", "url": "https://gl.wikipedia.org/wiki?curid=38361", "title": "Amando de Ossorio", "text": "Amando de Ossorio, nado na Coru\u00f1a o 6 de abril de 1918 e finado en Madrid o 13 de xaneiro de 2001, foi un director galego de cinema de terror.\nTraxectoria.\nComezou traballando como xornalista na Coru\u00f1a en Radio Nacional de Espa\u00f1a. Estudou en Madrid, onde realizou as s\u00faas primeiras curtametraxes e opositou ao Banco Espa\u00f1ol de Cr\u00e9dito. Foi trasladado \u00e1 Coru\u00f1a e colaborou con \"La Voz de Galicia\" e Radio Nacional. En 1949 regresou a Madrid de forma definitiva. Na d\u00e9cada de 1950 fai curtametraxes publicitarias e traballa como guionista e axudante de direcci\u00f3n. A s\u00faa primeira pel\u00edcula, \"La bandera negra\", tivo problemas coa censura por rodarse se permiso oficial.\nA s\u00faa etapa m\u00e1is prol\u00edfica foi durante a d\u00e9cada de 1970, especialmente co filme \"La noche del terror ciego\", a partir do cal formar\u00eda unha tetralox\u00eda de serie B verbo dunha horda de xinetes templarios zumbis. A este filme seguir\u00edanlle, cos mesmos protagonistas, \"El ataque de los muertos sin ojos\", \"El buque maldito\" e \"La noche de las gaviotas\". Esta serie foi, xunto coa do lobishome Waldemar Daninsky (ideado e interpretado por Paul Naschy), a m\u00e1is sobranceira do cine fant\u00e1stico-terror\u00edfico feito en castel\u00e1n.\n\"Las Garras De Lorelei\", posterior a ela, tratar\u00eda sobre unha serie de sanguentos crimes nunha vila costeira, a cargo dun estra\u00f1o monstro descrito por vellas lendas locais. En 1980 rodou en Camari\u00f1as \"Pasi\u00f3n prohibida\", protagonizada por Susana Estrada. Logo de problemas co produtor Jos\u00e9 S\u00e1nchez Vaquero pediulle axuda para o financiamento a Chicho Ib\u00e1\u00f1ez Serrador, quen lle pediu que introducise escenas er\u00f3ticas. O filme tivo boa acollida. A s\u00faa \u00faltima pel\u00edcula, \"Serpiente de mar\", foi rodada na s\u00faa terra natal, a Costa da Morte, mais estivo lastrada por importantes problemas de produci\u00f3n e de sa\u00fade do propio Ossorio."}
{"id": "38362", "revid": "96271", "url": "https://gl.wikipedia.org/wiki?curid=38362", "title": "\u00c1lex de la Iglesia", "text": "Alejandro de la Iglesia, m\u00e1is co\u00f1ecido como \u00c1lex de la Iglesia, nado en Bilbao o 4 de decembro de 1965, \u00e9 un realizador, produtor e guionista de cinema espa\u00f1ol, licenciado en filosof\u00eda pola Universidade de Deusto e ex-debuxante de banda dese\u00f1ada.\nTraxectoria.\nO seu primeiro traballo no mundo cinematogr\u00e1fico foi como director art\u00edstico no filme \"Todo por la pasta\", de Enrique Urbizu, traballo que repetiu na curtametraxe \"Mam\u00e1\" de Pablo Berguer. A s\u00faa primeira curtametraxe, \"Mirindas asesinas\" (1991), conseguiu chama-la atenci\u00f3n do cineasta Pedro Almod\u00f3var, e da s\u00faa produtora El Deseo Films, produciu a primeira longametraxe de \u00c1lex, \"Acci\u00f3n Mutante\" (1993). Seguiulle o filme que o consagrar\u00eda como un dos directores m\u00e1is importantes do panorama do cinema espa\u00f1ol: \"El d\u00eda de la Bestia\" (1995). Esta longametraxe, considerada como un filme de culto por moitos adolescentes, conseguiu seis premios Goya, entre os que destaca o premio \u00e1 Mellor Direcci\u00f3n. Este filme tam\u00e9n encumbrou a Santiago Segura, un dos actores m\u00e1is famosos do cinema espa\u00f1ol.\nM\u00e1is tarde dirixiu sketches para televisi\u00f3n (\"El peor programa de la semana\" de O Gran Wyoming para Televisi\u00f3n Espa\u00f1ola e Inocente, Inocente, para as televisi\u00f3ns auton\u00f3micas) e m\u00e1is longametraxes: \"Perdita Durango\" (1997), \"Muertos de risa\" (1999), \"La comunidad\" (2000), \"800 balas\" (2002), \"Crimen ferpecto\" (2004), \"The Oxford Murders\" (2007), \"Balada triste de trompeta\" (2010) e en 2011 estrenou \"La chispa de la vida\", con Salma Hayek e Jos\u00e9 Mota como protagonistas.\nEscribiu tam\u00e9n a novela \"Payasos en la lavadora\" (1997) e publicou varios artigos en prensa."}
{"id": "38363", "revid": "1505", "url": "https://gl.wikipedia.org/wiki?curid=38363", "title": "Curtametraxe", "text": "Unha curtametraxe \u00e9 unha produci\u00f3n audiovisual ou cinematogr\u00e1fica que dura substancialmente menos que o tempo medio dun filme de produci\u00f3n normal. A\u00ednda que non existe unha norma estrita, unha posible clasificaci\u00f3n por tempo poder\u00eda facerse deste xeito: a duraci\u00f3n das curtametraxes vai dende menos dun minuto ata os 30 minutos. Os filmes de entre 30 e 60 minutos son mediametraxes. A partir dunha hora de duraci\u00f3n consid\u00e9ranse longametraxes."}
{"id": "38364", "revid": "98629", "url": "https://gl.wikipedia.org/wiki?curid=38364", "title": "Adopci\u00f3n", "text": "A adopci\u00f3n ou filiaci\u00f3n adoptiva \u00e9, dende un punto de vista sociol\u00f3xico, o proceso polo cal un individuo menor de idade e necesitado dunha familia \u00e9 admitido como fillo por un adulto ou parella adoptantes, e reco\u00f1ecido como tal polo seu contorno social.\nDende o punto de vista psicol\u00f3xico, a adopci\u00f3n \u00e9 o proceso de creaci\u00f3n ou substituci\u00f3n de v\u00ednculos emocionais e afectivos, equiparables aos paterno-filiais, entre un neno adoptado e un adulto ou parella adoptantes.\nDende o punto de vista legal, a adopci\u00f3n \u00e9 un acto administrativo e xur\u00eddico encami\u00f1ado a establecer entre un menor e un adulto ou parella adoptantes un v\u00ednculo paterno-filial an\u00e1logo ou id\u00e9ntico \u00e1s que concede a paternidade biol\u00f3xica. Existe unha transferencia da patria potestade dos pais biol\u00f3xicos aos pais adoptivos.\nAspectos legais e administrativos.\nCada pa\u00eds regula a adopci\u00f3n a trav\u00e9s das s\u00faas propias leis, imp\u00f3n as condici\u00f3ns que deber\u00e1n cumprir os candidatos a ser pais adoptivos e establece o procedemento a seguir no proceso de asignaci\u00f3n. Os pa\u00edses occidentais adoitan seguir unha serie de pautas com\u00fans, entre as que destacan as seguintes:\nEn Espa\u00f1a a adopci\u00f3n est\u00e1 regulada pola Ley 21/1987, que modifica o C\u00f3digo Civil nos artigos referentes \u00e1s filiaci\u00f3ns adoptivas. A partir desta lei, nas adopci\u00f3ns nacionais s\u00f3 se contempla a posibilidade de adopci\u00f3ns plenas, a\u00ednda que previo \u00e1 adopci\u00f3n hai un per\u00edodo de acollemento preadoptivo reversible. Nas adopci\u00f3ns internacionais \u00e9 o ordenamento xur\u00eddico do pa\u00eds de orixe do menor o que determina a natureza da adopci\u00f3n: se \u00e9 un acto xur\u00eddico ou administrativo, se hai adopci\u00f3n simple ou plena, se o menor perde ou non a nacionalidade de orixe, se conserva ou non o v\u00ednculo legal coa familia biol\u00f3xica... Nalg\u00fans pa\u00edses isl\u00e1micos existen a tutela dativa e a \"kafala\", que \u00e9 equiparable a un acollemento permanente sen filiaci\u00f3n completa.\nEn Espa\u00f1a as competencias administrativas en materia de adopci\u00f3ns est\u00e1n transferidas \u00e1s comunidades aut\u00f3nomas, que contan cada unha coa s\u00faa propia normativa \"ad hoc\". Actualmente a administraci\u00f3n espa\u00f1ola admite como candidatos a unha adopci\u00f3n a calquera matrimonio, parella ou persoa solteira de calquera sexo ou condici\u00f3n que o solicite e cumpra uns requisitos. Dende o ano 2004 a orientaci\u00f3n afectivo-sexual da parella non \u00e9 motivo de exclusi\u00f3n en Espa\u00f1a, a\u00ednda que as persoas homosexuais xa pod\u00edan adoptar como solteiros antes desa data.\nEspa\u00f1a asinou en 1993 un tratado internacional co\u00f1ecido como Convenio da Haia, que regula as adopci\u00f3ns internacionais. Este tratado ten por obxecto establecer garant\u00edas para que as adopci\u00f3ns internacionais te\u00f1an lugar en consideraci\u00f3n ao interese superior do neno, instaurar un sistema de cooperaci\u00f3n entre os Estados contratantes que asegure o respecto a tales garant\u00edas, e asegurar o reco\u00f1ecemento nos Estados contratantes das adopci\u00f3ns realizadas de acordo co Convenio. Al\u00e9n diso, Espa\u00f1a ten subscrito convenios bilaterais en materia de adopci\u00f3ns con Bolivia, Filipinas e Vietnam, que est\u00e1n en vigor dende o 2001, 2002 e 2008 respectivamente.\nNa relaci\u00f3n entre pa\u00edses entre os que hai intercambios de menores en adopci\u00f3n poden intervir as Entidades de Colaboraci\u00f3n en Adopci\u00f3ns Internacionais, popularmente co\u00f1ecidas como ECAI. O seu funcionamento est\u00e1 regulado pola Ley 54/2007. Son entidades sen \u00e1nimo de lucro que te\u00f1en por funci\u00f3n mediar na tramitaci\u00f3n de expedientes de adopci\u00f3n, asesorar e apoiar aos solicitantes nos tr\u00e1mites en Espa\u00f1a e no pa\u00eds do menor e intervir na tramitaci\u00f3n e xesti\u00f3n das obrigas postadoptivas dos adoptantes.\nProcedencia e destino.\nActualmente a regresi\u00f3n demogr\u00e1fica que est\u00e1n a experimentar os pa\u00edses do primeiro e segundo mundo, unida ao acceso xeneralizado a medios de contracepci\u00f3n e interrupci\u00f3n do embarazo, provocan que a cantidade de menores necesitados dunha familia adoptiva sexa moito menor que hai anos. Isto provoca que a meirande parte das adopci\u00f3ns que te\u00f1en lugar en Espa\u00f1a te\u00f1an orixe en pa\u00edses estranxeiros. O 40% dos menores adoptados no estranxeiro prove\u00f1en da China e da Federaci\u00f3n Rusa. As adopci\u00f3ns internacionais cuadriplic\u00e1ronse entre 1997 e 2003, con 18\u00a0501 menores en total. Nos \u00faltimos anos Espa\u00f1a ven sendo o segundo pa\u00eds do mundo en n\u00famero de adopci\u00f3ns internacionais, s\u00f3 por detr\u00e1s dos Estados Unidos de Am\u00e9rica.\nAo mesmo tempo est\u00e1 cobrando forza a idea de que a adopci\u00f3n non \u00e9 tan s\u00f3 un substituto da paternidade biol\u00f3xica, sen\u00f3n tam\u00e9n outra forma de paternidade diferente \u00e1 tradicional. Cada vez m\u00e1is parellas con fillos biol\u00f3xicos est\u00e1n optando pola adopci\u00f3n para os seus fillos sucesivos. Tam\u00e9n nos \u00faltimos anos o perfil do solicitante est\u00e1 mudando, e vanse facendo m\u00e1is frecuentes as solicitudes por parte de persoas solteiras ou afastadas dos roles sexuais tradicionalmente aceptados.\nMalia Espa\u00f1a non ten relaci\u00f3n con pa\u00edses que non te\u00f1an asinado o Convenio da Haia, cada un destes pa\u00edses ten a s\u00faa propia lexislaci\u00f3n e imp\u00f3n aos solicitantes as s\u00faas propias condici\u00f3ns . No que se refire \u00e1 composici\u00f3n das familias adoptantes, en todos os pa\u00edses os matrimonios heterosexuais son admitidos sen reparos e polo xeral as parellas de feito heterosexuais son aceptadas, mentres que as persoas solteiras est\u00e1n exclu\u00eddas en moitos deles, sobre todo homes solteiros. Os matrimonios ou parellas homosexuais apenas son aceptados f\u00f3ra de Europa como receptores de adopci\u00f3ns, coas \u00fanicas excepci\u00f3ns do Brasil e Sur\u00e1frica.\nA creaci\u00f3n do v\u00ednculo.\nA teor\u00eda do apego foi orixinalmente formulada polo psicanalista brit\u00e1nico John Bowlby, do Instituto Travistock de Londres, que sup\u00f3n que o estreito v\u00ednculo que se establece entre entre o beb\u00e9 e o seu coidador \u00e9 o resultado dun desexo, de base puramente biol\u00f3xica, de manter a proximidade. As observaci\u00f3ns de Bowlby suxiren unha relaci\u00f3n causal entre a calidade do v\u00ednculo de apego e as psicopatolox\u00edas na idade adulta. En xeral un v\u00ednculo de apego seguro durante a infancia fomenta a confianza en si mesmo, a autoestima e a habilidade para adaptar o comportamento \u00e1 situaci\u00f3n. Un v\u00ednculo de apego inseguro non facilita a confianza en si mesmo, dificulta o proceso de individualizaci\u00f3n e crea personalidades dependentes e mesmo simbi\u00f3ticas.\nOs nenos que perderon ou foron separados do seu coidador nunha etapa temper\u00e1, ou os que sufriron abusos del, con frecuencia deixan de esforzarse por establecer v\u00ednculos de apego con ningu\u00e9n, debido \u00e1 asociaci\u00f3n que fan entre a vinculaci\u00f3n e as lembranzas dolorosas. Cando se insire a estes nenos nunha nova familia poden querer aparentar que non te\u00f1en necesidade de contacto humano, e mesmo poden fuxir del.\nPara romper esa din\u00e1mica de negaci\u00f3n os pais deben saber reco\u00f1ecer o que hai m\u00e1is al\u00f3 da conduta observable. A falta de habilidade neste sentido dilatar\u00eda no tempo a creaci\u00f3n dun v\u00ednculo de apego co fillo adoptivo, se \u00e9 que algunha vez se chega a crear.\nA etapa posterior.\nSe ben a adopci\u00f3n nace dun desexo dos adoptantes de ser pais e dunha necesidade do neno de ter familia, con frecuencia d\u00e1nse problemas de relaci\u00f3n no seo da familia espec\u00edficos da etapa posterior \u00e1 constituci\u00f3n da adopci\u00f3n. A problem\u00e1tica var\u00eda moito segundo a idade \u00e1 que foi adoptado o menor e as habilidades psicosociais dos pais adoptantes.\nA particular situaci\u00f3n social e demogr\u00e1fica de Espa\u00f1a e a posibilidade xeneralizada de facer uso das t\u00e9cnicas anticonceptivas e de interrupci\u00f3n do embarazo, fan que pouqueen os beb\u00e9s entregados en adopci\u00f3n a curta idade. Nalg\u00fans pa\u00edses, como na China, nos que as peculiaridades culturais levan aos pais a seleccionar aos seus beb\u00e9s ao nacer, a franxa de idades m\u00e1is abondosa \u00e9 ata os dous anos de idade. Estes beb\u00e9s apenas te\u00f1en vivencias propias ao seren entregados aos pais adoptivos e, polo tanto, os condicionamentos que puideran intervir na s\u00faa relaci\u00f3n coa nova familia xeralmente son escasos nunha primeira etapa.\nPor\u00e9n cando o menor ten unha idade significativa, e especialmente na adolescencia, a s\u00faa necesidade de p\u00f3r a proba os v\u00ednculos cos seus pais adoptivos adoita sumarse aos conflitos propios desa etapa. Ao cobraren consciencia da s\u00faa condici\u00f3n e ao percibiren o abandono do que foron v\u00edtimas, o seu autoconcepto precisa dun enfrontamento continuo co medio social e familiar para reafirmarse.\nEn troques, os menores adoptados en idades m\u00e1is avanzadas (a meirande parte dos adoptables en Espa\u00f1a) te\u00f1en pasado xa pola etapa de construci\u00f3n do v\u00ednculo cos seus pais. Os conflitos familiares que desembocaran na retirada da patria potestade aos seus pais poden ser de moi variada natureza e con frecuencia deixan no menor unha pegada emocional duradeira. Ademais, o proceso de separaci\u00f3n da familia obriga ao neno a iniciar un penoso proceso de destruci\u00f3n dos seus v\u00ednculos afectivos familiares, que ter\u00e1n que ser reconstru\u00eddos de novo ao entrar a formar parte dunha nova familia.\nA meirande parte dos pa\u00edses obrigan aos adoptantes a cumprir unha serie de requisitos, pero non contrastan a viabilidade da adopci\u00f3n no que ao menor se refire, non se realizan recomendaci\u00f3ns \u00e1s familias adoptantes e os seguimentos postadoptivos non se estenden al\u00e9n duns poucos anos."}
{"id": "38366", "revid": "89787", "url": "https://gl.wikipedia.org/wiki?curid=38366", "title": "Alberto Dur\u00e1n N\u00fa\u00f1ez", "text": "Alberto Dur\u00e1n N\u00fa\u00f1ez, nado en Vigo o 17 de abril de 1940 e finado na mesma cidade o 21 de novembro de 2008, foi un pol\u00edtico e empresario naval galego.\nTraxectoria.\nDescendente dunha antiga familia consignataria de buques, perito mercantil, foi deputado polo Partido Popular no Congreso dos Deputados (1982-1996). Foi concelleiro do Concello de Vigo, primeiramente de portos e lonxas e despois de turismo. Tam\u00e9n foi deputado no Parlamento de Galicia na quinta lexislatura (1997-2001). Trala s\u00faa xesti\u00f3n no caso do Polycommander, foi nomeado c\u00f3nsul xeral de Noruega e Suecia en Galicia. Foi socio da C\u00e1mara de Comercio Hispano-Sueca, vicepresidente da Asociaci\u00f3n de Empresas Consignatarias e Estibadoras de Buques da Provincia de Pontevedra, e membro do Consello Asesor de TVE-Galicia.\nCasou en 1967 con M\u00aa Carmen Hern\u00e1ndez Eraso, coa que tivo dous fillos, Alberto e Elena Dur\u00e1n Hern\u00e1ndez.\nO d\u00eda 21 de novembro de 2008 faleceu nun hospital de Vigo despois dunha longa enfermidade."}
{"id": "38368", "revid": "85894", "url": "https://gl.wikipedia.org/wiki?curid=38368", "title": "Parlamento", "text": "O Parlamento \u00e9 a asemblea dos representantes electos polos cidad\u00e1ns nos r\u00e9ximes democr\u00e1ticos. \u00c9 o \u00f3rgano constitucional dun Estado que ten atribu\u00edda a misi\u00f3n principal de expresar a vontade deste, elaborando e aprobando normas xur\u00eddicas de car\u00e1cter xeral e intervindo na integraci\u00f3n e funcionamento doutras Instituci\u00f3ns do Estado.\nNalg\u00fans pa\u00edses, o parlamento est\u00e1 formado por d\u00faas asembleas separadas, por veces chamadas C\u00e1maras do Parlamento, que poden resultar de elecci\u00f3ns ou nomeaci\u00f3ns separadas e poden ter poderes diferenciados e varias designaci\u00f3ns de acordo coa Constituci\u00f3n de cada pa\u00eds:\nEn moitos pa\u00edses, o parlamento \u00e9 denominado Congreso (por exemplo, nos Estados Unidos de Am\u00e9rica) e noutros \"Asemblea Nacional\" (ou \"Asemblea do Pobo\", como na China Comunista)."}
{"id": "38369", "revid": "22570", "url": "https://gl.wikipedia.org/wiki?curid=38369", "title": "Led Zeppelin (\u00e1lbum)", "text": "Led Zeppelin, lanzado no 12 de xaneiro de 1969, foi o primeiro disco da banda de rock inglesa Led Zeppelin. Este \u00e1lbum foi toda unha revoluci\u00f3n musical do seu tempo e \u00e9 considerado como un dos mellores discos debut do rock, creando unha nova interpretaci\u00f3n deste x\u00e9nero. Nel o grupo crea o que ser\u00eda unha din\u00e1mica no resto das s\u00faas produci\u00f3ns, a fusi\u00f3n do rock e o blues. No disco tam\u00e9n aparecen riffs virtuosos, folk e influencias da m\u00fasica da costa oeste americana.\nListaxe de canci\u00f3ns.\nDise que Robert Plant participou na escritura das canci\u00f3ns, pero que non apaceceu nos cr\u00e9ditos por motivos contractuais, xa que a\u00ednda ti\u00f1a contrato coa CBS."}
{"id": "38370", "revid": "23204", "url": "https://gl.wikipedia.org/wiki?curid=38370", "title": "Zeulenroda-Triebes", "text": "Zeulenroda-Triebes \u00e9 un cidade de 18.000 habitantes do distrito de Landkreis Greiz, Turinxia, Alema\u00f1a.\nZeulenroda foi mencionada por primeira vez en 1325 no \"Zu Ulenrode\"."}
{"id": "38372", "revid": "22570", "url": "https://gl.wikipedia.org/wiki?curid=38372", "title": "Calendario persa", "text": "O Calendario Persa ou Calendario Iraniano \u00e9 un calendario Solar no que o ano comeza o 21 de marzo.\nEste calendario foi adoptado en 1925 en Ir\u00e1n e en 1957 en Afganist\u00e1n. Consid\u00e9rase m\u00e1is preciso c\u00f3 Calendario gregoriano dado que no calendario gregoriano hai un erro dun d\u00eda cada 3320 anos, mentres que no calendario persa o mesmo erro aparecer\u00eda cada 3.8 mill\u00f3ns de anos.\nO calendario persa ten seis meses con 31 d\u00edas e os seis meses seguintes con 30 d\u00edas, excepto o \u00faltimo con 29 ou 30 d\u00edas segundo sexa bisesto ou non. O ano comeza en \"Novruz\" que coincide co 21 de marzo do Calendario gregoriano.\nO primeiro de xaneiro de 2000 do calendario gregoriano \u00e9 o 11 de Dej de 1378 do calendario persa.\nNome dos meses.\nAbaixo est\u00e1 a relaci\u00f3n dos doce meses do calendario persa:\nD\u00edas da semana.\nNese calendario, a semana pos\u00fae sete d\u00edas, comezando no s\u00e1bado e rematando o venres. Os nomes dos d\u00edas da semana do calendario son:"}
{"id": "38378", "revid": "98629", "url": "https://gl.wikipedia.org/wiki?curid=38378", "title": "Candlebox", "text": "Candlebox foi unha banda de rock formada en Seattle no ano 1991. Candlebox apareceu en medio do auxe do grunge e conquistou o seu propio espazo cunha m\u00fasica fortemente influenciada por Led Zeppelin e o rock dos anos 70, pero cun son semellante ao de bandas como Pearl Jam, Soundgarden e Alice in Chains.\nHistoria.\nCandlebox formouse en maio de 1991 cando Kevin Martin (voz) e Scott Mercado (bater\u00eda) resolveron formar a s\u00faa propia banda xunto co baixista Perry Alferness. Eles estiveron sen guitarrista ata que un amigo lles suxeriu a Peter Klett. As cousas andaron axi\u00f1a, Peter trouxo a base para \"Pull Away\", \"Change\", e \"Don't You\", que ser\u00edan as primeiras composici\u00f3ns da banda. Nos ensaios seguintes, o baixista Perry \u00e9 despedido e Peter pasa a ensaiar con m\u00e1is frecuencia ata entrar definitamente na banda en novembro de 1991. No mes seguinte, a banda consegue un baixista definitivo, Bardi Martin, que estudara no mesmo colexio que Kevin Martin. Bardi ensaiou algunhas veces e constru\u00edu a li\u00f1a de baixo de \"You\" e \"Far Behind\". Naquela \u00e9poca, a banda a\u00ednda non ti\u00f1a un nome definitivo. Na procura dun nome, eles chegan ata unha canci\u00f3n da banda Midnight Oil, chamada \"Tin Legs and Tin Mines\", onde unha parte da letra dic\u00eda \"boxed in like candles\", cun pequeno xogo de palabras, estaba decidido que o nome da banda ser\u00eda Candlebox.\nNun principio Candlebox tivo algunha dificultade para conseguir destacar na concorrida escena de Seattle. Os espazos para tocar en clubs eran moi disputados. A banda e o seu primeiro representante, Chris Banks, venderon algunhas pertenzas persoais para obteren cartos para gravaren a primeira demo en estudio coa intenci\u00f3n de ga\u00f1aren m\u00e1is divulgaci\u00f3n a partir daquela gravaci\u00f3n. Os resultados foron bastante positivos, e deseguida a banda pasou a facer concertos con frecuencia. En pouco tempo, todas as copias dispo\u00f1ibles da cinta demo vend\u00e9ronse nas tendas locais e algunhas copias chamaron a atenci\u00f3n de representantes de discogr\u00e1ficas, que pasaron a asediar a banda.\nEsa disputa das discogr\u00e1ficas por Candlebox foi moi positiva para a banda, que v\u00eda aumentar as oportunidades de ga\u00f1ar exposici\u00f3n, pero por outra banda, xeraba a cr\u00edtica dalg\u00fans sectores de que Candlebox estar\u00eda tentando aproveitarse do grunge, ao seguir o estilo en busca do \u00e9xito. Por\u00e9n os seus integrantes sempre afirmaron en entrevistas que non se consideraban unha banda grunge. Todos os membros de Candlebox eran da rexi\u00f3n de Seattle, en contra de informaci\u00f3ns que circularon na prensa da \u00e9poca, que dic\u00edan que a banda se formara nos \u00c1nxeles e mudouse para Seattle.\nChegada \u00e1 fama.\nA\u00ednda en 1992, a banda acabou asinando un contrato coa discogr\u00e1fica Maverick Records (de propiedade de Madonna en sociedade coa Warner Music), e inmediatamente entrou no estudio para gravar o seu primeiro \u00e1lbum coa axuda do produtor e amigo Kelly Gray. D\u00faas das canci\u00f3ns da cinta demo entraron no CD, \"You\" e \"Far Behind\". O primeiro lanzamento da banda foi o sinxelo \"Change\" en xu\u00f1o de 1993, que foi tam\u00e9n o primeiro videoclip, rodado en Portland. O \u00e1lbum, autotitulado \"Candlebox\" chegou \u00e1s tendas en xullo de 1993, recibindo cr\u00edticas bastante divididas.\nNo entanto, como Candlebox fora unha das primeiras contrataci\u00f3ns da dicogr\u00e1fica Maverick, a banda conseguiu asegurar unha boa divulgaci\u00f3n para o seu traballo, e coa axuda do segundo sinxelo, \"You\", en outubro de 1993, as vendas do disco acadaron as 500.000 copias. Co lanzamento da balada \"Far Behind\", en febreiro de 1994, Candlebox chegou \u00e1 s\u00faa cima. O \u00e1lbum ga\u00f1ou disco de platino (1 mill\u00f3n de copias) e o videoclip estivo tres semanas consecutivas no primeiro lugar da MTV.\nFoi lanzado outro sinxelo m\u00e1is do \u00e1lbum \"Candlebox\", outra balada, \"Cover Me\", que tam\u00e9n tivo bastante \u00e9xito. En medio deste \u00e9xito repentino, Candlebox tocou en xiras con bandas do calibre de Rush e Metallica, \u00e1 parte de participar no festival Woodstock '94, sendo a \u00fanica banda do festival que naquel momento estaba entre as dez m\u00e1is vendidas na listaxe da \"Billboard\". Ao final de 1994, o disco \"Candlebox\" chegaba \u00e1 marca de 3 mill\u00f3ns de copias vendidas.\nCo \u00e9xito de \"Candebox\" a banda estaba ansiosa por progresar, e en abril de 1994 ti\u00f1a 36 novas canci\u00f3ns para o \u00e1lbum de continuaci\u00f3n. O 3 de outubro de 1995 publicouse o seu segundo disco, \"Lucy\". A pesar de que marcou o comezo do seu declive comercial, \"Lucy\" foi certificado ouro grazas a sinxelos como \"Simple Lessons\" e \"Understanding\". Dous d\u00edas despois do seu lanzamento, Candlebox apareceu en \"Working Class Hero: A Tribute to John Lennon\", cunha versi\u00f3n de \"Steel and Glass\". O bater\u00eda Scott Mercado deixar\u00eda a banda o ano segunte se foi substitu\u00eddo por Dave Krusen, antigo membro de Pearl Jam.\nO 21 de xullo de 1998 Candlebox editou o seu terceiro \u00e1lbum de estudio, \"Happy Pills\". A pesar de ser un regreso ao son sinxelo da s\u00faa estrea, o traballo s\u00f3 conseguiu un \u00e9xito marxinal. A canci\u00f3n \"Glowing Soul\" foi tam\u00e9n gravada para a banda sonora de \"The Waterboy\" e inclu\u00edda a petici\u00f3n de Adam Sandler. Inspirada na pel\u00edcula, o tema bas\u00e9ase nun ritmo de Bo Diddley, e foi gravada con equipo antigo.\nO seguinte ano ser\u00eda moi turbulento na carreira da banda. Krusen sa\u00edu de Candlebox e foi substitu\u00eddo por Shannon Larkin de Ugly Kid Joe. Bardi Martin tam\u00e9n marchou para ir \u00e1 universidade e no seu lugar chegou Rob Redick, antigo membro de Dig. No 2000 Candlebox entrou en hiato. Sedundo Martin, a banda non estaba contenta co seu contrato discogr\u00e1fico e intentou liberarse de Maverick por disoluci\u00f3n. O selo considerou que Martin era o \u00fanico membro restante, pero despois de dous anos de disputas sobre a gravaci\u00f3n dun obrigatorio cuarto \u00e1lbum de Candlebox, Martin rendeuse. No ano 2007 Martin non recibira os seus \"royalties\" polas vendas dende o 2001, e non os recibir\u00eda ata que gravase un cuarto traballo. Outros membros da banda, por\u00e9n, si cobraron as s\u00faas partes.\nReuni\u00f3n.\nEn 2006, Rhino Records planeou editar un recompilatorio de grandes \u00e9xitos de Candlebox. Contactaron cos membros da banda e isto levou a que a formaci\u00f3n orixinal se reunise por primeira vez en 10 anos. Para promocionar o recompilatorio, Candlebox iniciou unha xira norteamericana dende xullo ata outubro dese ano. Bardi Martin deixou a xira para continuar os seus estudos e foi substitu\u00eddo por Adam Kury. Durante ese tempo a banda comezou a compo\u00f1er material novo a pesar de non ter selo.\nDespois de varios atrasos, Candlebox editou o seu primeiro \u00e1lbum en 10 anos, \"Into the Sun\", aparecido o 22 de xullo do 2008 a trav\u00e9s de Silent Majority/ILG Records. Foi producido por Ron Aniello (Lifehouse, Barenaked Ladies) e conta con Scott Mercado e Dave Krusen na bater\u00eda. O primeiro sinxelo, \"Stand\", lanzouse na radio a mediados de maio e Candlebox comezou unha xira de promoci\u00f3n en xu\u00f1o."}
{"id": "38379", "revid": "98629", "url": "https://gl.wikipedia.org/wiki?curid=38379", "title": "Alexandre VI, papa", "text": "Alexandre VI, nado en X\u00e0tiva (Reino de Valencia) o 1 de xaneiro de 1431 e finado en Roma (Estados Pontificios) o 18 de agosto de 1503, foi o papa n.\u00ba 214 da Igrexa cat\u00f3lica entre 1492 e 1503. Nado Roderic de Borja i Borja, italianizado en Borgia, m\u00e1is co\u00f1ecido como papa Borgia.\nRoderic Borja alcanzou o poder grazas ao nepotismo e mant\u00edvoo por el, conseguindo o seu ascenso dentro da xerarqu\u00eda da Igrexa cat\u00f3lica grazas \u00e1 s\u00faa relaci\u00f3n co papa Calisto III, de quen era sobri\u00f1o. Esta relaci\u00f3n familiar facilitoulle o acceso a Cardeal di\u00e1cono e o desempe\u00f1o de numerosos cargos de grande importancia dentro e f\u00f3ra da Curia Romana, que lle permitiron facerse coas influencias pol\u00edticas e o prestixio que, finalmente, o levaron ao solio pontificio en 1492. \nUnha vez elixido papa como Alexandre VI, desencadeou e involucrouse en decenas de situaci\u00f3ns pol\u00edticas, envolvido en intrigas e nas tormentosas e traizoeiras relaci\u00f3ns entre os poderes internacionais. Buscou a trav\u00e9s de alianzas pol\u00edticas e conspiraci\u00f3ns facer que a s\u00faa familia se consolidase dentro da nobreza italiana e acrecentar en toda posible ocasi\u00f3n o seu poder\u00edo, tarefa que emprendeu en conxunto cos seus fillos, Xo\u00e1n, C\u00e9sar, Lucrezia e Jofre, os cales serviron como instrumentos das s\u00faas maquinaci\u00f3ns pol\u00edticas.\nA trav\u00e9s da guerra italiana de 1494-1498 e a guerra de N\u00e1poles (1501-1504) enxe\u00f1ouse para non s\u00f3 asegurar o seu poder\u00edo, sen\u00f3n para acrecentalo, val\u00e9ndose das rivalidades entre as potencias da \u00e9poca e as tensi\u00f3ns pol\u00edticas entre as familias da aristocracia europea, conseguindo durante os 11 anos que durou o seu papado impulsarse ata a cima do poder na pen\u00ednsula it\u00e1lica.\nTraxicamente, as mesmas intrigas e poderes que lle serviron para levar \u00e1 Casa de Borgia \u00e1 cima, aseguraron a s\u00faa destruci\u00f3n, pois todo o poder que os Borgia obtiveran, inclusive o \u00e9xito militar de C\u00e9sar Borgia, xiraba en torno aos Estados Pontificios e polo tanto depend\u00eda da permanencia de Alexandre VI no poder, polo cal a vasta rede de condados, principados e territorios que os Borgia puxeran aos seus p\u00e9s, sucumbiu \"ipso facto\" coa s\u00faa morte, selando o destino de C\u00e9sar Borgia, quen morrer\u00eda catro anos despois en 1507, e sepultando a era dos Borgia e a s\u00faa dinast\u00eda.\nTraxectoria.\nOrixe familiar.\nA nobre estirpe dos Borja ou Borgia ten a s\u00faa orixe no Reino de Valencia, pertencente \u00e1 Coroa de Arag\u00f3n. Varios dos seus membros participaron na Conquista de Valencia, entre 1229 e 1245, asent\u00e1ndose al\u00ed desde ent\u00f3n.\nEn diante os Borja actuar\u00edan nas tres arestas da vida nobre durante a Idade Media, o militar, a pol\u00edtica e o clero. Campo este \u00faltimo no que o seu primeiro membro destacado foi Alfonso de Borja, quen foi catedr\u00e1tico na Universidade de Lleida e diplom\u00e1tico da Coroa de Arag\u00f3n, para logo converterse en cardeal e en 1455 ascender ao papado baixo o nome de Calisto III.\nCo ascenso ao papado de Calisto III, o seu sobri\u00f1o Rodrigo Llan\u00e7ol i Borja parte con el a Roma, onde se produce a adopci\u00f3n da graf\u00eda italiana pola que ser\u00edan mundialmente co\u00f1ecidos, pasando de \u00abBorja\u00bb ao italianizado \u00abBorgia\u00bb.\nPrimeiros anos e carreira eclesi\u00e1stica.\nFillo de Jofr\u00e9 Gil Llan\u00e7ol i Escriv\u00e0 e de Isabel de Borja i Llan\u00e7ol, irm\u00e1 de Alfonso de Borja, bispo de Valencia e sobri\u00f1o do papa Calisto III. Estudou na Universidade de Bolo\u00f1a.\nO mozo Rodrigo recibiu todas as vantaxes t\u00edpicas dunha familia da alta nobreza, iniciando os seus estudos en Valencia e culmin\u00e1ndoos na Universidade de Bolo\u00f1a, tras decidir seguir ao seu t\u00edo a Roma, onde comezar\u00eda a s\u00faa brillante carreira eclesi\u00e1stica.\nMalia que o pontificado de Calisto III durou s\u00f3 tres anos, este tempo foi m\u00e1is que suficiente para que o mozo Rodrigo fose ordenado e consagrado cardeal di\u00e1cono de San Nicola in Carcere en 1456 e logo obtivese o t\u00edtulo de cardeal di\u00e1cono de Santa Mar\u00eda en V\u00eda Latexe en 1458. \u00c9 nomeado vicechanceler de Roma en 1457 e logo \u00e9 designado bispo de Valencia en 1458. Recibiu a diocese de Albano en 1468.\nCando falece Calisto III, o cardeal Rodrigo Borgia, como era co\u00f1ecido, alcanzara rapidamente unha serie de importantes m\u00e9ritos e dispo\u00f1\u00eda do prestixio e a influencia necesaria dentro da instituci\u00f3n eclesi\u00e1stica para asegurar a s\u00faa prevalecia dentro das altas esferas do poder na Curia romana.\nFoi elixido Papa en 1492 exercendo o seu cargo durante 11 anos. O seu papado foi moi discutido polas s\u00faas manobras para favorecer os seus fillos.\nOs catro papados.\nA\u00ednda que fora o seu t\u00edo Calisto III o art\u00edfice do ascenso de Rodrigo Borgia, xa para o momento da s\u00faa morte, este \u00faltimo non s\u00f3 se manter\u00eda dentro da instituci\u00f3n eclesi\u00e1stica, sen\u00f3n que continuar\u00eda acumulando m\u00e1is cargos e m\u00e9ritos, mantendo o posto de vicechanceler da Igrexa Romana que o seu t\u00edo lle outorgou en 1458, durante os pontificados dos catro papas que lle suceder\u00edan antes de que o mesmo Rodrigo se convertese en Sumo Pont\u00edfice. Ademais acumulou numerosos cargos e t\u00edtulos, consolid\u00e1ndose como algu\u00e9n de considerable poder e influencia entre a xerarqu\u00eda eclesi\u00e1stica.\nO seu desempe\u00f1o como vicechanceler de Roma foi o punto de maior reco\u00f1ecemento. Habilidoso e eficiente no \u00e1mbito administrativo, Borgia act\u00faa brillantemente \u00e1 fronte de tal oficio, conducindo con grande acerto os asuntos da chanceler\u00eda romana durante os trinta e cinco anos que a exerceu. De feito, a s\u00faa lonxeva permanencia no posto d\u00e9bese precisamente \u00e1 s\u00faa extraordinaria e innegable capacidade para exercelo, sendo isto algo reco\u00f1ecido ata polo mesmo Giuliano Della Rovere, quen fora ac\u00e9rrimo rival de Borgia.\nA s\u00faa temper\u00e1 carreira, xunto coa progresiva acumulaci\u00f3n de influencias e postos, permitir\u00edanlle dispo\u00f1er da posici\u00f3n e das ferramentas para asegurarse unha s\u00f3lida posici\u00f3n dentro do clero. De feito, m\u00e1is que iso, xa para o momento un a\u00ednda novo Rodrigo Borgia, con s\u00f3 27 anos, ti\u00f1a claro que o seu obxectivo era sentar no \u00abtrono de San Pedro\u00bb e labrar\u00eda en diante co obxectivo de lograr dita meta.\nP\u00edo II.\nPara o ano de 1458, conv\u00f3case a conclave ao falecer o papa Calisto III, e Rodrigo Borgia participa no mesmo e resulta elixido o cardeal Eneas Silvio Piccolomini, quen asume o papado co nome de P\u00edo II.\nO falecemento do seu t\u00edo non representou obst\u00e1culo alg\u00fan para a carreira de Borgia, quen co ascenso de P\u00edo II non s\u00f3 mantivo o seu posto como vicechanceler de Roma, sen\u00f3n que en 1463 alcanzar\u00eda o m\u00e1ximo rango cardinalicio, cando devandito papa el\u00e9vao \u00e1 posici\u00f3n de cardeal protodi\u00e1cono.\nPaulo II.\nNo ano de 1464, o papa P\u00edo II falece e o conclave \u00e9 convocado. Novamente participa no seu papel de cardeal da Igrexa cat\u00f3lica, resultando elixido o cardeal presb\u00edtero de San Marcos, Pietro Barbo, quen asume a s\u00faa investidura baixo o nome de Paulo II.\nDurante o seu papado, Borgia conseguir\u00e1 ser nomeado bispo de Urgell e co pr\u00edncipe de Andorra, ambas en 1466. Cara a finais do seu pontificado debeu ceder o seu posto como cardeal protodi\u00e1cono e as d\u00faas diacon\u00edas que vi\u00f1a exercendo desde o papado do seu t\u00edo Calisto III, Santa Mar\u00eda en V\u00eda Lata e San Nicola en Carcere, pero sen perder a dignidade cardinalicia.\nSisto IV.\nPaulo II falece en 1471, convoc\u00e1ndose a conclave. Unha vez m\u00e1is Borgia participa no mesmo e resulta elixido Francesco della Rovere, quen asume o bispado de Roma co nome de Sisto IV.\nDurante este pontificado, Borgia ser\u00e1 nomeado cardeal-bispo de Albano e Porto-Santa Rufina en 1471 e 1476, respectivamente, para logo en 1484 alcanzar o t\u00edtulo de decano do Colexio Cardinalicio.\nInocencio VIII.\nA morte de Sisto IV, trouxo como consecuencia un novo conclave, no cal sair\u00eda electo Inocencio VIII, durante cuxo pontificado, Rodrigo Borgia manter\u00eda o decanato do Colexio Cardinalicio, ademais de ser designado bispo de Mallorca e o seu bispado de Valencia, que vi\u00f1a exercendo desde o papado de Calisto III, \u00e9 elevado \u00e1 dignidade de arquidiocese, sendo nomeado arcebispo de Valencia.\nElecci\u00f3n.\nA morte de Inocencio VIII o 25 de xullo de 1492, deixou vacante o trono de San Pedro e entre os vinte e tres cardeais que constitu\u00edan o Colexio cardinalicio, s\u00f3 uns poucos eran os que pod\u00edan considerarse merecedores dese privilexio: o milan\u00e9s Ascanio Sforza, o napolitano Giuliano della Rovere, e o valenciano Rodrigo Borgia, eran sen d\u00fabida os catro m\u00e1is s\u00f3lidos candidatos a ser o novo papa, a\u00ednda que, ao non ser italiano, as posibilidades de Rodrigo Borgia eran escasas. \nPara obter o pontificado, alg\u00fan dos candidatos deb\u00eda obter o voto de dous terzos do colexio de cardeais, \u00e9 dicir, que sendo estes vinte e tres, o novo papa deb\u00eda contar con polo menos dezaseis votos cardinalicios ao seu favor, para ser reco\u00f1ecido como tal.\nDe todos os aspirantes, Rodrigo Borgia resulta ga\u00f1ador do pontificado, por unha escasa marxe na requirida maior\u00eda de dous terzos, asegurado polo seu propio voto, sendo proclamado papa na ma\u00f1\u00e1 do 11 de agosto de 1492, baixo o nome de Alexandre VI, no medio de rumores e acusaci\u00f3ns de simon\u00eda e subornos para obter a coroa papal.\nA\u00ednda que infundadas, tales acusaci\u00f3ns non resultar\u00edan improbables, pero si carecen de evidencia de peso para avalialas, pois nunca houbo probas respecto diso. No entanto numerosos autores expresaron canto probable resultar\u00eda que, en efecto, varios cardeais fosen subornados ou recibisen pagos polos seus votos, sinalando continuamente como principal motivo que oito cardeais poderosos, a saber: Della Rovere, Piccolomini, Giovanni di Lourenzo de Medici, Carafa, da Costa, Basso, Zeno e Cybo, manter\u00edanse firmes ata o final en contra de Borgia, polo cal o \u00faltimo carecer\u00eda do apoio necesario. Con todo, se se analiza a situaci\u00f3n con coidado p\u00f3dese albiscar que de ser as\u00ed, ent\u00f3n Rodrigo Borgia, a\u00ednda que subornase a todos os restantes cardeais, igualmente non puidese ga\u00f1ar, pois s\u00f3 dispo\u00f1er\u00eda de quince votos ao seu favor, un menos dos necesarios para ga\u00f1ar.\nM\u00e1is plausible \u00e9 que na s\u00faa elecci\u00f3n fose decisivo o apoio do influente cardeal Ascanio Sforza, quen era un dos candidatos para o solio pontificio, pero que non gozaba do apoio maioritario do Colexio cardinalicio, polo cal, Sforza interesouse en conseguir o segundo posto m\u00e1is importante dentro da xerarqu\u00eda eclesi\u00e1stica, o mesmo posto que ata ent\u00f3n Borgia estivera exercendo desde hab\u00eda d\u00e9cadas, a vicechanceler\u00eda de Roma. Deste xeito, Ascanio Sforza dar\u00eda o seu apoio a Rodrigo Borgia e, as\u00ed, un dos catro candidatos sa\u00eda do grupo de aspirantes, transfer\u00edndolle a Borgia os votos dos seus aliados, que foron os necesarios para a s\u00faa elecci\u00f3n. Ademais, de depender do aspecto monetario, o gran rival de Rodrigo, della Rovere, que provi\u00f1a dunha familia de m\u00e1is poder e riqueza que a de Borgia, asegurar\u00edase facilmente o solio pontificio por encima de calquera posible prezo que Borgia puidese pagar.\nPapado, o ascenso dos Borgia.\nA \u00ablenda Negra dos Borgia\u00bb asegura que o ascenso ao trono papal de Rodrigo Borgia desencadeou desgusto xeral na poboaci\u00f3n, algo que foi avalado por varios autores;. No entanto, tal afirmaci\u00f3n \u00e9 infundada, tomando en conta que Roma era unha cidade en risco de ser conquistada mentres non houbese un papa designado, e ademais, a\u00ednda cando Rodrigo Borgia fose ambicioso, tam\u00e9n era traballador e os seus labores como \"vicechanceler de Roma\", granxearanlle o apoio e unha vasta popularidade entre os romanos. Doutra banda, para varios membros e familias dos c\u00edrculos de poder en Italia, o ascenso dun \"papa espa\u00f1ol\" xerou certo desd\u00e9n e puxo \u00e1 familia Borgia na mira de moitos inimigos poderosos.\nAgora que estaban no centro dos intereses na pen\u00ednsula, Alexandre VI tivo que actuar r\u00e1pido. Deb\u00eda asegurar a s\u00faa estabilidade pol\u00edtica, e iniciou tales labores inmediatamente, empezando pola cidade de Roma. O novo papa, consciente da grave criminalidade na que Roma se estaba sumindo, procedeu a actuar: en cuesti\u00f3n de meses, ordenou investigaci\u00f3ns, mandando castigar severamente aos delincuentes, para que servise o seu castigo como exemplo, sendo cada criminal enxuizado publicamente e as s\u00faas propiedades destru\u00eddas.\nCo fin de reorganizar administrativamente a cidade de Roma, divide \u00e1 mesma en catro distritos, cada un rexido por un plenipotenciario encargado da orde p\u00fablica. Ademais, reservou os martes para dar audiencia a calquera s\u00fabdito que quixese expresarlle as s\u00faas queixas. A vigorosa administraci\u00f3n de xustiza, a reorganizaci\u00f3n administrativa e a mellora das condici\u00f3ns de vida dos romanos, as\u00ed como as continuas festividades que o novo papa se encargou de materializar, fixeron que o seu pontificado fose ben recibido nos seus inicios pola urbe. Alexandre VI, tam\u00e9n tomou cartas no asunto da expulsi\u00f3n dos xudeus de Espa\u00f1a, por medio do Edicto de Granada, emitido o 31 de marzo de 1492, co cal entre 50\u00a0000 a 200\u00a0000 xudeus foron expulsados de todos os territorios dominados polo Imperio Espa\u00f1ol. Isto ocasionou que moitos dos bens que os xudeus deixaron atr\u00e1s na s\u00faa sa\u00edda, fosen transferidos a dous receptores; uns a coroa espa\u00f1ola e outros, o Vaticano, que ademais, con Alexandre VI, como impulsor, permitiu o asentamento de m\u00faltiples familias xud\u00edas en Roma, a cambio de que estas pagasen anualmente un imposto especial pola s\u00faa permanencia. Deste xeito, o Vaticano pasou a percibir unha gran cantidade de ganancias adicionais.\nO papa Alexandre VI, tam\u00e9n atendeu o asunto do novo pr\u00edncipe Diem, irm\u00e1n do sult\u00e1n de Constantinopla, a quen recibiu baixo a s\u00faa custodia a cambio do pago dunha cifra de 40\u00a0000 ducados anuais. Tal cuesti\u00f3n deb\u00edase a que Diem ao establecerse en Roma, afast\u00e1base dos perigos da s\u00faa terra natal, renunciando aos seus dereitos sucesorios en favor do seu irm\u00e1n, quen gustoso accedeu ao trato. No entanto, Diem falecer\u00eda en estra\u00f1as circunstancias pouco tempo despois e debido a que o seu irm\u00e1n, desexaba asegurar o trono de Constantinopla, pagou ao papado a cifra de 400\u00a0000 ducados, pola s\u00faa morte, ademais de correr cos gastos funerarios. Era isto o que fixo que se levantasen sospeitas, achega da posibilidade de que os Borgia fosen responsables de tal acci\u00f3n, pois beneficiar\u00eda economicamente as finanzas do papado.\nDo mesmo xeito, co obxectivo de fortalecer a posici\u00f3n da familia, Alexandre VI, decidiu rapidamente tomar disposici\u00f3ns. Nomeou o seu fillo Xo\u00e1n, duque de Gand\u00eda, Confaloniero das Forzas Pontificias, co fin de asegurar o dominio militar de Roma. Ademais tomou acci\u00f3ns para prometer \u00e1 s\u00faa filla, Lucrecia Borgia, en matrimonio, nun conveniente enlace con Giovanni Sforza, duque de Passaro, co cal consegu\u00eda aliarse cunha das familias m\u00e1is poderosas de Italia, os Sforza, asegurando unha alianza territorial que permitir\u00eda o absoluto control sobre a Italia central.\nOutra das s\u00faas acci\u00f3ns, para dar m\u00e1is solidez ao seu papado, foi o aumento de tama\u00f1o do Colexio cardinalicio, ao que se sumar\u00edan un total de trece novos cardeais, todos aliados de Borgia e entre os cales atop\u00e1base o seu propio fillo, C\u00e9sar Borgia, quen ata ent\u00f3n exercera como arcebispo de Valencia. Con iso, o total de cardeais elev\u00e1base a 36 persoas, dos cales, m\u00e1is da metade \u00e9ranlle fieis a el. Ademais, Alexandre VI, con esta manobra pretend\u00eda asegurar a s\u00faa sucesi\u00f3n no papado, probablemente aspirando a que o seu fillo C\u00e9sar Borgia, alg\u00fan d\u00eda, fose electo por aquel grupo de cardeais leais, como novo papa\nPrimeira guerra de N\u00e1poles.\nO Reino de N\u00e1poles, frecuente campo de confrontaci\u00f3n entre aragoneses e franceses, era fonte de conflitos para o papado e para toda Italia. Os Anjou ase\u00f1orarano noutro tempo, pero conquistado en 1442 por Afonso V \"o Magn\u00e1nimo\", co benepl\u00e1cito do papa Ux\u00edo IV pasara a formar parte das posesi\u00f3ns da Coroa de Arag\u00f3n. Cedido en 1458 a Fernando I de N\u00e1poles, fillo ilex\u00edtimo de Afonso V de Arag\u00f3n, foi rexido por aquel ata a s\u00faa morte en xaneiro de 1494. A coroa pasar\u00eda por li\u00f1a directa ao seu fillo Afonso II; no entanto, o rei de Francia Carlos VIII, aproveitando o momento sucesorio, aduciu uns remotos dereitos ao trono napolitano pola fenecida v\u00eda anxevina para reivindicar a s\u00faa ocupaci\u00f3n. Para ese efecto, despachou un embaixador a Roma en solicitude da investidura do reino de N\u00e1poles, atop\u00e1ndose coa negativa de Alexandre VI, quen comisionou o seu sobri\u00f1o, o cardeal Xo\u00e1n Borja, para que coroase a Afonso II. O monarca galo non dubidou ent\u00f3n en mobilizar os seus ex\u00e9rcitos \u00e1 conquista de Italia, como paso previo \u00e1 liberaci\u00f3n de Constantinopla dos turcos e posterior entrada triunfante en Xerusal\u00e9n.\nO franc\u00e9s irrompeu aclamado en Mil\u00e1n; saud\u00e1rono como salvador nunha Florencia abandonada por Piero de Medici e enrudecida polo monxe Savonarola; esmagou con facilidade a escasa resistencia que lle opuxo a cidade de Luca e, sen apenas deterse na s\u00faa carreira cara ao sur, alcanzou Roma o \u00faltimo d\u00eda do ano 1494. Houbo grande expectaci\u00f3n sobre o que al\u00ed ocorrer\u00eda; Carlos VIII manifestara a s\u00faa intenci\u00f3n de depo\u00f1er a aquel papa que accedera ao solio Pontificio por simon\u00edacos procedementos e que tan indignamente se comportaba. Alexandre VI, cautelosamente, refuxiouse no castelo de Sant'Angelo a\u00ednda que nunca perdeu a calma. Consciente de que non pod\u00eda opo\u00f1erse ao franc\u00e9s pola forza adoptou ante el un talante de cordialidade e ata de aceptaci\u00f3n. O conquistador deixouse \u00e1 s\u00faa vez conquistar polos corteses xeitos do pont\u00edfice e acabou reco\u00f1ec\u00e9ndoo como papa lex\u00edtimo e expres\u00e1ndolle a s\u00faa filial obediencia. Tranquilizados os \u00e1nimos, o ex\u00e9rcito franc\u00e9s proseguiu a s\u00faa marcha cara a N\u00e1poles onde entrou en febreiro de 1495. Afonso II abdicara no seu fillo Fernando e fuxira acoll\u00e9ndose \u00e1 protecci\u00f3n da coroa aragonesa. A ocupaci\u00f3n de N\u00e1poles polos franceses realizouse sen enfrontamento b\u00e9lico.\nNamentres, Alexandre VI ir\u00eda maquinando o seu xogo. Apenas Carlos VIII traspasou os muros de Roma, o pont\u00edfice, aproveitando os receos que o fulgurante avance galo provocaba dentro e f\u00f3ra de Italia, coa ligou na s\u00faa contra a Ferrara, Venecia, Mantua, a mesma Mil\u00e1n, m\u00e1is o imperio de Maximiliano I e a dobre coroa hisp\u00e1nica (Isabel I de Castela e Fernando II de Arag\u00f3n); todo iso, unido aos seus propios ex\u00e9rcitos pontificios. Acurralado por todos, Carlos VIII non puido consolidar as s\u00faas conquistas e a duras penas logrou retornar a Francia, maltreito o seu ex\u00e9rcito. Para o papa tratouse dunha vitoria pol\u00edtica sen paliativos.\nMentres que case toda Italia se un\u00eda contra os franceses, Florencia permanec\u00eda apartada da liga. Fanatizados os florentinos polas s\u00f3lamas visionarias do monxe Girolamo Savonarola, botaran os Medicis dos seus dominios e crearan unha rep\u00fablica partidaria de Carlos VIII, \u00absalvador de Italia\u00bb segundo as figuraci\u00f3ns m\u00edsticas do exaltado monxe. Foi a actitude pol\u00edtica de Savonarola, unida ao seu esp\u00edrito reformista, o que alarmou a Alexandre VI. O desafiante Savonarola foi excomungado, sentenciado a morte e queimado vivo en maio de 1498 en Florencia.\nSegunda guerra de N\u00e1poles.\nEn Francia, \u00e1 morte de Carlos VIII (1498), sucedeulle o seu primo, o duque de Orle\u00e1ns, Lu\u00eds XII, quen subscribiu con Fernando o Cat\u00f3lico o tratado reservado de Granada (1500) polo que ambos se repart\u00edan o reino de N\u00e1poles, a\u00ednda baixo o dominio de Federico I. O papa estivo de acordo, vendo o beneficio que extraer\u00eda desta partici\u00f3n. En xu\u00f1o de 1501 depuxo ao monarca napolitano baixo a acusaci\u00f3n de urdir un contubernio cos turcos en contra da cristiandade e permitiu que franceses e catalano-aragoneses emprendesen a conquista. Xurdidas as primeiras diverxencias entre os coaligados, Alexandre evitou decantarse por un ou outro bando; a d\u00fabida quedou despexada cando en 1503 Fernando de Andrade e Gonzalo Fern\u00e1ndez de C\u00f3rdoba, o Gran Capit\u00e1n, derrotaban aos franceses nas batallas de Seminara, Cerignola e Garellano, inclinando a guerra ao lado aragon\u00e9s; o papa prometeu a s\u00faa axuda unha vez fose tomada Gaeta, pero morreu antes de que chegase a ocorrer.\nMorte.\nO 6 de agosto de 1503 Alexandre Borgia e C\u00e9sar Borgia celebraron un banquete na residencia campestre do cardeal Adriano da Corneto, en compa\u00f1\u00eda doutros comensais. Varios d\u00edas despois todos eles caeron gravemente enfermos; a mocidade de C\u00e9sar permitiulle superar a enfermidade, pero o papa Alexandre faleceu aos 72 anos, o 18 de agosto.\nA causa da s\u00faa morte \u00e9 desco\u00f1ecida; a\u00ednda que inmediatamente despois de producirse, difund\u00edronse os rumores de que o falecemento fora producido pola inxesti\u00f3n dun veleno que C\u00e9sar Borgia preparara para asasinar aos outros convidados, e que polo erro dun dos serventes foilles fornecido a eles mesmos; este feito foi dado por certo por varios historiadores contempor\u00e1neos entre os que se contaron Francesco Guicciardini e Paolo Giovio; posteriormente Juan de Mariana, ou W. H. Prescott estender\u00edan a mesma teor\u00eda.\nOutros autores po\u00f1en en d\u00fabida este argumento, atribu\u00edndo a morte do papa aos aires mals\u00e1ns do ver\u00e1n na campi\u00f1a italiana, onde naquelas datas a malaria fac\u00eda estragos entre toda a poboaci\u00f3n; Voltaire e Ludwig von Pastor son alg\u00fans dos que soste\u00f1en esta li\u00f1a.\nFoi enterrado, xunto a Calisto III, na bas\u00edlica de San Pedro. Cando o obelisco de Ner\u00f3n foi trasladado ao centro da praza, destru\u00eduse o monumento funerario e recoll\u00e9ronse os restos nunha urna que anos despois levou \u00e1 igrexa de Santa Mar\u00eda de Montserrat dos Espa\u00f1ois.\nAs profec\u00edas de San Malaqu\u00edas ref\u00edrense a este papa como \"Bos albanus in portu\" ('O boi albano no porto'), cita que se interpretou polos feitos de que foi bispo-cardeal de Albano e Porto, e a que no escudo de armas da s\u00faa familia, os Borgia, aparece un boi.\nAs artes.\nAlexandre puxo a s\u00faa atenci\u00f3n na defensa e embelecemento da \"Cidade Eterna\". No cap\u00edtulo art\u00edstico, encargou a Bramante o proxecto para a construci\u00f3n dunha nova bas\u00edlica de San Pedro (a\u00ednda que morrer\u00eda pouco despois e o m\u00e9rito levouno o seu sucesor, Xulio II) e mandou levantar o edificio principal da Universidade de Roma.\nConverteu o Mausoleo de Adriano (actual castelo de Sant'Angelo) nunha fortaleza capaz de soportar calquera sitio. Coa fortificaci\u00f3n da Torre Nona asegurou a cidade contra ataques navais. Merece ser chamado o fundador da Cidade Leonina, a que el transformou no barrio m\u00e1is de moda en Roma. A s\u00faa magn\u00edfica Via Alessandrina, hoxe en d\u00eda chamada Borgo Nuovo, contin\u00faa sendo ata hoxe a magna chegada a San Pedro. Baixo a s\u00faa direcci\u00f3n, Pinturicchio adornou o Appartimento Borgia no Palacio Apost\u00f3lico, indic\u00e1ndolle o cami\u00f1o ao seu inmortal disc\u00edpulo, Rafael.\nA s\u00faa memoria est\u00e1 asociada cos edificios que constru\u00edu, pero tam\u00e9n cos que constru\u00edron reis e cardeais aos que el convenceu de facelo. Durante o seu papado Bramante dese\u00f1ou, para os Reis Cat\u00f3licos Fernando e Isabel, esa xoia exquisita da arquitectura, o Templete de San Pietro in Montorio ou \"Tempietto\", sobre o sitio co\u00f1ecido tradicionalmente como o do martirio de san Pedro. E se non foi Bramante, certamente foi alg\u00fan outro dos grandes arquitectos, igualmente atra\u00eddo a Roma pola fama da liberalidade do papa, quen constru\u00edu para o cardeal Riario o magn\u00edfico palacio da Chanceler\u00eda. En 1500, o embaixador do Emperador Maximiliano puxo a primeira pedra da fermosa igrexa nacional dos alem\u00e1ns, Santa Maria dell' Anima. Para non quedar atr\u00e1s, o cardeal franc\u00e9s, Briconnet, erixiu a Santa Trinit\u00e0 dei Monti, e os espa\u00f1ois Santa Maria dei Monserrato. A Alexandre deb\u00e9moslle os fermosos teitos de Santa Maria Maggiore, en cuxa decoraci\u00f3n foi utilizado, segundo a tradici\u00f3n, o primeiro ouro levado de Am\u00e9rica por Cristovo Col\u00f3n.\nA\u00ednda que se di que nunca presumiu de grandes co\u00f1ecementos, sempre apoiou as artes e a ciencia. Sendo a\u00ednda cardeal escribira dous tratados sobre asuntos can\u00f3nicos e unha defensa da fe cristi\u00e1. Reconstru\u00edu a Universidade Romana e realizou xenerosas contribuci\u00f3ns para o mantemento dos profesores. Sempre se rodeou de persoas moi cultas e sent\u00eda unha predilecci\u00f3n especial polos xuristas. O seu gusto polas representaci\u00f3ns teatrais fomentou o desenvolvemento do drama. Gozaba moito das cerimonias papais, \u00e1s que engad\u00eda graza e dignidade coa s\u00faa figura maxestosa. Gust\u00e1balle escoitar aos bos predicadores e admiraba a boa m\u00fasica. Cabe destacar tam\u00e9n que o papa Alexandre VI foi un grande admirador de Pinturicchio, un artista pouco reco\u00f1ecido pola sociedade italiana e que foi un dos artistas favoritos de Alexandre VI.\nPol\u00edtica.\nUnha das primeiras cuesti\u00f3ns que abordou o papa Alexandre foi a repartici\u00f3n das terras do Novo Mundo entre as d\u00faas potencias que optaban ao seu descubrimento, colonizaci\u00f3n e dominio: Castela e Portugal. Nas \"Bulas Alexandrinas\" de 1493 (as d\u00faas \"Inter c\u0153tera\", \"Eximi\u0153 devotionis\" e \"Dudum siquidem\"), previas ao Tratado de Tordesillas (1494), f\u00edxase o meridiano divisorio das zonas de influencia castel\u00e1 e portuguesa a cen leguas dos Azores e Cabo Verde.\nO ascenso de Alexandre VI ao solio papal marcou un punto clave na pol\u00edtica italiana e internacional, sendo el mesmo o comezo de toda unha nova etapa en canto ao balance do poder en Europa.\nEsta claro que a m\u00e1is grande ambici\u00f3n de Alexandre VI era lograr que a s\u00faa familia dominase toda Italia, o cal aspiraba a lograr mediante as alianzas e convenientes ligaz\u00f3ns da s\u00faa familia coas m\u00e1is poderosas dinast\u00edas italianas, usando tales v\u00ednculos, en conxunto co poder do papado, para conseguir a submisi\u00f3n de toda a pen\u00ednsula.\nAlexandre VI, ademais, en parte polas s\u00faas orixes valencianas, tomou \u00e1 Coroa de Arag\u00f3n como o seu m\u00e1is poderoso aliado, ao beneficiala no proceso de distribuci\u00f3n de terras do novo mundo, ademais de outorgar aos reis espa\u00f1ois o t\u00edtulo de \"Reies Cat\u00f3licos\" e tam\u00e9n apoiar no \u00e1mbito internacional a tal imperio. Esta acci\u00f3n, beneficioulle amplamente, pois en diante, a Coroa Espa\u00f1ola, foi moi achegada ao seu papado, ademais de darlle o aval internacional que quer\u00eda. Con todo, permaneceu aparentemente neutral con respecto ao Reino de N\u00e1poles, posto que devandito territorio era reclamado tanto pola Coroa Espa\u00f1ola como pola Coroa Francesa, as\u00ed pois, xogou no \u00e1mbito internacional coas aspiraci\u00f3ns de ambas as potencias, de acordo \u00e1s circunstancias.\nO seu achegamento a Espa\u00f1a, non lle impediu aproximarse \u00e1 \u00f3rbita da segunda gran potencia da \u00e9poca, Francia, con quen tivo alg\u00fans rozamentos iniciais durante a primeira guerra italiana (1494-1498), pero grazas \u00e1s s\u00faas dotes diplom\u00e1ticas foi quen de dominar a situaci\u00f3n e en diante o seu achegamento co pa\u00eds galo, ser\u00eda de grande axuda nos seus plans.\nA pesar de tanto trax\u00edn pol\u00edtico, sempre atopou momento para as acci\u00f3ns que permitisen \u00e1 s\u00faa familia consolidarse como unha das m\u00e1is poderosas de Italia. As ferramentas que utilizou para estes mesteres foron, en ocasi\u00f3ns, os seus propios fillos, aos que inculcou unha conciencia de clase demasiado elevada e cruel, deix\u00e1ndolles claro que o principal ante todo era a familia.\nNaturalmente, para tales obxectivos, Borgia dedicouse a tecer unha rede de armaz\u00f3ns e coalici\u00f3ns, impulsando o matrimonio da s\u00faa filla Lucrecia Borgia con Giovanni Sforza, logo con Alfonso de Arag\u00f3n e finalmente con Alfonso d'Este, asegurando a s\u00faa ali\u00f1aci\u00f3n con tres das m\u00e1is poderosas familias de Europa, Sforza, Arag\u00f3n e d'Este. En conxunto con tales ligaz\u00f3ns, asegurouse ademais de consolidar o poder da familia Borgia sobre os Estados Pontificios, logrando sometelos ao dominio persoal ou do seu fillo C\u00e9sar Borgia, ou da Santa S\u00e9.\nBeneficiou ao seu fillo, C\u00e9sar Borgia, tam\u00e9n no seu plan de instaurar na Roma\u00f1a, un principado independente da Santa S\u00e9 e de calquera outro estado, a fin de aumentar a\u00ednda m\u00e1is o poder da dinast\u00eda Borgia en Italia.\nDescendencia.\nTivo tres fillos de nai desco\u00f1ecida e quizais de m\u00e1is dunha: Pedro Lu\u00eds, nado cara a 1468 en Roma, primeiro duque de Gand\u00eda, Jer\u00f3nima, nacida cara a 1470, reco\u00f1ecida como filla e xenerosamente dotada ao contraer matrimonio con Gian Andrea Cesarini, nobre romano, e Isabella Borja, casada con Pietro Matuzi, oficial da curia.\nCon Vannozza Cattanei:\nSendo cardeal tivo relaci\u00f3ns \u00edntimas con Giulia Farnese, casada con Orsino Orsini, pero non est\u00e1 acreditado que fose pai da s\u00faa filla, Laura Orsini, \u00e1 que, ao contrario do que fixo cos seus restantes fillos, non deu trato especial. Sendo xa papa tivo outros dous fillos de nai desco\u00f1ecida: Juan de Borja, duque de Nepi, lexitimado en 1501 primeiro como fillo de C\u00e9sar Borja, e Rodrigo de Borja, nado cara a 1503, abade de Ciciano dei Nola tras ser dispensado de ilexitimidade por Le\u00f3n X que o dic\u00eda \u00abde romano pontifice genitus et soluta\u00bb (nado de romano pont\u00edfice e de muller non casada)."}
{"id": "38380", "revid": "56817", "url": "https://gl.wikipedia.org/wiki?curid=38380", "title": "Anastasio I, papa", "text": "Santo Anastasio I \u00ba (Romano) \u00e9 o 39\u00ba papa da Igrexa cat\u00f3lica, de 399 a 401. A Igrexa cat\u00f3lica Cel\u00e9brao o 27 de abril. Nado en Roma, no seo da familia dos Massimi. Condena Or\u00edxenes e os donatistas, e censura as obras que non corresponden \u00e1 cosmolox\u00eda cristi\u00e1, inaugurando a censura cristi\u00e1. En referencia, a censura \u00e9 alcumada \"anastasia\". S\u00f3 a versi\u00f3n latina do Dei Principi feita por Rufin escapa a esta censura."}
{"id": "38381", "revid": "114", "url": "https://gl.wikipedia.org/wiki?curid=38381", "title": "Marti\u00f1o II, papa", "text": ""}
{"id": "38383", "revid": "7596", "url": "https://gl.wikipedia.org/wiki?curid=38383", "title": "Lista dos estados dos Estados Unidos de Am\u00e9rica por \u00e1rea", "text": "Esta \u00e9 unha lista dos estados dos Estados Unidos de Am\u00e9rica e os seus principais territorios ordenados por \"superficie total\", \"superficie terrestre\" e \"superficie acu\u00e1tica\". As cifras de superficies acu\u00e1ticas incl\u00faen augas interiores e costeiras, os Grandes Lagos e augas territoriais. Os glaciares e as zonas acu\u00e1ticas intermitentes c\u00f3ntanse coma superficie terrestre.\nT\u00f3dolos datos proporci\u00f3naos a Oficina do Censo dos Estados Unidos, correspondentes ao ano 2000.\nOs rexistros cun (*) na columna posici\u00f3n e co nome en \"cursiva\" indican un estado legal distinto ao dos m\u00e1is estados."}
{"id": "38385", "revid": "23204", "url": "https://gl.wikipedia.org/wiki?curid=38385", "title": "The Cure", "text": "The Cure \u00e9 unha banda de post-punk inglesa, liderada por Robert Smith, que comezou a s\u00faa carreira a no ano 1976 en Crawley, West Sussex. Smith v\u00e9n sendo o \u00fanico membro permanente da banda dende a s\u00faa fundaci\u00f3n. O seu primeiro \u00e1lbum foi \"Three Imaginary Boys\", editado en 1979, e colocou \u00e1 banda nos movementos post-punk e New Wave que surxiran a ra\u00edz da revoluci\u00f3n punk rock no Reino Unido. Durante os primeiros anos da d\u00e9cada dos 80 as letras e m\u00fasica cada vez m\u00e1is escuras da banda axudaron a formar o x\u00e9nero do rock g\u00f3tico.\nDespois da edici\u00f3n de \"Pornography\" en 1982 o seu futuro tornouse incerto e Smith quixo deixar atr\u00e1s a triste reputaci\u00f3n que a banda adquirira. Co sinxelo \"Let's Go to Bed\", aparecido ese mesmo ano, Smith comezou a inxectar unha sensibilidade m\u00e1is pop na s\u00faa m\u00fasica. A popularidade de The Cure incrementouse a medida que pasaba a d\u00e9cada, especialmente nos Estados Unidos onde os temas \"Just Like Heaven\", \"Lovesong\" e \"Friday I'm in Love\" entraron nas listas \"Billboard Hot 100\". Co inicio dos anos 90, The Cure foi unha das bandas de rock alternativo m\u00e1is populares do mundo, e a\u00ednda que esa popularidade diminu\u00edu na actualidade, est\u00edmase que venderon uns 27 mill\u00f3ns de discos ata o 2004. The Cure leva editados trece \u00e1lbums de estudio e uns trinta sinxelos dende o comezo da s\u00faa carreira.\nTraxectoria.\nInicios.\nRobert Smith, l\u00edder e \u00fanico membro da banda dende a s\u00faa formaci\u00f3n, naceu en Blackpool, Inglaterra, o 21 de abril de 1959, e mudouse de neno para a periferia da cidade de Crawley. Aos 16 anos montou cos compa\u00f1eiros da escola a banda Easy Cure, que ser\u00eda o embri\u00f3n de The Cure, precursora e principal divulgadora do rock que ser\u00eda co\u00f1ecido como g\u00f3tico.\nEn 1977, Easy Cure participou nun concurso dunha discogr\u00e1fica alem\u00e1 chamada Hansa. O premio era un contrato para a gravaci\u00f3n dun disco. Easy Cure ga\u00f1ou o concurso, pero ao gravar o disco d\u00e9ronse conta de que os produtores o que quer\u00edan era un novo Sex Pistols, o que fixo que Robert Smith deixase as gravaci\u00f3ns e compuxese un tema ao respecto, \"Do the Hansa\". En 1978, unha demo coa canci\u00f3n \"Killing an Arab\" caeu nas mans de Chris Parry, executivo da discogr\u00e1fica Polydor. Impresionado coa m\u00fasica e principalmente coa actitude estra\u00f1a e orixinal da banda, Chris resolveu pagar a produci\u00f3n dun sinxelo, sendo dende ent\u00f3n o seu empresario.\nO sinxelo foi lanzado e seguido dun intenso traballo de divulgaci\u00f3n e concertos, esgotando a primeira tirada rapidamente. A pesar de que a canci\u00f3n non chegou aos primeiros lugares nas listas (polo menos non cando foi lanzada), a boa repercusi\u00f3n foi suficiente para que a banda puidese gravar o seu primeiro \"long play\", o cl\u00e1sico \"Three Imaginary Boys\", en 1979. Nos Estados Unidos o disco foi lanzado en 1980 como \"Boys Don't Cry\", engad\u00edndoselle os sinxelos non existentes en \"Three Imaginary Boys\".\nOs sinxelos que seguiron, \"Boys Don't Cry\" e \"Jumping Someone Else's Train\", ser\u00edan \u00e9xitos a\u00ednda maiores. Ao final de 1979, The Cure xa tivera dous cambios de formaci\u00f3n e dende ent\u00f3n ning\u00fan compo\u00f1ente durou moito tempo. Prosegu\u00edu como un tr\u00edo ata 1982 (Bob Smith na guitarra, voz e sintetizadores; Laurence Tolhurst como bater\u00eda, e despois teclista; e Simon Gallup no baixo).\nEtapa g\u00f3tica.\nO segundo \u00e1lbum, \"Seventeen Seconds\" de 1980, marcou un avance na t\u00e9cnica de estudio da banda, con moita experimentaci\u00f3n, teclados e arranxos moi elaborados, que os caracterizar\u00edan a partir de ent\u00f3n. \u00c9 deste disco o seu primeiro gran hit, \"A Forest\". A banda converteuse nun \u00e9xito en Inglaterra e comezou a s\u00faa primeira xira mundial.\nO terceiro \u00e1lbum, \"Faith\", editado en 1981, e o cuarto, \"Pornography\", de 1982, marcaron a fase m\u00e1is sombr\u00eda de The Cure. Eses tres \u00e1lbums reflicten un per\u00edodo moi confuso de Robert Smith, que ti\u00f1a problemas coas drogas e principalmente co alcol. As letras son tristes pero destacan tam\u00e9n os arranxos, onde Robert imprime toda a s\u00faa depresi\u00f3n.\nDespois da publicaci\u00f3n deste \u00faltimo disco, e tras a xira promocional \"Fourteen Explicit Moments\", a banda estivo inactiva durante un tempo por problemas internos, que levaron a Robert Smith a considerar seriamente a separaci\u00f3n do grupo. A sa\u00edda de Simon Gallup da formaci\u00f3n, tras os incidentes que protagonizou xunto a Smith durante a xira de \"Pornography\", deixou ao grupo como un d\u00fao, composto s\u00f3 polo propio Smith e Lol Tolhurst.\nDe \"Japanese Whispers\" a \"The Head on the Door\".\nO fin desta etapa escura da banda chegar\u00eda a finais do ano 1982 coa edici\u00f3n do sinxelo \"Let's Go to Bed\", un tema cun car\u00e1cter alegre e con certas tend\u00e9ncias cara \u00e1 electr\u00f3nica. A este seguir\u00edanlle en 1993 dous sinxelos cun son electr\u00f3nico m\u00e1is acusado, \"The Walk\" e \"The Lovecats\", convert\u00e9ndose nuns dos seus primeiros \u00e9xitos comerciais de importancia tema jazz\u00edstico baseado no filme de animaci\u00f3n \"The Aristocats\", que se converter\u00edan nos primeiros \u00e9xitos comerciais de importancia (n\u00fameros 12 e 7 no Reino Unido, respectivamente), relanzando a carreira do grupo. Todos os sinxelos e as caras-b deste per\u00edodo compilar\u00edanse no \u00e1lbum de 1983 \"Japanese Whispers\".\n\u00c1 banda incorporar\u00edanse Phil Thornalley e Andy Anderson, aos que posteriormente se lles sumar\u00eda o antigo membro Porl Thompson. The Cure volveu a entrar no estudio e gravou \"The Top\", editado en 1984. Durante a xira mundial de promoci\u00f3n, a banda volveu a sufrir cambios na formaci\u00f3n. Andy Anderson foi expulsado polos seus problemas co alcol e ser\u00eda substitu\u00eddo por Boris Williams, e, ao final da xira, o baixista Phil Thornalley deixou o grupo e entrear\u00eda Simon Gallup no seu lugar. Neses momentos xa eran reco\u00f1ecidos pola cr\u00edtica musical, e co lanzamento do seu \u00e1lbum \"The Head on the Door\" en 1985 volveron a recuperar o reco\u00f1ecemento dos seus seareiros con sinxelos como \"A Night Like This\", \"In Between Days\" e \"Close to Me\", proporcion\u00e1ndolles este \u00faltimo o seu primeiro n\u00famero 1 no Reino Unido.\nEn 1986, coincidindo co d\u00e9cimo aniversario da formaci\u00f3n da banda, publicouse \"Standing on a Beach: the Singles 1978-1986\", tam\u00e9n titulado \"Staring at the Sea\" na s\u00faa versi\u00f3n en vinilo. Tr\u00e1tase dun recompilatorio onde se recollen todos os seus sinxelos entre 1978 e 1986.\n\u00c9xito internacional.\nEn 1987 The Cure lanzou o \u00e1lbum dobre \"Kiss Me, Kiss Me, Kiss Me\". Grazas \u00e1 ascendente popularidade do grupo nese momento, o traballo acadou o n\u00famero 6 nas listas do Reino Unido e o 35 nos Estados Unidos. O primeiro sinxelo do \u00e1lbum, \"Why Can't I Be You?\", foi top 30 en varios pa\u00edses europeos. A este segu\u00edronlle \"Catch\" e \"Just Like Heaven\", o sinxelo de maior \u00e9xito de The Cure ata ese momento. Despois da edici\u00f3n do disco, a banda comezou o \"Kiss Tour\", que foi un \u00e9xito de p\u00fablico. Por\u00e9n, durante a xira, Lol Tolhurst atopou problemas para tocar polo seu excesivo consumo de alcol. Para solucionar o problema, a banda contratou a Roger O'Donnell, teclista de Psychedelic Furs, para substituilo.\nRematada a xira en 1988, o grupo tomou un descanso dun ano. Tras este par\u00f3n, en 1989 The Cure editou \"Disintegration\", no que retomou a est\u00e9tica escura de traballos anteriores. Converteuse inmediatamente no seu maior \u00e9xito ata ese momento, entrando nas listas brit\u00e1nicas no terceiro posto. Tres dos sinxelos do disco, \"Lullaby\", \"Lovesong\" e \"Pictures of You\" enrtraron entre os 30 m\u00e1is vendicos en varios pa\u00edses, inclu\u00eddo o Reino Unido. \"Disintegration\" acadou o posto 12 nas listas de Estados Unidos. \"Fascination Street\", o primeiro sonxelo editado neste pa\u00eds, acadou o primeiro posto na \"American Modern Rock Chart\", e o terceiro, \"Lovesong\", o segundo posto nas listas absolutas. Tan s\u00f3 3 anos despois da s\u00faa edici\u00f3n, en 1992, \"Disintegration\" vendera tres mill\u00f3ns de copias en todo o mundo.\nDurante as sesi\u00f3ns de gravaci\u00f3n de \"Disintegration\" a banda enfrontouse abertamente con Lol Tolhurst. Estes feitos desembocaron na sa\u00edda de Tolhurst en febreiro de 1989. Como resultado, Roger O'Donnell converter\u00edase en membro permanente do grupo. Smith quedaba deste xeito como \u00fanico membro fundacional na banda. A pesar da s\u00faa sa\u00edda, Tolhurst apareceu nos cr\u00e9ditos do \u00e1lbum, tocando \"outros instrumentos\". Por\u00e9n, alg\u00fans opinan que non contribu\u00edu en absoluto \u00e1 gravaci\u00f3n do disco. A xira seguinte chamouse \"Prayer Tour\" e a s\u00faa popularidade en Estados Unidos xa era tan grande que abanda deixou de tocar en salas de concertos para tocar en estadios en moitas cidades daquel pa\u00eds.\nEn maio de 1990 Roger O'Donnell deixou a banda e foi substitu\u00eddo por Perry Bamonte, t\u00e9cnico de guitarras do grupo. En novembro The Cure editou unha colecci\u00f3n de remesturas titulada \"Mixed Up\", que conti\u00f1a unha canci\u00f3n nova, \"Never Enough\", editada posteriormente como sinxelo.\nEn xaneiro de 1991 o grupo actuou dentro da serie de concertos \"MTV Unplugged\" e ese mesmo ano recibiu o premio BRIT \u00e1 mellor banda brit\u00e1nica do ano. Tam\u00e9n en 1991, Lol Tolhurst demandou a Robert Smith e a Fiction Records polo pago dos dereitos de autor. Na demanda inclu\u00edase tam\u00e9n a aspiraci\u00f3n de Tolhurst a compartir a propiedade do nome \"The Cure\" con Smith. A demanda resolver\u00edase en 1994 a favor de Smith.\nDous anos despois de editar \"Mixed Up\", en 1992, a banda lanzou \"Wish\", o seu disco m\u00e1is vendido ata a data. \"Wish\" foi n\u00famero un no Reino Unido, e n\u00famero dous nos Estados Unidos. Os seus sinxelos \"High\" e \"Friday I'm in Love\" converter\u00edanse en \u00e9xitos internacionais. No disco, o nome da banda transformar\u00edase de \"The Cure\" a sinxelamente \"Cure\". Por\u00e9n, dita denominaci\u00f3n non durar\u00eda, xa que se retomar\u00eda o tradicional \"The Cure\" en \"Wild Mood Swings\".\nDa xira que acompa\u00f1\u00f3 ao \u00e1lbum, a \"Wish Tour\", a banda extraer\u00eda dous \u00e1lbums en directo, \"Show\" e \"Paris\", editados en setembro e outubro de 1993, respectivamente.\nDe \"Wild Mood Swings\" \u00e1 actualidade.\nEntre 1994 e 1995 houbo varios cambios na formaci\u00f3n. Boris Williams sa\u00edu e foi substitu\u00eddo polo bater\u00eda Jason Cooper, e Porl Thompson deixou de novo o grupo e no seu lugar regresar\u00eda Roger O'Donnell para ocupar o posto de teclista. En 1996, con esta nova formaci\u00f3n, a banda editou \"Wild Mood Swings\", un disco cun contido bastante irregular. O \u00e1lbum foi acollido con frialdade pola cr\u00edtica, pero sobre todo polos tradicionais seguidores do grupo.\nEn 1997 a banda publicou un recompilatorio de sinxelos, \"Galore\", dalg\u00fan xeito continuado por \"Standing on a Beach\", editado once anos despois deste, no que se recollen os sinxelolos publicados entre 1987 e 1997.\nO limitado \u00e9xito art\u00edstico e comercial de \"Wild Mood Swings\", unido ao feito de que s\u00f3 ti\u00f1an un disco m\u00e1is por publicar baixo o seu contrato con Fiction, fixeron que Smith considerase, unha vez m\u00e1is, terminar coa banda. En 1998, neste contexto, o grupo decidiu pospo\u00f1er o lanzamento dun \u00e1lbum previsto para ese mesmo ano, de cara \u00e1 compo\u00f1er un disco que, en forma de despedida, recollera a cara m\u00e1is seria de The Cure. Froito deste esforzo foi o \u00e1lbum \"Bloodflowers\", publicado no ano 2000, co que o grupo recuperou as s\u00faas esencias.\nA publicaci\u00f3n deste \u00e1lbum vir\u00eda acompa\u00f1ada dunha extensa xira mundial baixo o t\u00edtulo de \"Dream Tour\". A xira obtivo un gran reco\u00f1ecemento, tanto de medios de comunicaci\u00f3n como de p\u00fablico, con m\u00e1is dun mill\u00f3n de asistentes. O \u00e9xito de \u00e1lbum e xira motivaron a Smith a reconsiderar a s\u00faa decisi\u00f3n de disolver a banda.\nNo ano 2001, The Cure, aproveitando o fin do seu contrato, abandonou o seu tradicional selo discogr\u00e1fico Fiction Records para asinar con Geffen Records. Como despedida de Fiction, Smith accedeu \u00e1 publicaci\u00f3n dun recompilatorio de grandes \u00e9xitos, a condici\u00f3n de que o repertorio de canci\u00f3ns fose elixido por el. Resultado deste acordo foi o \u00e1lbum \"Greatest Hits\", que incl\u00fae sinxelos e outros temas de toda a carreira da banda, dende 1978 ata 2000.\nEn 2003 Fiction publicou o DVD \"Trilogy\", con dous concertos en Berl\u00edn onde a banda interpreta na mesma orde quenos discos todas as canci\u00f3ns de \"Pornography\", \"Disintegration\" e \"Bloodflowers\".\nNo ano 2004, xa en Geffen e tras varios proxectos menores do grupo, The Cure lanzou o seu \u00e1lbum hom\u00f3nimo. De car\u00e1cter variado como \"Wild Mood Swings\", \"The Cure\" non foi recibido positivamente por cr\u00edtica e p\u00fablico. Ese mesmo ano, en paralelo, Fiction lanzou un recompilatorio chamado \"Join the Dots\", no que publica moito do material in\u00e9dito que a discogr\u00e1fica a\u00ednda posu\u00eda nos seus arquivos.\nTras unha xira mundial por festivales, a mediados de 2005 Robert Smith decidiu prescindir do teclista Roger O'Donnell e do guitarrista Perry Bamonte, pouco antes do inicio da extensa xira que deber\u00eda levalos por Europa no seu habitual encontro cos diferentes festivais de importancia. Ese mesmo ano, o grupo recrutou de novo a Porl Thompson, convert\u00e9ndose outra vez nun cuarteto, feito que non ocorr\u00eda dende 1994.\nDurante a xira europea de 2008, a banda comezou a ensinar retazos do seu, ata o momento, \u00faltimo \u00e1lbum de estudio, \"\". O disco foi lanzado o 28 de outubro do 2008, precedido polos sinxelos \"The Only One\", aparecido o 13 de maio, \"Freakshow\", o 13 de xu\u00f1o, \"Sleep When I'm Dead\", o 13 de xullo, e \"The Perfect Boy\", o 13 de agosto.\nNo 2010 Porl Thompson abandonou a formaci\u00f3n (semella que de modo definitivo, porque ao longo do 2012 vendeu t\u00f3dalas s\u00faas pertenzas relacionadas coa banda, mesmo as guitarras, e cambiou o seu nome art\u00edstico por \"Pearl\"), mentres ao ano seguinte volv\u00eda a ela Roger O'Donnell.\nNa xira \"Reflections\", que acontecera ao longo do 2011, Lol Tolhurst volveu excepcionalmente ao grupo, pechando desta maneira oficialmente a ferida aberta trala s\u00faa marcha 22 anos atr\u00e1s. Na xira do ano 2012 uniuse ao grupo o guitarrista Reeves Gabrels, m\u00fasico habitual de David Bowie e Tin Machine, substitu\u00edndo a Porl. Gabrels non era novo dentro da formaci\u00f3n, posto que no ano 1997 xa colaborara na gravaci\u00f3n do hit \"Wrong Number\". Anunciouse que Gabrels estar\u00eda durante a xira pero que non era un membro de pleno dereito do grupo. Varias semanas despois a banda invitou a Gabrels a unirse como membro e el aceptou.\nThe Cure rend\u00edu homenaxe a Paul McCartney no \u00e1lbum titulado \"The Art of McCartney\", que foi publicado o 18 de novembro de 2014. The Cure versionou a canci\u00f3n dos Beatles \"Hello, Goodbye\", que contaba con voces e teclados do fillo de Paul, James McCartney. Un v\u00eddeo da banda e James interpretando a canci\u00f3n foi publicado o d\u00eda 9 de setembro de 2014. O v\u00eddeo foi filmado no Brighton Electric Studio en Brighton. Robert Smith tam\u00e9n versionou o tema de McCartney \"C Moon\" no disco extra do \u00e1lbum. No ver\u00e1n de 2015 o tema de \"Disintegration\" \"Plainsong\" apareceu nun momento da pel\u00edcula \"Ant-Man\", pero non apareceu na s\u00faa banda sonora.\nEn xu\u00f1o de 2018 The Cure foi cabeza de cartel do 25 Meltdown Festival en Londres. Smith tam\u00e9n seleccionou as bandas participantes no festival, entre as que estaban varios dos seus artistas favoritos como Nine Inch Nails, My Bloody Valentine, Deftones, Placebo, Manic Street Preachers e Kristin Hersh, entre outros. O 7 de xullo de 2018 The Cure realizou un concerto de 40 aniversario en Hyde Park como parte da serie de concertos British Summer Time. Para o Record Store Day de 2018, The Cure editou unha versi\u00f3n remasterizada de luxo de \"Mixed Up\", xunto cunha secuela titulada \"Torn Down\" con 16 novas remesturas creadas por Robert Smith.\nConcertos en Galicia.\nEn toda a s\u00faa historia, s\u00f3 se ofreceron dous concertos en Galicia. Na Coru\u00f1a no ano 1998 e en Santiago no 2004.\nO primeiro concerto tivera lugar na Praia de Riazor da cidade herculina, o d\u00eda 8 de agosto, dentro da s\u00faa xira \"\"The Summer Festivals\". Foi un concerto gratu\u00edto o que facilitou que a praia estivera completamente chea de xente. O abreconcertos foi o cantante Pablo Bicho, e inmediatamente despois subiron ao escenario The Cure. Dentro da actuaci\u00f3n, Robert Smith decidiu, inopinadamente, botarse ao chan mentres cantaba un dos temas, ollando para a \"Domus\". Tempo despois pregunt\u00e1ronlle o porque dese feito e Smith respondeu que, simplemente, estaba abraiado pola beleza do solpor na ba\u00eda coru\u00f1esa.\nO \"setlist\" foi o seguinte:\nOs \"encores\" ou bises foron os seguintes:\nEncore 1\nEncore 2\nO segundo concerto en Galicia deuse no Auditorio do Monte do Gozo de Santiago de Compostela, dentro da s\u00faa xira \"Euro Festivals Summer 04\"\", e dentro \u00e1 s\u00faa vez dos \"Concertos do Novo Milenio\", que trouxeran \u00e1 capital galega unha enchenta de grupos musicais punteiros naqueles anos. O concerto de The Cure tivo lugar o d\u00eda 16 de xullo, e foi precedido no cartel por Starsailor, Muse e Lou Reed, quen substituir\u00eda nos d\u00edas anteriores a David Bowie por un accidente que este tivera en Alema\u00f1a. Trala baixa de David Bowie, houbera unha certa confusi\u00f3n sobre qu\u00e9n debera ser o \"cabeza de cartel\" dese d\u00eda: Lou Reed ou The Cure, cousa que se decantou pola formaci\u00f3n brit\u00e1nica. Finalmente deu comezo un concerto que, a dicir de moitos fans foi un dos mellores que deran na xira do 2004. A destacar a versi\u00f3n de \"Faith\", que tivera unha especial significaci\u00f3n na Cidade do Ap\u00f3stolo.\nO \"setlist\" fora o seguinte:\nEncore 1\nEncore 2\nEncore 3"}
{"id": "38386", "revid": "22570", "url": "https://gl.wikipedia.org/wiki?curid=38386", "title": "Robert Smith", "text": "Robert James Smith, nado en Blackpool o 21 de abril de 1959, \u00e9 guitarrista, vocalista e compositor do grupo ingl\u00e9s de rock The Cure. \u00c9 o seu l\u00edder e \u00fanico membro permanente dende a formaci\u00f3n da banda en 1976.\nSmith toca, ademais da guitarra, o baixo de 6 cordas e os teclados. O seu peculiar e enleado xeito de tocar a guitarra e o uso innovador dos efectos de flanger, chorus e phaser fixeron que fose considerado un guitarrista pioneiro no new wave e o indie rock. Robert tam\u00e9n tocou na banda Siouxsie &amp; the Banshees.\nTraxectoria.\nSmith naceu en Blackpool (Lancashire). Criouse nunha familia cat\u00f3lica de clase traballadora que se trasladou a Sussex. Estudou na Notre Dame Middle School e na St. Wilfrid's Comprehensive School en Crawley, e con 14 anos formou o seu primeiro grupo co seu irm\u00e1n Richard e a s\u00faa irm\u00e1 Janet.\nTivo a s\u00faa primeira guitarra el\u00e9ctrica como regalo de Nadal e recibiu algunhas clases. Comezou a versionar canci\u00f3ns da \u00e9poca cos seus amigos Lol Tolhurst e Michael Dempsey. En outubro de 1976 a banda, chamada Malice e que xa contaba con Porl Thompson, comezou a ensaiar m\u00e1is en serio e a realizar alg\u00fan concerto. En xaneiro de 1977 a banda tomou o nome de \"Easy Cure\", e participou nun concurso de maquetas. D\u00edas m\u00e1is tarde recibiron un telegrama onde lles convocaban para unha audici\u00f3n en Londres. Asinaron co selo Hansa, que finalmente rexeitou gravar o tema \"Killing an Arab\" e en agosto de 1978 reun\u00edronse con Polydor, xa co nome The Cure, e naceu o seu primeiro \u00e1lbum, \"Three Imaginary Boys\".\nEst\u00e9tica.\nSmith axudou a popularizar o estilo g\u00f3tico coa s\u00faa imaxe habitual comosta por beizos pintados de vermello, pel p\u00e1lida, o seu cabelo cardado negro, roupas tam\u00e9n negras e zapatillas de deporte; unha est\u00e9tica que comezou a usar a principios dos anos 80.\nAs s\u00faas composici\u00f3ns para os primeiros \u00e1lbums da banda centr\u00e1banse en temas como a depresi\u00f3n, a soidade e o illamento. O estado de \u00e1nimo sombrio deses traballos, xunto co seu comportamento no escenario, cementaron a imaxe g\u00f3tica da banda.\nA est\u00e9tica de The Cure pasou de sombr\u00eda a psicod\u00e9lica co seu \u00e1lbum \"The Top\". En 1986, Smith alterou a s\u00faa imaxe, aparecendo nos concertos e nas fotos promocionais co pelo curto de punta e vestindo polos."}
{"id": "38388", "revid": "88215", "url": "https://gl.wikipedia.org/wiki?curid=38388", "title": "Chris Martin", "text": "Christopher Anthony John Martin, nado o 2 de marzo de 1977 en Devon, Reino Unido, \u00e9 o cantante, compositor, guitarrista, pianista e l\u00edder da banda inglesa Coldplay. \u00c9 co\u00f1ecido ademais polo seu activismo en campa\u00f1as en favor do comercio xusto e en contra da pobreza e a fame no mundo.\nGraduouse\u00a0con honores en lat\u00edn e grego."}
{"id": "38389", "revid": "865", "url": "https://gl.wikipedia.org/wiki?curid=38389", "title": "Tad", "text": "Tad (a mi\u00fado escrito como TAD) foi unha banda estadounidense de grunge procedente de Seattle, Washington. Foi unha das moitas bandas que sa\u00edron de Seattle na \u00e9poca do grunge. A s\u00faa m\u00fasica est\u00e1 fortemente influenciada polo metal dos 70, en contraste coa influencia punk da maior\u00eda das bandas de grunge. A\u00ednda que o seu \u00e9xito comercial foi limitado, a s\u00faa m\u00fasica segue sendo moi respectada entre os seareiros do grunge."}
{"id": "38390", "revid": "23204", "url": "https://gl.wikipedia.org/wiki?curid=38390", "title": "Beck", "text": "Bek David Campbell, nado nos \u00c1nxeles (California) o 8 de xullo de 1970, \u00e9 un m\u00fasico, compositor, cantante, multiinstrumentista e produtor musical estadounidense, m\u00e1is co\u00f1ecido como Beck Hansen. F\u00edxose famoso a principios dos anos 90 co seu estilo experimental e lo-fi, d\u00e1ndose a co\u00f1ecer por crear colleges musicias de x\u00e9neros moi variados. Musicalmente abarcou folk, funk, soul, hip hop, electr\u00f3nica, rock alternativo, country, e psicodelia. Beck publicou 14 \u00e1lbums de estudio (tres deles a trav\u00e9s de selos independentes), ademais de varios sinxelos non aparecidos en discos e un libro de partituras.\nBeck medrou nos \u00c1nxeles facendo hip-hop e folk na s\u00faa adolescencia e comezou a actual a nivel local en cafeter\u00edas e clubs. Mudouse a Nova York en 1989 e involucrouse no movemento anti-folk da cidade. Regresou aos \u00c1nxeles a principios dos 90 e gravou o seu sinxelo \"Loser\", que se converteu nun \u00e9xito en todo o mundo en 1994, e publicou o seu primeiro gran \u00e1lbum, \"Mellow Gold\", ese mesmo ano. \"Odelay\", editado en 1996, encabezou as enquisas dos cr\u00edticos e ga\u00f1ou varios premios. En 1998 publicou \"Mutations\", influenciado polo country, e en 1999 o influenciado polo funk \"Midnite Vultures\". O ac\u00fastico \"Sea Change\" de 2002 amosaba un Beck m\u00e1is serio, e o de 2005 \"Guero\" regresaba \u00e1 produci\u00f3n baseada en samplers de \"Odelay\". \"The Information\" de 2006 estaba inspirado no electro-funk, hip hop, e psicodelia; \"Modern Guilt\" de 2008 inspir\u00e1base na m\u00fasica pop dos 60; e o influenciado polo folk \"Morning Phase\" de 2014 ga\u00f1ou o Grammy ao \u00e1lbum do ano. O seu \u00e1lbum de 2017, \"Colors\", ga\u00f1ou os premios Grammy de mellor \u00e1lbum alternativo e ao mellor \u00e1lbum gravado. O seu d\u00e9cimocuarto \u00e1lbum de estudio, \"Hyperspace\", foi editado o 22 de novembro de 2019.\nCo seu \"collage\" pop de estilos musicais, ir\u00f3nicas letras e posmodernos arranxos usando samples, caixas de ritmos e efectos de sons, Beck foi aclamado pola cr\u00edtica e polo p\u00fablico ao longo de toda a s\u00faa carreira e \u00e9 considerado un dos m\u00fasicos m\u00e1is peculiares do rock alternativo dos anos 90 e 2000. Dous dos discos m\u00e1is populares e aclamados de Beck son \"Odelay\" (1996) e \"Sea Change\" (2002). \"Odelay\" foi nomeado \u00c1lbum do Ano pola revista estadounidense \"Rolling Stone\" e pola brit\u00e1nicas \"NME\" e \"Mojo\". \"Odelay\" tam\u00e9n foi nomeada ao premio Grammy ao \u00c1lbum do Ano. Os dous \u00e1lbum aparecen na lista dos 500 mellores \u00e1lbums de todos os tepos da \"Rolling Stone\". Beck tam\u00e9n colaborou con distintos artistas e fixo contribuci\u00f3ns a varias bandas sonoras.\nTraxectoria.\nBeck \u00e9 fillo do director, compositor e arranxador canadense David Campbell, e da artista visual e antifa \"estrela\" de Andy Warhol, Bibbe Hansen. A s\u00faa avoa materna era xud\u00eda, mentres que o seu pai, o artista Al Hansen, era noruegu\u00e9s e pioneiro do movemento art\u00edstico de vangarda Fluxus. O av\u00f3 paterno de Beck era un ministro presbiteriano, mentres que por parte de nai a s\u00faa avoa era xud\u00eda; a s\u00faa nai tam\u00e9n era de ascendencia norueguesa e sueca. Cando os seus pais se separaron cando ti\u00f1a 10 anos, Beck estivo coa s\u00faa nai e o seu irm\u00e1n nos \u00c1nxeles, onde foi influenciado pola diversidade musical da cidade.\nPrimeiras actuaci\u00f3n e edici\u00f3ns.\nDespos de deixar o instituto a mediados dos anos 80, Beck viaxou por Europa e desenvolveu o seu talento como m\u00fasico da r\u00faa. En Alema\u00f1a pasou un tempo co seu av\u00f3 Al Hansen. A finais da d\u00e9cada chegou a Nova York, onde se relacionou co movemento anti-folk, influenciado polo polo punk.\nNo ano 1988 Beck gravou un casete titulado \"Banjo Story\", que dende ent\u00f3n est\u00e1 dispo\u00f1ible como \"bootleg\". Regresou aos \u00c1nxeles co cambio da d\u00e9cada e viviu nun pendello traballando en empregos pouco cualificados mentres segu\u00eda desenvolvendo o seu estilo musical. Beck tam\u00e9n tocou en varios locais dos \u00c1nxeles, dende clubs de punk ata cafeter\u00edas, e incluso nas r\u00faas. Durante ese tempo co\u00f1eceu a Chris Ballew, fundador de The Presidents of the United States of America, e \u00e1mbolos dous actuaron na r\u00faa como d\u00fao durante un tempo. Algunhas das s\u00faas primeiras gravaci\u00f3ns consegu\u00edunas traballando con Tom Grimley nos Poop Alley Studios, unha parte de WIN Records.\nEn 1993 Beck editou o seu primeiro \u00e1lbum de estudio, \"Golden Feelings\", a trav\u00e9s do selo de Peter Hughes Sonic Enemy. Inicialmente foi lanzado s\u00f3 en casete (a\u00ednda que m\u00e1is parte apareceu unha edici\u00f3n limitada en CD). Est\u00edmase que s\u00f3 se fabricaron entre 500 e 700 copias, sendo un traballo moi dif\u00edcil de conseguir. AllMusic.com describir\u00eda posteriormente ao \u00e1lbum como \"un extremadamente interesante, entretido, e humor\u00edstico documento que demostra que dende un principio, o truco de Beck base\u00e1base na experimentaci\u00f3n\".\n\u00c1lbums independentes.\nEn 1993 Beck asinou un contrato con Bong Load Custom Records (propiedade deTom Rothrock, Rob Schnapf e Bradshaw Lambert). A s\u00faa primeira edici\u00f3n para a discogr\u00e1fica foi \"Loser\", unha colaboraci\u00f3n entre o produtor de hip hop Carl Stephenson e Beck. A canci\u00f3n foi toda unha sensaci\u00f3n cando o presentador de radio Chris Douridas p\u00faxoa en \"Morning Becomes Eclectic\", o principal programa musical da radio universitaria de Santa Monica (California), KCRW. Esta exposici\u00f3n na radio e a posterior actuaci\u00f3n ao vivo o 23 de xullo de 1993, levou a unha guerra entre selos para asinar con Beck. Finalmente, o artista elixiu Geffen Records, que lle daba permiso para a edici\u00f3n de dous \u00e1lbums independentes mentres durase o contrato. De todas as discogr\u00e1ficas que lle ofreceron a Beck asinar con el, Geffen foi a que menos cartos lle daba, pero a que lle deixaba maior liberdade creativa.\nO 22 de febreiro de 1994 Flipside Records editou \"Stereopathetic Soulmanure\". Era un disco extenso con 25 temas, que conti\u00f1a os favoritos dos seareiros \"Satan Gave Me a Taco\", \"Rowboat\" e \"Thunderpeel\", as\u00ed como pistas faladas sen sentido, ru\u00eddo e gravaci\u00f3ns ao vivo. Johnny Cash gravar\u00eda posteriormente \"Rowboat\" e incluir\u00edaa no seu \u00e1lbum de 1996 \"Unchained\". Cash dir\u00eda que a canci\u00f3n \"soaba como algo que poder\u00eda ter escrito ou feito nos 60, cando estaba pasando por unha \u00e9poca estra\u00f1a\".\nEn marzo de 1994, Geffen editou a estrea de Beck cun grande selo, \"Mellow Gold\". O \u00e1lbum converteu a Beck nun \u00e9xito entre o grande p\u00fablico, recibindo as mellores puntuaci\u00f3ns posibles nas revistas \"Spin\" e \"Rolling Stone\" e en AllMusic.\nO 27 de xu\u00f1o, o selo de Olympia K Records editou o \u00e1lbum \"One Foot in the Grave\", o terceiro disco de Beck en 1994. O traballo contaba cun bo n\u00famero de destacados m\u00fasicos da escena independente como Calvin Johnson de Beat Happening, Chris Ballew de The Presidents of the United States of America ou os membros de Built to Spill Scott Plouf e James Bertram.\nBeck comezou nese ano unha xira por todo o mundo, facendo unha aparici\u00f3n no escenario principal do festival Lollapalooza de 1995. Alg\u00fans cr\u00edticos da \u00e9poca calific\u00e1rono como un \"one-hit wonder\" polo \u00e9xito de \"Loser\".\n\"Odelay\".\nCando chegou o momento de gravar o sucesor de \"Mellow Gold\", Beck aliouse con Tom Rothrock e Rob Schnapfen como produtores. O resultado foi \"Odelay\", editado en 1996, que conti\u00f1a unha gran variedade de estilos, dende o indie rock ata o funk, blues ou country. O seu principal sinxelo, \"Where It's At\", foi moi escoitado nas radios, e o seu videoclip programado habitualmente na MTV. \"Odelay\" recibiu eloxios da \"Rolling Stone\" e ga\u00f1ou varios premios da industria musical, inclu\u00eddos dous Grammys. Ademais de \"Where It's At\", foron lanzados outros tres sinxelos do \u00e1lbum: \"Devils Haircut\", \"Jack-Ass\" e \"The New Pollution\".\nBeck contribu\u00edu ao proxecto de trip hop experimental Forest for the Trees, do seu colaborador Carl Stephenson e que empezara en 1993. O proxecto editou un \u00e1lbum autotitulado no ano 1997, ao que lle seguiu un EP en 1999. Beck colaborou con voces faladas, harm\u00f3nicas e outros instrumentos.\n\"Mutations\" e \"Midnite Vultures\".\nNo ano 1998 Beck editou o \u00e1lbum \"Mutations\". A\u00ednda que o disco foi orixinelmente programado para ser lanzado polo selo Bong Load Records, Geffen interveu e publicouno en contra dos desexos de Beck. O artista tratou ent\u00f3n de anular os contratos con ambas discogr\u00e1ficas, e estas demand\u00e1rono por incumplimento de contrato. O litixio prolongouse durante anos, e ata o d\u00eda de hoxe a\u00ednda non se sabe se est\u00e1 completamente resolto.\n\"Mutations\" foi producido por Beck e Nigel Godrich (frecuente produtor e colaborador de Radiohead) e foi gravado en d\u00faas semanas, durante as cales Beck gravou un tema cada d\u00eda, produc\u00edndose 14 canci\u00f3ns. \"Mutations\" alonxouse da desidade electr\u00f3nica de \"Odelay\" e amosa unhas maiores influencias do folk e do blues. O \u00e1lbum est\u00e1 formado por temas vellos, alg\u00fans deles do ano 1994.No ano 1999, Beck ga\u00f1ou o Grammy \u00e1 mellor interpretaci\u00f3n de rock alternativo por \"Mutations\".\nEn novembro, Geffen editou editou o agardado \"Midnite Vultures\", que foi promocionado por unha extensa xira mundial. Para beck foi o regreso \u00e1s enerx\u00e9ticas actuaci\u00f3ns que foran a s\u00faa marca rexistrada anos atr\u00e1s. O escenario inclu\u00eda unha cama vermella que descend\u00eda do teito para a canci\u00f3n \"Debra\", e a banda de xira estaba complementada por unha secci\u00f3n de metais. \"Midnite Vultures\" foi nomeado ao Grammy ao mellor \u00e1lbum, premio que finalmente levar\u00eda \"Two Against Nature\" de Steely Dan.\n\"Sea Change\".\nNo 2001 o EP \"Beck\", formado por caras-b da \u00e8poca de \"Midnite Vultures\", foi editado. O EP estivo s\u00f3 dispo\u00f1ible a trav\u00e9s da p\u00e1xina web do artista, \u00e9 s\u00f3 foron fabricadas 10\u00a0000 copias.\nNo ano 2002 Beck lanzou o \u00e1lbum \"Sea Change\", que, ao igual que \"Mutations\", foi producido po Nigel Godrich. Este converteuse no primeiro \u00e1lbum de Beck en entrar no \"top 10\" estadounidense, acadando o n\u00famero 8. O disco tivo moi boas cr\u00edticas, lev\u00e1ndose 5 estrelas da \"Rolling Stone\" e quedando no segundo posto na enquisa de cr\u00edticos do ano 2002 de Pazz &amp; Jop.\n\"Sea Change\" foi concibido ao redor dun \u00fanico tema: o fin dunha relaci\u00f3n. O \u00e1lbum conta con arranxos de cordas feitos polo pai de Beck, David Campbell, e a unha densa mestura s\u00f3nica que lembra a \"Mutations\". A pesar de que se editaron alg\u00fans sinxelos para a radio, nung\u00fan deles estivo dispo\u00f1ible para o p\u00fablico comercialmente. En agosto do 2002, antes da edici\u00f3n do disco, Beck comezou unha xira ac\u00fastica en solitario en pequenos teatros e salas, durante a cal tocou varias canci\u00f3ns do \u00e1lbum a piques de sa\u00edr. A xira realizada tras o lanzamento contou con The Flaming Lips como abreconcertos e banda de acompa\u00f1amento de Beck.\nUnha canci\u00f3n que Beck compuxo xunto con William Orbit, \"Feel Good Time\", foi gravada pola cantante pop Pink para a banda sonora da pel\u00edcula do 2003 \"Charlie's Angels: Full Throttle\". Beck tam\u00e9n versionou o tema de Bruce Haack \"Funky Lil Song\" para \"Dimension Mix\", un \u00e1lbum tributo dedicado ao pioneiro da m\u00fasica electr\u00f3nica Bruce Haack e ao seu selo Dimension 5 Records, que o seu amigo e colaborador produciu en beneficio da organizaci\u00f3n Cure Autism Now.\n\"Guero\" e \"The Information\".\nNo ano 2004 Beck regresou ao estudio para gravar o seu sexto \u00e1lbum cunha grande discogr\u00e1fica. O disco, \"Guero\", foi producido por The Dust Brothers e Tony Hoffer, e conta coa colaboraci\u00f3n de Jack White de The White Stripes, marcando un regreso ao son da \u00e9poca \"Odelay\". O \u00e1lbum foi publicado no mes de marzo do 2005 e tivo boas cr\u00edticas na meirande parte da prensa popular, como \"Rolling Stone\" e \"The New York Times\". Pitchfork Media non o recibiu de forma tan entusiasta, ao igual que as revistas \"Q\", \"Dusted\" e \"Mojo\".\n\"Guero\" estreouse no n\u00famero 2 das listas da \"Billboard\", ao vender 162\u00a0000 copias na s\u00faa primeira semana, sendo a mellor cifra de vendas de Beck e a s\u00faa mellor posici\u00f3n en listas. Edit\u00e1ronse tres sinxelos do \u00e1lbum: o primeiro, \"E-Pro\", foi ben recibido pola comunidade rock \"mainstream\", sendo habitualmente pinchado nas radios; \"Girl\" escoitouse menos nas principais radios, pero si bastante nas independentes e universitarias; \"Hell Yes\" ser\u00eda o terceiro e derradeiro sinxelo do disco.\nO 1 de febreiro do 2005, Beck editara un EP con catro remesturas de temas de \"Guero\" realizadas por artistas independentes que usan sons de varias consolas de videoxogos de 8 bits como a Game Boy. O EP, \"GameBoy Variations\", conta cos temas \"Ghettochip Malfunction\" (\"Hell Yes\") e \"GameBoy/Homeboy\" (\"Que' Onda Guero\"), remesturados pola banda 8-Bit, e con \"Bad Cartridge\" (\"E-Pro\") e \"Bit Rate Variation in B-Flat\" (\"Girl\"), remesturados por Paza {The X-Dump}. Este EP apareceu cun n\u00famero da revista \"Nintendo Power\". Tam\u00e9n nese tempo Beck editou \"A Brief Overview\", un \u00e1lbum promocional retrospectivo con temas de \"Guero\", \"Sea Change\", \"Mutations\", \"Midnite Vultures\" e \"Odelay\". O 26 de decembro do 2005 lanzouse o \u00e1lbum de remesturas \"Guerolito\", formado por todos os temas de \"Guero\" remesturados por aclamados m\u00fasicos.\nO segunte \u00e1lbum de estudio do artista, \"The Information\", producido por Nigel Godrich, lanzouse o 3 de outubro do 2006. O disco tardou m\u00e1is de tres anos en realizarse e foi descrito como \"quasi hip-hop\". Este vi\u00f1a cunha folla de adhesivos que se usaban para \"realizar a t\u00faa propia portada\". Debido a isto, \"The Information\" foi descalificado pola Official Chart Company para entrar na lista brit\u00e1nica de \u00e1lbums, pero nos Estados Unidos deulle a Beck o seu terceiro \"top 10\" na lista \"Billboard 200\", acadando o n\u00famero 7. O primeiro sinxelo estadounidense, \"Nausea\", apareceu na radio o 5 de setembro do 2006. No Reino Unido o primeiro sinxelo foi \"Cellphone's Dead\".\nO 21 de agosto do 2007 lanzouse en iTunes \"Timebomb\", un sinxelo que non aparec\u00eda en ning\u00fan \u00e1lbum, e o 2 de novembro publicouse unha edici\u00f3n limitada en vinilo de 12\", cunha versi\u00f3n instrumental do tema na cara-b. No mes de decembro anunciouse que \"Timebomb\" fora nomeada a un Grammy na categor\u00eda de melllor interpretaci\u00f3n vocal de rock en solitario.\nActualidade.\nNo mes de febreiro do 2008, Beck dixo nunha entrevista coa \"Rolling Stone\" que estaba traballando nun novo \u00e1lbum e que agardaba editalo a finais dese ano. A principios de marzo revelouse que o seu produtor ser\u00eda Danger Mouse. O sinxelo \"Chemtrails\" estivo dispo\u00f1ible no MySpace e na p\u00e1xina de Beck e a principios de xu\u00f1o interpretou varios temas do \u00e1lbum nunha actuaci\u00f3n en The Echo, Os \u00c1nxeles. \"Modern Guilt\" foi lanzado no mes de xullo polo selo Interscope en Norteam\u00e9rica e por XL Records no resto do mundo. Unha versi\u00f3n completamente ac\u00fastica do disco, gravada no Xap\u00f3n, apareceu como v\u00eddeos na web do artista en 2009.\nNunha entrevista en agosto do 2010 con Pitchfork Media, Beck revelou que quer\u00eda editar polo menos unha canci\u00f3n antes do final do ver\u00e1n. Este feito levou a que compuxese canci\u00f3ns para a banda ficticia Sex Bob-omb na banda sonora da pel\u00edcula \"Scott Pilgrim vs. the World\". Beck tam\u00e9n colaborou con Philip Glass, Jack White, Tobacco de Black Moth Super Rainbow, Jamie Lidell, Seu Jorge, Childish Gambino, e The Lonely Island."}
{"id": "38392", "revid": "1235", "url": "https://gl.wikipedia.org/wiki?curid=38392", "title": "Campionato Mundial de F\u00f3rmula 1", "text": ""}
{"id": "38394", "revid": "1235", "url": "https://gl.wikipedia.org/wiki?curid=38394", "title": "F1", "text": ""}
{"id": "38395", "revid": "131329", "url": "https://gl.wikipedia.org/wiki?curid=38395", "title": "Electrost\u00e1tica", "text": "A electrost\u00e1tica \u00e9 a rama da F\u00edsica que estuda os fen\u00f3menos el\u00e9ctricos producidos por distribuci\u00f3ns de cargas est\u00e1ticas. A electrost\u00e1tica estuda as forzas el\u00e9ctricas producidas polas cargas a trav\u00e9s de conceptos tales como o campo electrost\u00e1tico e o potencial el\u00e9ctrico e de leis f\u00edsicas como a lei de Coulomb. Historicamente, a electrost\u00e1tica foi a rama do electromagnetismo que desenvolveuse primeiro. Con posterioridade, as leis de Maxwell permitiron amosar como as leis da electrost\u00e1tica e as leis que gobernan os fen\u00f3menos magn\u00e9ticos poden ser estudados no mesmo marco te\u00f3rico denominado electromagnetismo.\nDesenvolvemento hist\u00f3rico.\nAo redor do 600 a.C. o fil\u00f3sofo grego Tales de Mileto describiu por primeira vez fen\u00f3menos electrost\u00e1ticos producidos ao frotar fragmentos de \u00e1mbar e comprobar a s\u00faa capacidade de atracci\u00f3n sobre pequenos obxectos. Algo m\u00e1is tarde, outro grego, Teofrasto (310 a.C.), realizou un estudo dos diferentes materiais que eran capaces de producir fen\u00f3menos el\u00e9ctricos escribindo o primeiro tratado sobre a electricidade. A comezos do s\u00e9culo XVII comezan os primeiros estudos sobre a electricidade e o magnetismo orientados a mellorar a precisi\u00f3n da navegaci\u00f3n con compases magn\u00e9ticos. O f\u00edsico brit\u00e1nico William Gilbert utiliza por primeira vez a palabra electricidade (do grego \"elektron\", que significa \u00e1mbar). Ao redor de 1672 o f\u00edsico alem\u00e1n Otto von Guericke constr\u00fae a primeira m\u00e1quina electrost\u00e1tica capaz de producir e almacenar enerx\u00eda el\u00e9ctrica est\u00e1tica por rozamiento. En 1673 o franc\u00e9s Francois de Cisternay du Fay propuxo a existencia de dous tipos de carga el\u00e9ctrica, positiva e negativa, unha proposta atribu\u00edda tam\u00e9n a Benxam\u00edn Franklin. En 1745 desenvolv\u00e9ronse os primeiros elementos de acumulaci\u00f3n de cargas, \"condensadores\", na Universidade de Leyden por E. G. Von Kleist e Pieter Van Musschenbroeck. Estes instrumentos, denominados botella de Leyden foron utilizados como curiosidade cient\u00edfica durante gran parte do s\u00e9culo XVIII. Nesta \u00e9poca constru\u00edronse diferentes instrumentos para xerar cargas el\u00e9ctricas, en xeral variantes da botella de Leyden, e para medir as s\u00faas propiedades como os electroscopios.\nEn 1785 o f\u00edsico franc\u00e9s Charles Coulomb publicou un tratado no que se describ\u00edan por primeira vez cuantitativamente as forzas el\u00e9ctricas formulando as leis de atracci\u00f3n e repulsi\u00f3n de cargas el\u00e9ctricas est\u00e1ticas. No seu honor estas leis co\u00f1\u00e9cense co nome de lei de Coulomb. Esta lei xunto coa s\u00faa elaboraci\u00f3n matem\u00e1tica m\u00e1is sofisticada a trav\u00e9s do teorema de Gauss e a derivaci\u00f3n dos conceptos de campo el\u00e9ctrico e potencial el\u00e9ctrico describen a pr\u00e1ctica totalidade dos fen\u00f3menos electrost\u00e1ticos.\nDurante todo o s\u00e9culo posterior suced\u00e9ronse avances significativos no estudo da electricidade, como os fen\u00f3menos el\u00e9ctricos producidos por cargas en movemento no interior dun material condutor. Finalmente en 1864 o f\u00edsico escoc\u00e9s James Clerk Maxwell unificou as leis da electricidade e o magnetismo nun conxunto reducido de leis matem\u00e1ticas."}
{"id": "38396", "revid": "7596", "url": "https://gl.wikipedia.org/wiki?curid=38396", "title": "Tempo central europeo de ver\u00e1n", "text": "O tempo central europeo de ver\u00e1n \u00e9 a hora que se aplica na maior parte de Europa durante o ver\u00e1n. Equivale a 2 horas m\u00e1is c\u00f3 UTC. A forma abreviada para referirse a esta hora \u00e9 CEST (sacada das iniciais tal coma son escritas en ingl\u00e9s: \"Central European Summer Time\"). Tam\u00e9n se usan outros nomes e acr\u00f3nimos para referirse a el: por exemplo EST (Tempo Europeo de Ver\u00e1n).\nEste horario de ver\u00e1n apl\u00edcase dende as 01:00 UTC do \u00faltimo domingo de marzo, ata as 01:00 UTC do \u00faltimo domingo de outubro. No domingo de marzo adi\u00e1ntanse os reloxos unha hora \u00e1s 2:00 da ma\u00f1\u00e1 (ese d\u00eda ter\u00e1 23 horas), e no domingo de outubro atr\u00e1sase unha hora \u00e1s 3:00 da ma\u00f1\u00e1 (que pasar\u00e1n a ser as 02:00), as\u00ed que ese d\u00eda durar\u00e1 25 horas.\nDurante o inverno apl\u00edcase o CET (tempo central europeo)."}
{"id": "38397", "revid": "98629", "url": "https://gl.wikipedia.org/wiki?curid=38397", "title": "-600", "text": ""}
{"id": "38399", "revid": "85894", "url": "https://gl.wikipedia.org/wiki?curid=38399", "title": "Teor\u00eda M", "text": "A Teor\u00eda M \u00e9 unha das candidatas a converterse na Teor\u00eda do todo. Ten a s\u00faa orixe na Teor\u00eda das cordas segundo a cal todas as part\u00edculas son en realidade diminutas \"cordas\" que vibran a certa frecuencia e n\u00f3s vivimos nun universo vibrante, o cal requiere 10 dimensi\u00f3ns.\nA teor\u00eda M \u00e9 unha das soluci\u00f3ns propostas para a desco\u00f1ecida teor\u00eda de todo, a cal combina as 5 teor\u00edas das supercordas e supergravedade en 11 dimensi\u00f3ns. De acordo co Dr. Edward Witten, quen propuxo a teor\u00eda, son necesarias ferramentas matem\u00e1ticas, moitas das cales a\u00ednda te\u00f1en que ser inventadas, para un total entendemento da mesma.\nCaracter\u00edsticas da teor\u00eda M.\nA teor\u00eda M cont\u00e9n moito m\u00e1is que s\u00f3 cordas. Cont\u00e9n tanto obxectos de maior como menor dimensionalidade. Estes obxectos son chamados p-branas* onde p denota a s\u00faa dimensionalidade (as\u00ed, 1-brana poder\u00eda ser unha corda e 2-brana unha membrana) ou d-branas (se son cordas abertas). Obxectos de maiores dimensi\u00f3ns sempre estiveron presentes na teor\u00eda das cordas pero nunca puideron ser estudados antes da Segunda Revoluci\u00f3n das Supercordas debido \u00e1 s\u00faa natureza non-perturbativa."}
{"id": "38400", "revid": "1723344", "url": "https://gl.wikipedia.org/wiki?curid=38400", "title": "Sistemas de unidades", "text": ""}
{"id": "38401", "revid": "1723355", "url": "https://gl.wikipedia.org/wiki?curid=38401", "title": "Sistema de Unidades", "text": ""}
{"id": "38402", "revid": "6", "url": "https://gl.wikipedia.org/wiki?curid=38402", "title": "Segundo (unidade de tempo)", "text": ""}
{"id": "38403", "revid": "197", "url": "https://gl.wikipedia.org/wiki?curid=38403", "title": "Translaci\u00f3n (gram\u00e1tica)", "text": "A translaci\u00f3n \u00e9 a relaci\u00f3n entre d\u00faas palabras ou secuencias de palabras de natureza diferente (clase de palabra) mais coa mesma funci\u00f3n gramatical.\nFoi Lucien Tesni\u00e8re o primeiro en falar de translaci\u00f3n. Para el, na translaci\u00f3n unha palabra plena dunha clase gramatical pasa a outra clase gramatical. As\u00ed, \"azul\" en \"azul do ceo\" foi transferido da clase dos adxectivos \u00e1 clase dos substantivos. A terminolox\u00eda que Tesni\u00e8re utiliza \u00e9 a seguinte:\nDous tipos de translaci\u00f3n:\nOs marcantes de translaci\u00f3n de primeiro grao son as preposici\u00f3ns. Mentres que os translativos de segundo grao son as conxunci\u00f3ns de subordinaci\u00f3n. As\u00ed pois fronte a terminolox\u00eda tradicional, que distingue entre conxunci\u00f3ns e preposici\u00f3ns, a terminolox\u00eda adoptada por Tesniere distingue xuntivos (conxunci\u00f3ns de coordinaci\u00f3n), translativos de primeiro grao (preposici\u00f3ns) e translativos de segundo grao (conxunci\u00f3ns de subordinaci\u00f3n).\nA noci\u00f3n de translaci\u00f3n debe permitir que non haxa ambig\u00fcidade, como en \"de Par\u00eds\" e \"de Pedro\" en \"O tren de Par\u00eds\" e \"O can de Pedro\", as d\u00faas coa preposici\u00f3n \"de\". neste caso, \"de Par\u00eds\" e \"de Pedro\" comp\u00f3rtanse sintacticamente como adxectivos pois, como estes \u00faltimos, son precedidos por un substantivo.\nAs translaci\u00f3ns poden ser adxectivais, verbais, substantivas ou adverbiais cando o substantivo t\u00f3rnase adxectivo, verbo, substantivo ou adverbio. Son desubstantivais, deadxectivais, deadverbiais ou deverbais cando a palabra transferida deixa de ter esas funci\u00f3ns."}
{"id": "38404", "revid": "1505", "url": "https://gl.wikipedia.org/wiki?curid=38404", "title": "Translaci\u00f3n (movemento)", "text": "O movemento de translaci\u00f3n \u00e9 o que se produce cando t\u00f3dolos puntos dun corpo se desprazan de xeito semellante."}
{"id": "38406", "revid": "5863", "url": "https://gl.wikipedia.org/wiki?curid=38406", "title": "Translaci\u00f3n da Terra", "text": "Denom\u00ednase translaci\u00f3n ao movemento da Terra ao redor do Sol, a cal describe \u00e1 s\u00faa ao redor unha \u00f3rbita el\u00edptica na que o Sol est\u00e1 nun dos focos.\nSe se toma como referencia a posici\u00f3n dunha estrela, a Terra cumpre unha volta nun ano sideral (ou sid\u00e9reo) cuxa duraci\u00f3n \u00e9 de 365 d\u00edas, 6 horas, 9 minutos e 10 segundos. O ano sideral \u00e9 de pouca importancia pr\u00e1ctica. Para as actividades terrestres ten maior importancia a medici\u00f3n do tempo segundo as estaci\u00f3ns, divisi\u00f3ns do ano que se definen de xeito astron\u00f3mico pero que te\u00f1en sentido non s\u00f3 en relaci\u00f3n \u00f3s cambios na posici\u00f3n do Sol no ceo, sen\u00f3n tam\u00e9n na temperie.\nTomando como referencia o lapso transcorrido entre un inicio da primavera e outro, cando o Sol at\u00f3pase no punto vernal, o ano tr\u00f3pico dura 365 d\u00edas 4 horas 48 minutos e 46 segundos. Este \u00e9 o ano utilizado para realizar os calendarios.\nA \u00f3rbita ten un per\u00edmetro de preto de 930 mill\u00f3ns de quil\u00f3metros, cunha distancia media ao Sol de preto de 150 000 000\u00a0km, distancia que se co\u00f1ece como Unidade Astron\u00f3mica (U.A.). Disto ded\u00facese que a Terra despr\u00e1zase no espazo a unha velocidade de 106 000\u00a0km cada hora ou 29,5\u00a0km cada segundo.\nO feito de que a \u00f3rbita sexa el\u00edptica fai que a Terra nalg\u00fan momento estea no lugar da \u00f3rbita m\u00e1is afastado do Sol, denominado afelio, feito que se produce en xullo. Nese punto a distancia do centro da Terra ao centro do Sol \u00e9 de 152 097 701\u00a0km. De xeito an\u00e1logo, o punto da \u00f3rbita m\u00e1is pr\u00f3ximo ao Sol denom\u00ednase perihelio e ocorre en xaneiro, cunha distancia de 147 098 074\u00a0km entre centros. A situaci\u00f3n da Terra no afelio e no perihelio corresp\u00f3ndese de xeito aproximado cos solsticios de ver\u00e1n e inverno (xa que non coinciden os puntos de m\u00e1ximo afastamento e m\u00e1ximo achegamento cos puntos de m\u00e1ixma inclinaci\u00f3n do eixe da Terra coa li\u00f1a Terra-Sol).\nNo ano 2017 o punto da \u00f3rbita da Terra m\u00e1is pr\u00f3ximo \u00f3 Sol produciuse o d\u00eda 4 de xaneiro, \u00e1s 11:59 hora peninsular (10:59 Tempo Universal Coordinado), momento no que a Terra se achegou m\u00e1is \u00f3 Sol"}
{"id": "38408", "revid": "22570", "url": "https://gl.wikipedia.org/wiki?curid=38408", "title": "Ano sideral", "text": "O ano sideral \u00e9 o tempo que tarda a Terra en colocarse outra vez na mesma situaci\u00f3n da \u00f3rbita en relaci\u00f3n coas estrelas consideradas fixas. Un ano sideral equivale a 365,25636042 d\u00edas solares medios. O ano sideral \u00e9 20 minutos e 24 segundos m\u00e1is longo que o ano tropical ou tr\u00f3pico.\nProceso.\nDado que o Sol e as estrelas non se poden ver ao mesmo tempo, isto require pouca explicaci\u00f3n. Ao mirar para o ceo de levante(de onde o seu nome, por onde se ergue o Sol) xusto antes do amencer, as \u00faltimas estrelas que se ven sa\u00edr non son sempre as mesmas -nas latitudes medias-. Nunha semana p\u00f3dese apreciar que se foron movendo para riba. Polo tanto, en xullo no hemisferio norte non se pode ver a constelaci\u00f3n de Ori\u00f3n no ceo, mais esta comeza a ser vis\u00edbel en agosto. Nun ano, todas as constelaci\u00f3ns do zod\u00edaco ou li\u00f1a de eclipses semellan rotar a trav\u00e9s de todo o ceo desaparecendo polo oeste, para volver sa\u00edr polo leste xusto antes da sa\u00edda do Sol, uns seis meses despois, o que se chama orto hel\u00edaco .\nEste movemento \u00e9 m\u00e1is notorio e m\u00e1is doado de medir que a mudanza de norte a sur do punto do horizonte polo que se levanta o sol, que define o ano tropical no que se basea o calendario gregoriano. Por esta raz\u00f3n, moitas culturas comezaban os seus anos no primeiro d\u00eda no que unha estrela especial determinada (por exemplo Sirio) aparec\u00eda no Leste no seu orto hel\u00edaco xusto antes do amencer. N' \"Os traballos e os d\u00edas\" de Hes\u00edodo, por exemplo, as \u00e9pocas do ano para sementar, colleitar etc, danse con referencia a cando as estrelas se ven por vez primeira.\nAt\u00e9 a \u00e9poca do astr\u00f3nomo Hiparco, cr\u00edase que os anos medidos polas estrelas (os anos siderais) eran igual de longos que os anos tropicais ou tr\u00f3picos. De feito, os anos siderais son lixeiramente m\u00e1is longos que os anos tropicais. A diferenza est\u00e1 ocasionada pola precesi\u00f3n dos equinoccios. Un ano sideral \u00e9 aproximadamente igual a 1 + 1/26000 ou 1,000039 anos tropicais."}
{"id": "38414", "revid": "23204", "url": "https://gl.wikipedia.org/wiki?curid=38414", "title": "Xogos Ol\u00edmpicos de 1960", "text": "Os Xogos Ol\u00edmpicos de Ver\u00e1n de 1960 foron realizados en Roma, a Cidade Eterna, capital de Italia, cincuenta e dous anos despois de desistir da organizaci\u00f3n dos Xogos por causa dunha erupci\u00f3n do volc\u00e1n Vesuvio, que consumiu a maior parte dos recursos do Estado na atenci\u00f3n das v\u00edtimas da cat\u00e1strofe. Tendo finalmente a s\u00faa oportunidade, os romanos aproveitaron para xuntar a tradici\u00f3n antiga dos gregos coa s\u00faa propia antiga e dram\u00e1tica historia. As competici\u00f3ns de levantamento de peso realiz\u00e1ronse na Bas\u00edlica de Maxentius, a ximnasia nas Termas de Caracalla e o Arco de Constantino, o famoso monumento en homenaxe \u00f3 primeiro emperador romano cristi\u00e1n, marcou a chegada do marat\u00f3n.\nAbertos o 25 de agosto e rematando o 11 de setembro, os Xogos de Roma tiveron a participaci\u00f3n de 5.338 atletas, entre eles 611 mulleres, representando a 83 estados dos cinco continentes e foron transmitidos en vivo por m\u00e1is de cen canles de televisi\u00f3n de 18 pa\u00edses de Europa e mostrados en v\u00eddeo tape horas despois nos Estados Unidos, o Canad\u00e1 e o Xap\u00f3n."}
{"id": "38419", "revid": "114", "url": "https://gl.wikipedia.org/wiki?curid=38419", "title": "CEST", "text": ""}
{"id": "38425", "revid": "23204", "url": "https://gl.wikipedia.org/wiki?curid=38425", "title": "Dona Urraca", "text": ""}
{"id": "38426", "revid": "1131", "url": "https://gl.wikipedia.org/wiki?curid=38426", "title": "Orraca de Galicia, Castela e Le\u00f3n", "text": "Dona Urraca ou Dona Orraca, nada en Burgos contra 1081 e finada en Salda\u00f1a de Burgos o 8 de marzo de 1126, foi ra\u00ed\u00f1a de Galicia, Le\u00f3n, Castela e Toledo desde a morte do pai, o 30 de xu\u00f1o de 1109, at\u00e9 o 8 de marzo de 1126. Era filla de Afonso VI e da s\u00faa terceira dona Constanza de Borgo\u00f1a.\nTraxectoria.\nAntes da morte do seu pai, gobernou o Reino de Galicia a modo de tenza feudal, sendo nomeado o seu marido, Raimundo de Borgo\u00f1a, Conde de Galiza. Foi nai de Afonso Raim\u00fandez, proclamado rei en 1111 -co obxecto de preservar os seus dereitos ao trono e, en todo caso, ao reino galego-, e futuro Afonso VII. O reinado de Dona Urraca constitu\u00edu un momento de encrucillada decisivo para o futuro dos reinos cristi\u00e1ns occidentais.\nDespois de enviuvar en 1107 casou en segundas nupcias con Afonso I de Arag\u00f3n, parente seu afastado, unha vez que ambos eran bisnetos de Sancho III de Navarra. Isto provocou a anulaci\u00f3n do matrimonio polo papa Pascual II, mais eles permaneceron xuntos at\u00e9 1114. (Por\u00e9n, a mediados de 1110, f\u00edxose amante do conde Pedro Gonz\u00e1lez de Lara, que se converteu nunha das figuras m\u00e1is influentes do reino, e a quen Urraca deu dous fillos: Elvira P\u00e9rez de Lara e Fernando P\u00e9rez Furtado, as\u00ed chamado porque se lle privou da herdanza por ser bastardo. Elvira casou con Bertr\u00e1n de Risnel, conforme ao disposto polo seu medio irm\u00e1n Afonso VII).\nAdemais, a propia nobreza de Le\u00f3n e Castela op\u00faxose ao matrimonio, xer\u00e1ndose un clima de guerra civil no reino. En fin, tivo tam\u00e9n que facer fronte ao propio fillo, tornado rei de Galiza, para poder manter o trono. Cando Urraca morreu, foi o seu fillo quen a sucedeu \u00e1 fronte dos destinos do pa\u00eds.\nGoberno de Galicia.\nEn 1093, aos 12 anos, casa con Raimundo de Borgo\u00f1a membro da familia condal de Borgo\u00f1a e v\u00e9n a Galicia para compartir con el o seu goberno. Sempre leais ao monarca leon\u00e9s, non renunciaron \u00e1 dignidade do seu cargo. As\u00ed, en documentos de 1095 e 1105, referidos \u00e1 concesi\u00f3n de dereitos aos burgueses compostel\u00e1ns, asina coa expresi\u00f3n \"Urraca regina\".\nA s\u00faa condici\u00f3n de muller non foi obst\u00e1culo para reafirmar a s\u00faa autoridade trala morte do seu primeiro home en 1107, momento en que asina como \"totius Gallecie imperatrix\".\nEntre outras residencias galegas, parece ser que viviron no casal de Fente (Monterroso), a\u00ednda que os labores de goberno obrig\u00e1rona a pasar tempadas noutras localidades como Santiago de Compostela ou Caldas de Reis.\nEla e o seu home exerceron xustiza, formaron ex\u00e9rcitos, concederon privilexios e recadaron tributos con plena autonom\u00eda. Isto permitiu pacificar un reino que dende a prisi\u00f3n de Garc\u00eda de Galicia fora foco de inestabilidade nobiliar e eclesi\u00e1stica (rebeli\u00f3n de Rodrigo Ov\u00e9quiz e destituci\u00f3n do bispo Diego P\u00e1ez).\nDo bo entendemento coa nobreza eclesi\u00e1stica \u00e9 testemu\u00f1o o bautismo do seu fillo Afonso Raimundez polo bispo Diego Xelm\u00edrez; da harmon\u00eda coa nobreza aut\u00f3ctona fala a encomenda da educaci\u00f3n deste ao poderoso conde Pedro Froilaz de Trava.\nCoa morte de Raimundo, Urraca procura que na curia plena reunida en Le\u00f3n (1107) se lle aseguren ao seu fillo os seus dereitos sobre o Reino de Galicia, ante as perspectivas do competidor Sancho, fillo e herdeiro do rei Afonso VI. Paradoxalmente, isto volver\u00edase na s\u00faa contra m\u00e1is tarde: a morte do herdeiro de Le\u00f3n en Ucl\u00e9s no ano 1108, col\u00f3caa a ela como depositaria dos dereitos sucesorios \u00e1 coroa.\nRa\u00ed\u00f1a de Le\u00f3n.\nTrala morte de Afonso VI, Urraca cor\u00f3ase como ra\u00ed\u00f1a de Le\u00f3n. Resulta ser as\u00ed a primeira ra\u00ed\u00f1a titular da historia de Espa\u00f1a. Nin Elvira Men\u00e9ndez, nai de tres reis, nin a s\u00faa avoa Sancha, de quen Fernando I de Le\u00f3n recibe a lexitimidade leonesa, poden ser consideradas como tales.\nUrraca busca alianzas para consolidar o seu poder. Casa co monarca navarro-aragon\u00e9s Afonso o Batallador. Con este matrimonio pretende contar cos ex\u00e9rcitos conquistadores do emirato de Zaragoza malia que contase coa oposici\u00f3n do conde de Henrique de Borgo\u00f1a, de Pedro Froilaz de Trava e da Igrexa. A pesar de todo, Afonso o Batallador consegue o dominio m\u00e1is ou menos voluntario de Castela e Le\u00f3n pero, ao non ser a s\u00faa autoridade reco\u00f1ecida polos magnates galegos laicos e eclesi\u00e1sticos nin polos influentes monxes de Sahag\u00fan, in\u00edciase un per\u00edodo b\u00e9lico e inestable coa seguinte situaci\u00f3n:\nO rei neno.\nDiego Xelm\u00edrez e Pedro Froilaz, non tardan en reaccionar e coroan o fillo de Urraca, Afonso Raim\u00fandez, o 17 de setembro de 1111 en Santiago de Compostela. Pretenden defender os dereitos deste, cando menos sobre o reino de Galicia. Isto desata unha guerra aberta na que o rei navarro-aragon\u00e9s non consegue o dominio de Galicia pero impide a coroaci\u00f3n de Afonso en Le\u00f3n. Xa en 1112 o neno re\u00fanese coa s\u00faa nai (tras ser feito prisioneiro), quen afianza as s\u00faas relaci\u00f3ns cos nobres galegos e volta confiar seu fillo a Froilaz de Trava.\nAs desavinzas entre Urraca e o seu novo home acaban conducindo a aquela a un entendemento con Xelm\u00edrez. Precisaba do apoio das tropas galegas para desaloxar a Afonso o Batallador de Castela e Le\u00f3n. A partir dese momento, prod\u00facese unha situaci\u00f3n de cogoberno co seu fillo do que son testemu\u00f1o certas cr\u00f3nicas como a \"Historia Compostel\u00e1\" e decenas de documentos asinados conxuntamente como reis, especialmente en Galicia. Nalg\u00fans destes confirman ou outorgan dereitos e bens a prol de Xelm\u00edrez e de Pedro Froilaz.\nAfianzamento do seu reinado.\nEn 1115, roto xa o matrimonio con Afonso o Batallador e expulsado este dos seus reinos, Urraca exerce plenamente as funci\u00f3ns rexias. No que atinxe a Galicia, acada un acordo co bispo de Compostela no que \u00e9 reco\u00f1ecida como ra\u00ed\u00f1a, sen prexu\u00edzo da condici\u00f3n real do seu fillo, a quen se lle asigna o goberno do reino de Toledo. O levantamento dos burgueses de Santiago, que chegan a aldraxar a ra\u00ed\u00f1a na praza p\u00fablica e a po\u00f1er en fuga o arcebispo, propiciaron o entendemento.\nTam\u00e9n contribu\u00edron ao acordo as arelas de Tareixa de Portugal dunha maior autonom\u00eda da coroa de Le\u00f3n, as\u00ed como as s\u00faas incursi\u00f3ns ao norte do r\u00edo Mi\u00f1o. Deste xeito, en 1121 un ex\u00e9rcito galaico-leon\u00e9s ao mando de Urraca e Xelm\u00edrez puxo sitio a Tareixa no castelo de Lanhoso e impuxo a s\u00faa autoridade al\u00e9n do r\u00edo Douro.\nUrraca morreu de parto no ano 1126. Afonso Raimundez era, finalmente, coroado en Le\u00f3n co nome de Afonso VII."}
{"id": "38427", "revid": "36235", "url": "https://gl.wikipedia.org/wiki?curid=38427", "title": "Urbano Lugr\u00eds Gonz\u00e1lez", "text": "Urbano Lugr\u00eds Gonz\u00e1lez, nado na Coru\u00f1a o 28 de xaneiro de 1908 e finado en Vigo o 23 de decembro de 1973, foi un pintor galego.\nA s\u00faa vida est\u00e1 chea dunha actividade creadora pouco com\u00fan, que lle permitiu plasmar as s\u00faas inquedanzas art\u00edsticas en medios tan diversos como a poes\u00eda, o teatro, a pintura e incluso a arquitectura no dese\u00f1o da capela dos Santos Reis do Valado.\nTraxectoria.\nFoi fillo de Manuel Lugr\u00eds Freire, un dos fundadores da Real Academia Galega, e Purificaci\u00f3n Gonz\u00e1lez (irm\u00e1 do pintor Urbano Gonz\u00e1lez), mestra da escola Normal da Coru\u00f1a e pianista de gran sensibilidade. Apadri\u00f1ouno Francisco Tettamancy. No seu contorno familiar aprendeu a amar a m\u00fasica, a gozar da lectura, a dominar a arte do debuxo, e a convivir con personaxes da cultura galega que influ\u00edron de forma importante na s\u00faa formaci\u00f3n.\nDesde neno sentiuse especialmente atra\u00eddo polo mar azul da s\u00faa terra, no que decidiu mergullarse, facendo para sempre das s\u00faas augas e fonduras o seu lugar habitual de so\u00f1o.\nBohemio de vocaci\u00f3n, tras iniciar estudos de perito mercantil en Santiago de Compostela, marchou a Madrid, onde mantivo unha intensa vida cultural a car\u00f3n de figuras relevantes da \u00e9poca como Federico Garc\u00eda Lorca, Rafael Dieste, Rafael Alberti ou \u00c1lvaro Cunqueiro, participando nas Misi\u00f3ns Pedag\u00f3xicas como escen\u00f3grafo e gui\u00f1olista, e na publicaci\u00f3n de revistas como \"Br\u00e9temas\", da que foi o gran vertebrador. Fixo parte tam\u00e9n da renovaci\u00f3n do teatro de monicreques espa\u00f1ol dentro da compa\u00f1\u00eda de Salvador Bartolozzi.\nEn 1930 foi encarcerado polas s\u00faas actividades republicanas e por ser membro da Xuventude Republicana de Santiago Casares Quiroga. Segundo algunhas fontes, durante a guerra civil espa\u00f1ola, loitou no bando dos sublevados, se ben non hai ningunha referencia documental que o acredite. Trala guerra comezou a dedicarse en exclusiva \u00e1 pintura e na d\u00e9cada de 1940 tiveron lugar as s\u00faas primeiras exposici\u00f3ns.\nDe volta a Galiza seguiu mov\u00e9ndose en c\u00edrculos literarios e pict\u00f3ricos, dando renda solta a s\u00faa capacidade de gran falador; as\u00ed tan pronto recitaba un cl\u00e1sico facendo uso dunha memoria prodixiosa, como narraba unha das s\u00faas m\u00faltiples an\u00e9cdotas coas que moitas veces foi fabulando a s\u00faa propia lenda. Na d\u00e9cada de 1950 fundou a revista \"Atl\u00e1ntida\". A s\u00faa relaci\u00f3n co poeta Ant\u00f3n Avil\u00e9s de Taramancos fai de Lugr\u00eds unha das ligaz\u00f3ns entre a cultura republicana e nacionalista galega previa \u00e1 Guerra Civil e o rexurdir da cultura galega nos derradeiros anos da ditadura de Francisco Franco.\nEn 1961 faleceu de cancro a s\u00faa muller, Paula, coa que tivera o seu fillo, o tam\u00e9n pintor Urbano Lugr\u00eds Vadillo. Este feito provocou que Lugr\u00eds se debatese nun ir e vir de fondas depresi\u00f3ns. Con todo, entre unha e outra seguiu pintando coa mesma forza e riqueza imaxinativa que o caracterizou sempre, ata o mesmo ano da s\u00faa morte, no Nadal de 1973 na cidade de Vigo.\nEstilo.\nAmais de pintor valente e rompedor, foi un grande ilustrador de libros e co seu labor de direcci\u00f3n e creaci\u00f3n na revista \"Atl\u00e1ntida\" demostrou unha nova faceta do seu car\u00e1cter: a s\u00faa capacidade de traballo. No seu estilo pict\u00f3rico os cr\u00edticos atopan semellanzas co metaf\u00edsico de Chirico, co surrealismo de Ren\u00e9 Magritte nas s\u00faas visi\u00f3ns on\u00edricas e con Patinir, O Bosco, e Brueghel no seu barroquismo das formas e a s\u00faa minuciosidade. Dominou diversas t\u00e9cnicas: \u00f3leo, serigraf\u00edas, colaxe, muralista, tinta chinesa sobre papel...\nTematicamente a s\u00faa obra est\u00e1 chea de referencias \u00f3 mundo c\u00e9ltico e as profundidades mari\u00f1as cunha composici\u00f3n escenogr\u00e1fica case constante.\nA Coru\u00f1a.\nSen t\u00edtulo, agora co\u00f1ecido como Vista da Coru\u00f1a 1669. O mural foi creado como decoraci\u00f3n por encargo do Banco Hispano-Su\u00edzo que houbo nos n\u00fameros 74-76 da r\u00faa Real da Coru\u00f1a, en 1952.\nDe acordo co xornalista Rub\u00e9n Ventureira, Lugr\u00eds inspirouse no debuxo que naquela data fixera o artista italiano Pier Mar\u00eda Baldi, que acompa\u00f1aba a Cosme III de M\u00e9dici na s\u00faa viaxe por Galicia e Portugal. Foi Ventureira quen nomeou o fresco que o autor deixou sen t\u00edtulo.\nOrixinalmente, o mural ocupaba a parede da planta baixa e unha entreplanta (med\u00eda sobre 4 m de altura), pero as sucesivas redistribuci\u00f3n dos espazos tiveron como consecuencia a destruci\u00f3n da parte superior, a\u00ednda que -polas fotograf\u00edas que se conservan- non afectou significativamente \u00f3s motivos pict\u00f3ricos representados. En 1997, o local pasou a ser adquirido pola cafeter\u00eda Vecchio e o mural a decorar este establecemento. Finalmente, foi adquirido en 2016 por Afundaci\u00f3n e trasladado \u00e1 sede social de Abanca (r\u00faa Olmos, 26), onde foi restaurado para poder ser exposto \u00f3 p\u00fablico.\nTr\u00e1tase dunha vista on\u00edrica da pen\u00ednsula da Coru\u00f1a, centrada no seu porto. Reflicte alg\u00fans dos elementos m\u00e1is representativos da cidade, como a cidade vella, a torre de H\u00e9rcules, o castelo de Santo Ant\u00f3n ou os mu\u00ed\u00f1os de vento de Monte Alto, hoxe desaparecidos. Evidentemente, contempla tam\u00e9n diferentes motivos mari\u00f1eiros.\nA obra, tras a restauraci\u00f3n, ten unhas medidas de 9,10 por 2,45\u00a0m e foi declarada Ben de Interese Cultural o 26 de outubro de 2017 tras unha mobilizaci\u00f3n cidad\u00e1 e a demanda que a asociaci\u00f3n cultural O Mural presentou ante a inactividade da Direcci\u00f3n Xeral de Cultura .\nOutros murais. A principios de decembro do 2008 foi descuberto nos ba\u00f1os dun restaurante da r\u00faa da Estrela da Coru\u00f1a un mural seu durante as obras de reforma do local. A obra representa un reloxo de p\u00e9ndulo que marca as tres en punto e do que penduran dous chourizos, as\u00ed como a frase \"\"Unha cunca de vi\u00f1o e faise o cami\u00f1o\". A autor\u00eda da obra foi confirmada \"sen a m\u00e1is m\u00ednima d\u00fabida\"\" polo seu fillo Urbano.\nCons\u00e9rvanse outros murais, os m\u00e1is espectaculares dos que fican no seu lugar orixinario, nun local da r\u00faa dos Olmos, 27 (A Coru\u00f1a) \nVigo.\nEn 2017 foi restaurado o mural \"Misterios do mar\" creado para o Gran Hotel de Vigo que na actualidade pode verse no Pazo Qui\u00f1ones de Le\u00f3n (Vigo) xunto ao Mapa de Galicia que pintou no dito hotel. Outro dos murais do Gran Hotel, que pertence a colecci\u00f3n de Abanca, na actualidade pode desfrutarse na sede de Afundaci\u00f3n na Coru\u00f1a (cant\u00f3n grande, 8).\nSantiago de Compostela.\nNa r\u00faa do Franco, 56 p\u00f3dese contemplar un relevante mural que amosa toda a iconograf\u00eda propia de Lugr\u00eds.\nReco\u00f1ecementos.\nEn 1997 organizouse a mostra m\u00e1is ampla do pintor, \"Urbano Lugr\u00eds, viaxe ao redor do meu mundo\", comisariada por Rosario Sarmiento e Ant\u00f3n Pati\u00f1o. Tivo lugar no C\u00edrculo de Belas Artes de Madrid e no Auditorio de Galicia de Santiago de Compostela. En 2017, con motivo da restauraci\u00f3n da \"Vista da Coru\u00f1a\", Abanca promoveu a mostra \"Lugr\u00eds, paredes so\u00f1adas\", formada por 106 obras.\nAnt\u00f3n Pati\u00f1o P\u00e9rez publicou o libro \"\" (Ed. do Castro, 2007), que abrangue a vida, obra e lenda de Urbano Lugr\u00eds. An\u00e1lise da s\u00faa pintura e do seu labor literario asinado co alcume de Ulyses Fingal ao trav\u00e9s de relatos e poemas vencellados ao mundo do mar.\nLu\u00eds Rei N\u00fa\u00f1ez publicou \"O se\u00f1or Lugr\u00eds e a negra sombra\" (Xerais, 2007), novela baseada nos \u00faltimos anos da vida do pintor.\nO pintor \u00e9 un dos protagonistas da novela \"O ex\u00e9rcito de fume\", de Manuel Gago (2018).\nReciben o nome de Urbano Lugr\u00eds dous institutos de ensinanza secundaria, na Coru\u00f1a e Malpica de Berganti\u00f1os. Existen r\u00faas co seu nome en localidades como Arteixo, Oleiros e Santiago de Compostela."}
{"id": "38428", "revid": "736", "url": "https://gl.wikipedia.org/wiki?curid=38428", "title": "Alex de la Iglesia", "text": ""}
{"id": "38431", "revid": "1131", "url": "https://gl.wikipedia.org/wiki?curid=38431", "title": "Bal\u00f3n de Ouro", "text": "O Bal\u00f3n de Ouro (en franc\u00e9s: Ballon d'Or) \u00e9 un premio futbol\u00edstico creado no ano 1956 pola revista France Football e entregado anualmente ao mellor futbolista do mundo.\nEn 2010 a FIFA e o grupo editorial Amaury, propietario do diario deportivo France Football, chegaron a un acordo mediante o cal os trofeos FIFA World Player e Bal\u00f3n de Ouro pasaban a formar un s\u00f3 galard\u00f3n, que levou o nome de FIFA Bal\u00f3n de Ouro. Dita uni\u00f3n durou ata 2016, cando volveron separarse.\nHistoria e caracter\u00edsticas.\nO trofeo entreg\u00e1base anualmente ao mellor xogador do pasado ano. Para entrar nesta loita o xogador deb\u00eda estar nun club de dentro da xurisdici\u00f3n da UEFA. At\u00e9 o ano 1995 s\u00f3 se consideraban candidatos os futbolistas europeos. A votaci\u00f3n faciase entre un grupo de xornalistas europeos.\nA pesar da creaci\u00f3n doutros premios semellantes por parte da FIFA, pola s\u00faa antig\u00fcidade e pola categor\u00eda dos que o ga\u00f1aron, era este o trofeo individual m\u00e1is prestixioso do mundo.\nS\u00f3 tres futbolistas chegaron a levar o premio tres veces, Johan Cruyff e Marco van Basten, dos Pa\u00edses Baixos, e Michel Platini de Francia, sendo este \u00faltimo o \u00fanico que ga\u00f1ou o premio en tres anos consecutivos."}
{"id": "38432", "revid": "5312", "url": "https://gl.wikipedia.org/wiki?curid=38432", "title": "Iniciativa per Catalunya Verds", "text": "Iniciativa per Catalunya Verds (ICV) foi un partido pol\u00edtico ecosocialista catal\u00e1n que ti\u00f1a a s\u00faa orixe en Iniciativa per Catalunya (IC), unha federaci\u00f3n de partidos formada en 1987 polo Partit Socialista Unificat de Catalunya, Entesa dels Nacionalistes d'Esquerra e o Partit dels Comunistes de Catalunya que incorporou personalidades independentes procedentes dos movementos sociais e que pretend\u00eda reorganizar o antigo espazo comunista catal\u00e1n e abrirse \u00f3s novos movementos sociais, manti\u00f1a acordos electorais e parlamentarios con Izquierda Unida. O seu primeiro dirixente foi Rafael Rib\u00f3 que proced\u00eda do partido maioritario, o PSUC.\nPres\u00e9ntase desde 2003 xunto con Esquerra Unida i Alternativa \u00e1s elecci\u00f3ns ao Parlamento de Catalu\u00f1a (ICV-EUiA).\nCaracter\u00edsticas.\nO discurso da coalici\u00f3n, afastado do comunismo cl\u00e1sico provocou tensi\u00f3ns no seu interior e en 1989 o PCC deixou IC, entrementres o PSUC e ENE van cedendo progresivamente a s\u00faa soberan\u00eda a IC convert\u00e9ndose de feito nun partido pol\u00edtico.\nEn 1995 IC formou con Els Verds (Confederaci\u00f3 Ecologista de Catalunya) e o PCC a coalici\u00f3n Iniciativa per Catalunya-Els Verds (IC-V). En 1997 o PCC abandonou a coalici\u00f3n e xunto un sector do PSUC oposto \u00e1 s\u00faa disoluci\u00f3n escindido, o PSUC-viu, formou Esquerra Unida i Alternativa que se vinculou a Izquierda Unida, o que provocou que IC dera por finalizados os acordos que manti\u00f1a con IU.\nDirixido por Joan Saura, no ano 2002 xa como partido pol\u00edtico pasou a denominarse Iniciativa per Catalu\u00f1a Verds. No 2004 incorporouse a ICV Els Verds-Esquerra Ecologista.\nICV participa no actual goberno catal\u00e1n, conta con 8 deputados no Parlamento de Catalu\u00f1a e ten representaci\u00f3n no Congreso dos Deputados, no Senado e no Parlamento Europeo, 20 alcaldes e 400 concelleiros foron elixidos nas listas de ICV."}
{"id": "38433", "revid": "529", "url": "https://gl.wikipedia.org/wiki?curid=38433", "title": "Iniciativa per Catalunya", "text": ""}
{"id": "38437", "revid": "56817", "url": "https://gl.wikipedia.org/wiki?curid=38437", "title": "Hamilton, Canad\u00e1", "text": "Hamilton \u00e9 unha cidade do sueste do estado de Ontario, no Canad\u00e1. Est\u00e1 a 90\u00a0km de Toronto, a 560\u00a0km de Nova York e a 265\u00a0km de Detroit. O censo do ano 2001 estaba formado por 490.268 habitantes. Por\u00e9n, a cidade pos\u00fae 714.900 habitantes na s\u00faa \u00e1rea metropolitana, \u00e1 que se lle engade a cidade de Burlington.\nNa cidade xog\u00e1ronse alg\u00fans partidos de baloncesto das series finais de 1994."}
{"id": "38438", "revid": "98629", "url": "https://gl.wikipedia.org/wiki?curid=38438", "title": "Adozante", "text": "Un adozante ou edulcorante \u00e9 unha substancia que se emprega para proporcionar un sabor doce \u00f3s alimentos. O m\u00e1is empregado de todos \u00e9 a sacarosa (o azucre com\u00fan). Outros edulcorantes, son a sacarina, aspartamo, ciclamato, sorbitol, taumatina . . ., de natureza qu\u00edmica moi diversa e que en moitos casos pouco ten que ver coa da sacarosa, o prototipo dos azucres naturais. As mol\u00e9culas dotadas de poder adozante son moi numerosas.\nClasificaci\u00f3n.\nOs edulcorantes podemos clasificalos como:\nEdulcorantes artificiais, como a sacarina, ciclamatos etc., que se obte\u00f1en por s\u00edntese qu\u00edmica e que non achegan calor\u00edas.\nEdulcorantes naturais, amplamente presentes nos produtos l\u00e1cteos, froitas e hortalizas, como a sacarosa (azucre com\u00fan, que \u00e9 o edulcorante natural m\u00e1is empregado), frutosa e o sorbitol, que se obte\u00f1en da natureza (a\u00ednda que tam\u00e9n se preparan por s\u00edntese qu\u00edmica), e que si achegan calor\u00edas en maior ou menor medida.\nTam\u00e9n podemos clasificalos como: \nEdulcorantes nutritivos (derivados de produtos naturais)\na) Produtos que prove\u00f1en do amid\u00f3n: glicosa, xarope de glicosa, isoglicosa.\nb) Produtos que prove\u00f1en da sacarosa: azucre invertido.\nc) Azucres-alcohois o poliois: sorbitol, manitol, xilitol, isomaltol, maltitol, lactitol, xarope de glicosa hidroxenado.\nd) Neoazucres: froito-oligosac\u00e1ridos.\nEdulcorantes intensos\na) Edulcorantes qu\u00edmicos (edulcorantes de s\u00edntese o edulcorantes artificiais): aspartamo, acesulfamo, sacarina, ciclamato, alitamo, dulcina.\nb) Edulcorantes intensos de orixe vexetal: taumatina, estevi\u00f3sido, monelina, dihidrocalcona, glicirricina.\nXeneralidades.\nO C\u00f3digo Alimentario Espa\u00f1ol, establec\u00eda que os edulcorantes sint\u00e9ticos son aquelas substancias que proporcionan sabor e que, sen ter calidades nutritivas, te\u00f1en un poder edulcorante superior \u00f3 do azucre de cana ou de remolacha, \u00f3 que tratan de substitu\u00edr.\nHai estudos que demostran que os edulcorantes sint\u00e9ticos, por enriba de determinadas doses, son nocivos para a sa\u00fade, pero non debemos esquecer que os edulcorantes naturais, por enriba de determinadas doses tam\u00e9n son nocivos, tendo a glicosa e a sacarosa especial incidencia na diabetes. O ideal ser\u00eda prescindir do sabor doce que proporcionan os edulcorantes e consumir produtos integrais.\nOs edulcorantes son uns aditivos que suscitan pol\u00e9mica en torno \u00f3 seu emprego e posibles consecuencias para a sa\u00fade. O principal problema \u00e9 determinar a dose que garante que non vai a producir ning\u00fan efecto pernicioso. Problema dif\u00edcil de resolver, pois ademais de dar coa cantidade adecuada tense que considerar a cantidade total de edulcorantes que unha persoa pode tomar a trav\u00e9s dos diferentes alimentos que compo\u00f1en a s\u00faa dieta.\nConv\u00e9n ler a composici\u00f3n dos edulcorantes que est\u00e1n no mercado, que case sempre son mesturas de varios produtos, para saber o que estamos tomando.\nO poder edulcorante determ\u00ednase con relaci\u00f3n \u00e1 sacarosa.\nPoder edulcorante.\nPor definici\u00f3n, a sacarosa pos\u00fae un poder edulcorante igual a 1 (en soluci\u00f3n de 30 g/L e a 20\u00a0\u00b0C, condici\u00f3ns de referencia).\nO poder edulcorante dalg\u00fans edulcorantes intensos de s\u00edntese ou de orixe vexetal \u00e9 o seguinte:\nCiclamatos: 30 a 50\nAspartamo: 100 a 200\nAcesulfamo: 100 a 200\nSacarina: 300 a 400\nAlitamo: aprox 2.000\nTaumatina: 1.400 a 2.200\nMonelina: 1.500 a 3.000\nDihidrocalcona: 1.000\nEstevi\u00f3sido: 120 a 240\nTipos de edulcorantes.\n\u00c9 o compo\u00f1ente do azucre de mesa (100% de sacarosa), obtense da remolacha (que cont\u00e9n un 15%) ou da cana de azucre (20% de contido en sacarosa) e enc\u00f3ntrase de forma natural na maior parte das froitas. O azucre \u00e9 o edulcorante natural por excelencia. O azucre (sacarosa) util\u00edzase como patr\u00f3n para comparar o poder edulcorante das outras substancias. Pode considerarse constitu\u00edda pola uni\u00f3n dunha mol\u00e9cula de glicosa e outra de frutosa.\n\u00c9 un monosac\u00e1rido caracter\u00edstico. Est\u00e1 presente na constituci\u00f3n da sacarosa ou azucre com\u00fan e constit\u00fae o alimento fundamental das c\u00e9lulas.\nCo\u00f1ecida tam\u00e9n pola denominaci\u00f3n \"azucre para diab\u00e9ticos\". Util\u00edzase na elaboraci\u00f3n de sobremesas e produtos para diab\u00e9ticos. Ten un poder edulcorante 1,7 veces comparado co da sacarosa ou azucre de mesa. At\u00f3pase nas froitas e no mel.\nFoi descuberta en 1976. Fabr\u00edcase a partir do azucre, e \u00e9 600 veces m\u00e1is doce que esta. Non provoca carie dental. Non se transforma no organismo e polo tanto non achega calor\u00edas. \n\u00c9 moi soluble en auga e presenta unha elevada estabilidade nunha ampla gama de alimentos procesados e bebidas. Empr\u00e9gase como edulcorante de mesa, en froitas procesadas, gomas de mascar e produtos enfornados.\nM\u00e1is de 100 estudos cient\u00edficos aseguran que pode ser consumida por calquera persoa. En 1990 foi aprobada poa Administraci\u00f3n de Alimentos e F\u00e1rmacos (FDA) dos Estados Unidos. A inxesti\u00f3n diaria admisible \u00e9 de 0-15 miligramos por quilogramo de peso corporal.\nDescuberto en 1965 por J.P. Schlatter, o aspartamo est\u00e1 formado pola uni\u00f3n de dous amino\u00e1cidos (constitu\u00edntes b\u00e1sicos das prote\u00ednas), denominados fenilalanina e \u00e1cido asp\u00e1rtico.\nDependendo da concentraci\u00f3n da disoluci\u00f3n o poder edulcorante do aspartamo \u00e9 de 100 a 200 veces o da sacarosa. O consumo de alimentos que conte\u00f1en aspartamo deixa na boca un sabor doce permanente, a diferenza doutros edulcorantes que deixan un regusto amargo.\nO aspartamo descomponse en medio acuoso e quente, dando metanol e dicetopiperazina. Perde sabor doce cando se somete a temperaturas superiores a 30\u00a0\u00b0C, ou m\u00e1is baixas de forma prolongada. A inestabilidade \u00e1 calor non permite o seu emprego en produtos que necesitan cocci\u00f3n.\nEmpregase en: refrescos, zumes, cereais de almorzo, como edulcorante de mesa, gomas de mascar, l\u00e1cteos, marmeladas, bebidas quentes de chocolate, multivitaminas e en produtos farmac\u00e9uticos.\n\u00c9 unha fonte importante de fenilalanina. A fenilalanina \u00e9 unha substancia inocua salvo en persoas que padecen fenilcetonuria; unha enfermidade conx\u00e9nita na que se acumulan cantidades moi altas de fenilalanina no sangue, orixinando atraso mental e outras alteraci\u00f3ns importantes na sa\u00fade e na calidade de vida. Por este motivo \u00e9 obrigatorio que no etiquetado apareza unha destas advertencias: \"non apto para fenilceton\u00faricos\", ou \"cont\u00e9n unha fonte de fenilalanina\".\nUnha culleri\u00f1a de aspartamo proporciona un sabor doce igual que 200 culleri\u00f1as de azucre e achega 2 quilocalor\u00edas. Dado que a cantidade a utilizar ser\u00eda 200 veces menor que a de azucre, o seu poder cal\u00f3rico resulta insignificante. \nA Inxesti\u00f3n Diaria Admisible (I.D.A.) de aspartamo \u00e9 de 40.0\u00a0mg/kg\nOs ciclamatos (sales de sodio do \u00e1cido cicl\u00e1mico) foron descubertos en 1937 e comercializados nos USA nos anos 1960.\nO ciclamato \u00e9 unhas 50 veces m\u00e1is doce que o azucre. Os ciclamatos son resistentes \u00e1 calor, \u00f3 pH \u00e1cido e \u00f3 pH alcalino.\nA toxicidade dos ciclamatos a\u00ednda \u00e9 obxecto de estudos. O \"Codex Alimentarius\" incl\u00faeo como aditivo alimentario. Os ciclamatos est\u00e1n prohibidos nos Estados Unidos e o Xap\u00f3n. En Europa est\u00e1 autorizado, excepto Inglaterra e Francia, sendo a dose diaria admisible de 0-7 miligramos por quilogramo de peso.\nNon achega calor\u00edas e empr\u00e9gase como edulcorante de mesa, en bebidas, refrescos, batidos, cereais de almorzo, produtos de forno, conservas de froitas, doces e produtos farmac\u00e9uticos.\nO seu consumo est\u00e1 contraindicado en nenos e embarazadas.\nA sacarina foi descuberta de xeito casual en 1879 polo qu\u00edmico alem\u00e1 Constantin Fahlberg, que estudaba na Universidade Johns Hopkins (EEUU). Descubriu que un derivado do alcatr\u00e1n presentaba un sabor extremadamente doce. Foi o primeiro edulcorante sen calor\u00edas que se descubriu. \nFoi reco\u00f1ecida como segura en 1959 e con posterioridade foi prohibida nalg\u00fans pa\u00edses, como Francia e o Canad\u00e1. Nos Estados Unidos hai que facer constar nas etiquetas dos produtos que a conte\u00f1en que \u00e9 un aditivo nocivo para a sa\u00fade. Demostrouse que nas doses habituais non \u00e9 t\u00f3xica (menos de 2,5 g \u00f3 d\u00eda). A Inxesta Diaria Admisible (I.D.A.) de Sacarina \u00e9 de 2.4\u00a0mm/ kg. Un frasco de sacarina l\u00edquida debe durar polo menos un mes. Non est\u00e1 aconsellada en mulleres embarazadas.\n\u00c9 o edulcorante artificial m\u00e1is utilizado. \u00c9 de 300 a 500 veces m\u00e1is doce que a sacarosa (azucre com\u00fan).\nUtil\u00edzase como aditivo en moitos alimentos: iogures, refrescos, produtos para diab\u00e9ticos, produtos baixos en calor\u00edas e como edulcorante de mesa.\nA forma m\u00e1is empregada \u00e9 o sal s\u00f3dico. Ten un regusto amargo cando se utiliza a concentraci\u00f3ns altas. \u00d3 igual que o ciclamato, \u00e9 un edulcorante que resiste o quecemento e os medios \u00e1cidos, polo que \u00e9 moi \u00fatil no procesado de alimentos.\nOs poliois exhiben o grupo funcional alcohol, -OH, repetidamente. Exemplos dos mesmos son o sorbitol, manitol, xilitol, isomaltol, maltitol, lactitol e o xarope de glicosa.\nEnc\u00f3ntranse en alimentos de maneira natural e obt\u00e9\u00f1ense industrialmente por hidroxenaci\u00f3n do amid\u00f3n ou da sacarosa. \nA\u00ednda que o seu poder enerx\u00e9tico coincide co da sacarosa a s\u00faa baixa dixestibilidade fai que o poder cal\u00f3rico real sexa menor. \nNon provocan carie e modifican pouco os \u00edndices de glicosa e de insulina en sangue.\nConsumidos en grandes cantidades, m\u00e1is de 30-50 por d\u00eda segundo tipo, poden acosionar flatulencia e diarrea. O uso que se fai de azucres-alcohois en moitos alimentos pode facer que a cantidade total consumida dos mesmos rebase a cantidade tolerada polo organismo.\nO seu consumo est\u00e1 contraindicado nos nenos, especialmente se son menores de 3 anos. Os trastornos gastrointestinais que poden ocasionar en outras persoas, se son consumidos en exceso, non acostuman revestir gravidade.\n\u00c9 un azucre-alcohol, polialcohol, ou poliol, de tipo monosac\u00e1rido hidroxenado. \nAchega menos enerx\u00eda que o azucre, non afecta \u00f3s niveis de azucre en sangue e non provoca carie.\nO sorbitol \u00e9 un poliol natural, pero tam\u00e9n se fabrica industrialmente por transformaci\u00f3n de azucre. Empr\u00e9gase en produtos baixos en calor\u00edas (caramelos, gominolas, gomas de mascar etc.) e alimentos para diab\u00e9ticos. \u00c9 o edulcorante que conte\u00f1en habitualmente as gomas de mascar \"sen azucre\".\nSe se toma unha dose alta (m\u00e1is de 50 gramos de sorbitol d\u00eda), pode causar diarrea. Por este motivo, conv\u00e9n limitar a s\u00faa inxesti\u00f3n diaria. Os poliois est\u00e1n desaconsellados en nenos xa que o seu menor tama\u00f1o corporal fainos m\u00e1is vulnerables \u00e1 deshidrataci\u00f3n causada pola diarrea. \nNon deben tomarse m\u00e1is de 5 gomas de mascar \u00f3 d\u00eda.\n\u00c9 un azucre-alcohol, polialcohol, ou poliol, de tipo monosac\u00e1rido hidroxenado. \nPoliol de poder edulcorante igual \u00f3 da sacarosa, moi utilizado na industria das gomas de mascar e outras lambetadas. Ten un efecto de arrefriamento do padal polo que os produtos que o conte\u00f1en resultan refrescantes.\n\u00c9 un azucre-alcohol, polialcohol, ou poliol de tipo monosac\u00e1rido hidroxenado. Pode obterse por hidroxenaci\u00f3n do azucre manosa.\n\u00c9 un azucre-alcohol, polialcohol, ou poliol, de tipo disac\u00e1rido hidroxenado. Empr\u00e9gase en gomas de mascar, alimentos para diab\u00e9ticos e alimentos diet\u00e9ticos.\nSubstituto do volume de azucre pero non do seu sabor doce, polo que a\u00ednda que substit\u00fae o azucre, en sentido estrito non \u00e9 un edulcorante. Utilizado como substituto do azucre en varias aplicaci\u00f3ns alimentarias como xeados, galletas, iogures, pastelar\u00eda etc.\nEst\u00e1 feito a partir do azucre e empr\u00e9gase nunha gran variedade de alimentos e f\u00e1rmacos. Ten o mesmo gusto, textura e aparencia que o azucre e proporciona a metade de calor\u00edas. Non produce carie dental.\nReciben esta denominaci\u00f3n unha serie de azucres da familia dos froito-oligosac\u00e1ridos.\nObt\u00e9\u00f1ense transferindo unha ou varias mol\u00e9culas de frutosa a unha mol\u00e9cula de sacarosa-frutosa.\n\u00c9 un dos edulcorantes m\u00e1is poderosos. \n\u00c9 unha prote\u00edna extra\u00edda do katemfe, un arbusto de \u00c1frica Occidental, que o organismo metaboliza como as demais prote\u00ednas da dieta.\nEste edulcorante non \u00e9 metabolizado polo organismo elimin\u00e1ndose pola ouri\u00f1a na s\u00faa totalidade. Adoza 200 veces m\u00e1is que o azucre.\nA Inxesta Diaria Admisible (I.D.A.) de Acesulfamo \u00e9 de 9.0\u00a0mg/kg\nElaborado a partir da \"Laranxa amarga\" (\"Citrus aurantium\").\nO alitamo \u00e9 un dip\u00e9ptido. O seu poder edulcorante \u00e9 de 2.000. \nNon est\u00e1 autorizado na Uni\u00f3n Europea nin nos Estados Unidos .\n\u00c9 unha prote\u00edna extra\u00edda do froito \u201cbaga de Nixeria\u201d. O seu poder edulcorante \u00e9 de 2.000, aproximadamente. O seu sabor doce prol\u00f3ngase na boca at\u00e9 case media hora despois do seu consumo.\n\u00c9 unha glucoproteina extra\u00edda do froito \"Syncepalurn dulcificum\".\n\u00c9 un gluc\u00f3sido das follas da \"Stevia rebaudiana\". O seu poder edulcorante est\u00e1 comprendido entre 120 e 240.\nEdulcorante de sabor prezado. Pode ocasionar trastornos de diversa \u00edndole polo que pode ser perigoso."}
{"id": "38441", "revid": "529", "url": "https://gl.wikipedia.org/wiki?curid=38441", "title": "Edulcorante", "text": ""}
{"id": "38445", "revid": "89787", "url": "https://gl.wikipedia.org/wiki?curid=38445", "title": "Pablo Egerique", "text": "Pablo Egerique Mart\u00ednez, nado en Valencia de Don Juan o 5 de xu\u00f1o de 1936, \u00e9 un avogado e pol\u00edtico galego de orixe leonesa.\nTraxectoria.\nNaceu na localidade leonesa de Valencia de Don Juan, onde o seu pai exerc\u00eda como notario. A s\u00faa nai era de Pontedeume. Ata 1958 viviu en seis lugares diferentes: O Carballi\u00f1o, Yecla, Viveiro, Vilagarc\u00eda de Arousa e Pontevedra.\nAvogado en Vigo desde, aproximadamente, 1964, foi tam\u00e9n executivo de Povisa (1975-1982). Fundador da asociaci\u00f3n \"Colegio Rosal\u00eda de Castro\", foi presidente provincial de Pontevedra do Partido Liberal, deputado no Parlamento de Galicia (1985-1996) polo Partido Popular, delegado especial do Estado no Consorcio da Zona Franca de Vigo (1996-2004), presidente do PP de Vigo e presidente do Consello Econ\u00f3mico e Social de Galicia (2004-2008).\nVida persoal.\n\u00c9 pai de Teresa (pol\u00edtica), Ana (avogada), Pablo (avogado) e Jos\u00e9 Egerique Mosquera (xestor de banca)."}
{"id": "38448", "revid": "5863", "url": "https://gl.wikipedia.org/wiki?curid=38448", "title": "Leis da termodin\u00e1mica", "text": "As leis da termodin\u00e1mica describen, en principio, os particulares do transporte de calor e traballo en procesos termodin\u00e1micos. Por\u00e9n, desde a s\u00faa concepci\u00f3n, estas leis f\u00edsicas torn\u00e1ronse nas m\u00e1is importantes de toda a F\u00edsica e outras p\u00f3las da ciencia relacionadas coa termodin\u00e1mica. Vense con frecuencia asociadas con conceptos moi afastados do que recollen os seus enunciados.\nO primeiro principio en ser establecido foi a Segunda Lei da Termodin\u00e1mica, tal e como a formulou Sadi Carnot en 1824. En 1860 xa se estableceran dous \"principios\" da termodin\u00e1mica cos traballos de Rudolf Clausius e William Thomson. Conforme pasaba o tempo, estes principios torn\u00e1ronse en \"leis\". En 1873, por exemplo, Willard Gibbs xa afirmaba que exist\u00edan d\u00faas leis absolutas da termodin\u00e1mica no seu \"M\u00e9todos gr\u00e1ficos na Termodin\u00e1mica de flu\u00eddos\". Na actualidade en\u00fancianse un total de catro leis. Nos \u00faltimos 80 anos, alg\u00fans autores te\u00f1en suxerido leis adicionais, ningunha das cales foi aceptada unanimemente."}
{"id": "38449", "revid": "884", "url": "https://gl.wikipedia.org/wiki?curid=38449", "title": "Equil\u00edbrio termodin\u00e1mico", "text": ""}
{"id": "38450", "revid": "98629", "url": "https://gl.wikipedia.org/wiki?curid=38450", "title": "Led Zeppelin II", "text": "Led Zeppelin II, tam\u00e9n co\u00f1ecido co nome de The Brown Bomber, \u00e9 o segundo disco da banda de rock inglesa Led Zeppelin lanzado \u00f3 mercado o 22 de outubro de 1969. Neste segundo disco a grupo perfecciona m\u00e1is as ideas xa amosadas no seu primeiro disco creando un disco con a\u00ednda m\u00e1is acollida e \u00e9 o que os consagra no mundo musical.\nCircunstancias.\nGravado durante as s\u00faas fren\u00e9ticas xiras europea e americana, entre os meses de xaneiro e agosto, en diferentes estudios de Gran Breta\u00f1a e Estados Unidos. Considerase un exemplo de Hard Rock, onde fan unha evoluci\u00f3n do blues creando riffs, como os de \"Whole Lotta Love\" ou \"The Lemon Song\", e coros vocais que converteranse en referentes deste x\u00e9nero, inspirando posteriormente a outros grupos como Deep Purple. Alg\u00fans ven neste disco incluso a orixe do Heavy Metal. Estas composici\u00f3s est\u00e1n perfectamente mesturadas con outras cun estilo m\u00e1is blues ou folk.\nA portada do disco \u00e9 unha foto da Divisi\u00f3n Jasta da forza a\u00e9rea alem\u00e1 durante a primeira guerra mundial na que as caras dos seus integrantes foron cambiadas polas dos integrantes do grupo e detr\u00e1s aparece a silueta branca dun zeppelin sobre un fondo marr\u00f3n, de a\u00ed o nome de The Brown Bomber\nO disco tivo mellor acollida no mercado discogr\u00e1fico que o seu primeiro disco, chegando \u00f3 n\u00famero 1 das listas de Inglaterra e dos Estados Unidos, quitando o primeiro posto neste pa\u00eds o disco dos Beatles, Abbey Road."}
{"id": "38451", "revid": "854", "url": "https://gl.wikipedia.org/wiki?curid=38451", "title": "Led Zeppel\u00edn II", "text": ""}
{"id": "38453", "revid": "865", "url": "https://gl.wikipedia.org/wiki?curid=38453", "title": "Mad Season", "text": "Mad Season foi un supergrupo de rock alternativo que xurdiu como un proxecto paralelo levado a cabo por algunhas figuras importantes da escena grunge de Seattle en 1994. Inicialmente, estivo formada polo guitarrista Mike McCready de Pearl Jam, o vocalista Layne Staley de Alice in Chains, o bater\u00eda Martin Barret de Screaming Trees e o baixista John Baker Saunders.\nMad Season publicou un \u00fanico \u00e1lbum, \"Above\" (1995), e \u00e9 co\u00f1ecida polo seu sinxelo \"River of Deceit\". A banda pasou a estar en hiato semi-permanente en 1996 debido a conflitos de calendario dos membros e aos problemas coas drogas de Layne Staley. A finais dos 90 intentou resucitarse o grupo sen Staley, pero finalmente disolver\u00edase tras a morte do baixista John Baker Saunders en 1999. Layne Staley morrer\u00eda tres anos m\u00e1is tarde dunha sobredose."}
{"id": "38454", "revid": "98629", "url": "https://gl.wikipedia.org/wiki?curid=38454", "title": "Manic Street Preachers", "text": "Manic Street Preachers \u00e9 unha banda galesa de rock fundada en Blackwood en 1989 por James Dean Bradfield (voz e guitarra), Nicky Wire (baixo), Sean Moore (bater\u00eda) e Richey James Edwards (guitarra). Edwards desapareceu o d\u00eda 1 de febreiro de 1995 e no ano 2008 foi declarado oficialmente morto.\nBiograf\u00eda.\nOrixes.\nA historia da banda comezou antes da s\u00faa formaci\u00f3n oficial en 1989 xa que os catro membros eran amigos dende hab\u00eda tempo e adoitaban xogar ao f\u00fatbol xuntos. James chegou a ser un bo xogador, incluso chegou a xogar na selecci\u00f3n xuvenil do Pa\u00eds de Gales, e estivo a piques de facer unha proba no Arsenal, pero unha lesi\u00f3n rematou coa s\u00faa carreira deportiva.\nA idea de formar unha banda xurdiu nun principio en 1986, cando foron as conmemoraci\u00f3ns dos 10 anos dos Sex Pistols, pero tardaron tres anos en levar a idea adiante. Nicky Wire e Richey estudaron na mesma universidade, e despois de se graduar Nicky formou unha banda con Sean Moore, James Dean Bradfield e un guitarrista co\u00f1ecido como Flicker. A banda inicialmente cham\u00e1base Betty Blue e Richey non formaba parte dela, a pesar de que convivise con eles e mesmo dese\u00f1ase a portada do primeiro sinxelo, \"Suicide Alley\", que foi pagado pola propia banda.\nInicios da banda.\nPouco antes de ser lanzado o sinxelo, o grupo cambiou ao nome Manic Street Preachers. A portada estaba inspirada no primeiro \u00e1lbum de The Clash, o que confirmaba as influencias e a sonoridade do grupo naquel momento, unha mestura de punk e hard rock.\nNick Wire, outro amigo de varios anos, entrou na banda no lugar de Flicker na mesma \u00e9poca na que Richey James se converteu no segundo guitarrista. Estaba completa a formaci\u00f3n considerada orixinal da banda. Corr\u00eda o ano 1989.\nO segundo lanzamento do grupo foi un EP de catro canci\u00f3ns, titulado \"New Art Riot\", lanzado en 1990 e novamente financiado polo propio grupo. O \u00e1lbum ti\u00f1a unha evidente influencia punk e letras de forte contido pol\u00edtico e de cr\u00edtica social. O EP obtivo unha gran repercusi\u00f3n nos medios, a pesar de que os comentarios fosen particularmente negativos. Eran incontables as comparaci\u00f3ns dos Manic Street Preachers con Sham 69, outra banda da \u00e9poca.\nPero Manic Street Preachers xa chamara a atenci\u00f3n do p\u00fablico, a banda ti\u00f1a a reputaci\u00f3n de ser un verdadeiro grupo socialista punk retro, usaban e vend\u00edan camisetas con esl\u00f3ganes socialistas de Karl Marx entre outros e usaban maquillaxe no escenario. A parte visual da banda era un espect\u00e1culo \u00e1 parte. Nesa \u00e9poca eles estableceron os seus obxectivos, nada modestos: lanzar un \u00e1lbum de estrea dobre que vendese 16 mill\u00f3ns de copias e despois rematar coa banda. As\u00ed non existir\u00eda a posibilidade de \"venderse\" co \u00e9xito. Xunto a ese discurso eles tam\u00e9n pretend\u00edan mudar radicalmente a sonoridade do grupo, a punto de se tornar irreco\u00f1ecible.\nA discogr\u00e1fica Heavenly Records asinou coa banda e lanzou o sinxelo \"Motown Junk\", un dos temas cl\u00e1sicos de Manic Street Preachers. De seguido editaron un novo sinxelo, \"You Love Us\", outra grande canci\u00f3n da banda, que foi feita en resposta \u00e1 prensa que se negaba a tomar \u00e1 banda en serio. \"You Love Us\" chegou ao n\u00famero 62 na lista brit\u00e1nica, o que impulsou a carreira da banda.\nDespois do \u00e9xito do sinxelo seguiu unha xira por todo o Reino Unido. A xira estivo chea de incidentes con borracheiras e enfrontamentos coa seguridade.\nEn maio de 1991 a Sony/Columbia asinou coa banda e o sinxelo \"Stay Beautiful\" foi lanzado un mes despois. Alcanzou o n\u00famero 40 na lista, mostrando que a popularidade do grupo estaba aumentando. A partir de a\u00ed as cousas melloraron e un relanzamento de \"You Love Us\" foi o primeiro sinxelo de Manic Street Preachers en entrar no top 20 brit\u00e1nico en xaneiro de 1992, alcanzando o n\u00famero 16. Os dous seguintes sinxelos, \"Slash n' Burn\" e \"Motorcycle Emptiness\" tam\u00e9n entraron no top 20 e a banda conseguiu o seu primeiro sinxelo \"top 10\" con \"Theme from M*A*S*H (Suicide is Painless)\" en setembro daquel ano.\n\"Generation Terrorists\".\nAntes, en febreiro de 1992 foi lanzado o primeiro disco do grupo, o prometido \u00e1lbum dobre \"Generation Terrorists\" (foi un LP dobre e un s\u00f3 CD). A portada do disco estaba baseada nunha tatuaxe de Richey.\nA versi\u00f3n americana do disco foi modificada radicalmente pola discogr\u00e1fica, f\u00edxose isto para facelo m\u00e1is \"amigable\" para as radios e para encadralo na grungemania que reinaba na \u00e9poca. Ese feito irritou por aos integrantes da banda, que tampouco estaban contentos con como se organizou a xira polos Estados Unidos e coa duraci\u00f3n da mesma. Despois destes concertos, a banda comezou outra xira no Reino Unido e Irlanda, tam\u00e9n chea de incidentes.\nA banda non se separou despois do primeiro disco tal como prometera e seguiu adiante. De calquera xeito, \"Generation Terrorists\" non vendeu os 16 mill\u00f3ns de copias que eles dic\u00edan, chegando apenas \u00e1s 300.000.\nO \u00faltimo sinxelo de \"Generation Terrorists\" foi \"Little Baby Nothing\", que conti\u00f1a un curioso dueto con Traci Lords, ex-atriz porno estadounidense.\n\"Gold Against the Soul\".\nEn xu\u00f1o de 1993, cinco meses despois do lanzamento do \u00faltimo sinxelo do seu primeiro \u00e1lbum, foi lanzado \"From Dispair to Where\", rapidamente seguido polo segundo \u00e1lbum da banda, \"Gold Against The Soul\", que ti\u00f1a unha sonoridade m\u00e1is pop e menos cru que \"Generation Terrorists\". No mes de xullo realizaron unha boa cantidade de concertos que coincidiron co lanzamento do segundo sinxelo, \"La Tristesse Durera (Scream To A Sigh)\", que non chegou a entrar no top 20 brit\u00e1nico. A fianis do ano 1993 Manic Street Preacher participou como abreconcertos na xira de Bon Jovi e lanzou un novo sinxelo, \"Roses in the Hospital\".\nEn xaneiro de 1994 apareceu o derradeiro sinxelo de \"Gold Against the Soul\", \"Life Becoming a Landslide\", mentres a banda continuaba de xira. En maio a banda editou \"Faster\" como anticipo do seu novo traballo, pero os medios estaban m\u00e1is interesados nos problemas persoais de Richey. No mes de agosto foi internado nun hospital psiqui\u00e1trico e a banda actuou nalg\u00fans festivais como tr\u00edo para pagarlle o tratamento.\nO d\u00eda 30 de agosto, con Richey a\u00ednda internado, foi lanzado \"The Holy Bible\". A cr\u00edtica aclamouno, pero as s\u00faas vendas foron moi baixas. O \u00e1lbum marcaba outro cambio musical e est\u00e9tico da banda, que vest\u00eda con uniformes do ex\u00e9rcito. Musicalmente foi virando cara a un son post-punk lo-fi. Para promocionar o disco, a banda apareceu no programa \"Top of the Pops\", interpretando o seu primeiro sinxelo, \"Faster\", o cal acadar\u00eda o n\u00famero 16 nas listas. A actuaci\u00f3n foi moi controvertida na \u00e9poca, ao aparecer a banda cos uniformes do ex\u00e9rcito, con Bradfield levando un pasamonta\u00f1as como se fose un terrorista.\nPouco despois, o 1 de febreiro de 1995, Edwards desapareceu do hotel Embassy de Londres. O seu coche apareceu o d\u00eda 17 nunha estaci\u00f3n de servizo preto da ponte de Severn, que era famoso por ser un lugar que a xente usaba para suicidarse. Un aparcacoches dixo que estivera al\u00ed durante tres d\u00edas, e a polic\u00eda revelou que vivira dentro do coche durante uns d\u00edas. Edwards non ser\u00eda visto nunca m\u00e1is, a pesar de que a banda mantivo a s\u00faa porcentaxe dos royalties para o seu regreso. O 28 de novembro do ano 2008 a s\u00faa familia declarouno supostamente morto. Manic Street Preachers tivo un par\u00f3n de seis meses e incluso consideraron disolver o grupo, pero coa aprobaci\u00f3n da familia de Edwards o resto dos membros continuaron.\nDe \"Everything Must Go\" a \"Know Your Enemy\".\nO primeiro \u00e1lbum sen Edwards, \"Everything Must Go\", ten cinco canci\u00f3ns escritas ou co-escritas por Edwards, e foi editado con moi boas cr\u00edticas. A meirande parte das letras foron escritas por Wire, inclu\u00eddas as de \"A Design for Life\", que acadou o posto n\u00famero 2 nas listas. O disco foi nomeado para o premio Mercury de 1996 ao mellor \u00e1lbum, e a banda ga\u00f1ou dous premios BRIT, \u00e1 mellor banda brit\u00e1nica e mellor \u00e1lbum brit\u00e1nico, ademais os seus sinxelos \"Australia\", \"Everything Must Go\" e \"Kevin Carter\" foron un \u00e9xito.\n\"This Is My Truth Tell Me Yours\", editado en 1998, tivo o mesmo \u00e9xito que o seu predecesor na meirande parte do mundo, e deulles \u00e1 banda o seu primeiro sinxelo n\u00famero 1, \"If You Tolerate This Your Children Will Be Next\". Fala sobre a guerra civil espa\u00f1ola e est\u00e1 inspirado a partes iguas polo relato de George Orwell \"Homage to Catalonia\" e pola canci\u00f3n de The Clash \"Spanish Bombs\". O disco tam\u00e9n incl\u00fae os exitosos temas \"You Stole the Sun from My Heart\", \"Tsunami\" e \"The Everlasting\". Novamente os Manics ga\u00f1aron o BRIT \u00e1 mellor banda brit\u00e1nica na edici\u00f3n de 1999.\nO 31 de decembro de 1999 tocaron no \"Leaving the 20th Century concert\", celebrado no Millennium Stadium de Cardiff; o primeiro \u00e9 m\u00e1is garnde concerto celebrado al\u00ed, con 80.000 asistentes.\nNo ano 2000 a banda editou o sinxelo en edici\u00f3n limitada \"The Masses Against the Classes\". A pesar de ter pouca promoci\u00f3n, o sinxelo acadou a primeira posici\u00f3n na lista brit\u00e1nica. O sinxelo sa\u00edu de cat\u00e1logo o mesmo d\u00eda do seu lanzamento, pero a\u00ednda as\u00ed pasou sete semanas nas listas.\nEn 2001 converteuse na primeira banda popular de rock occidental en tocar en Cuba, e os seus membros reun\u00edronse co presidente Fidel Castro. O concerto e a viaxe foron documentados e publicados en DVD baixo o t\u00edtulo \"Louder than War\".\nNese concerto revelaron varias canci\u00f3ns do seu sexto \u00e1lbum, \"Know Your Enemy\". O tema \"Ocean Spray\" foi composto por James e fala da loita da s\u00faa nai contra o cancro. Os primeiros sinxelos do dico, \"So Why So Sad\" e \"Found That Soul\", foron publicados o mesmo d\u00eda. \"Let Robeson Sing\" tam\u00e9n foi editado como sinxelo.\nO \u00e1lbum de grandes \u00e9xitos e remesturas \"Forever Delayed\" foi lanzado no ano 2002 e cont\u00e9n d\u00faas novas cani\u00f3ns, \"Door to the River\" e o sinxelo \"There by the Grace of God\". Un disco de caras-b, rarezas e versi\u00f3ns publicouse un ano despois co t\u00edtulo \"Lipstick Traces\", e cont\u00e9n a derradeira canci\u00f3n na que traballou Edwards.\nDe \"Lifeblood\" a \"Journal for Plague Lovers\".\nO s\u00e9timo \u00e1lbum de estudio, \"Lifeblood\", foi publicado o 1 de novembro do 2004 e acadou o n\u00famero 13 na lista brit\u00e1nica de \u00e1lbums. As cr\u00edticas ao disco foron variadas. Tony Visconti axudou \u00e1 banda a producir tres temas do traballo, que foi seguido dunha xira en grandes estadios polo Reino Unido en decembro dese ano. Un edici\u00f3n polo d\u00e9cimo aniversario de \"The Holy Bible\" foi publicada o d\u00eda 6 de decembro, inclu\u00edndo unha versi\u00f3n dixitalmente remasterizada do \u00e1lbum orixinal, unha mestura estadounidense pouco com\u00fan e un DVD con actuaci\u00f3ns ao vivo e material extra."}
{"id": "38455", "revid": "865", "url": "https://gl.wikipedia.org/wiki?curid=38455", "title": "Temple of the Dog", "text": "Temple of the Dog \u00e9 unha banda de rock creada por alg\u00fans amigos en homenaxe ao cantante Andrew Wood. Andrew foi o vocalista de Mother Love Bone, unha das bandas pioneiras do grunge, e morreu en marzo de 1990, v\u00edtima dunha sobredose de hero\u00edna.\nFormaron parte deste proxecto dous integrantes de Soundgarden, o vocalista Chris Cornell (que fora compa\u00f1eiro de piso de Wood) e o bater\u00eda Matt Cameron; dous membros de Mother Love Bone, o guitarrista Stone Gossard e o baixista Jeff Ament; e dous a\u00ednda desco\u00f1ecidos amigos de Gossard, o vocalista Eddie Vedder e o guitarrista Mike McCready.\nA banda editou un \u00fanico \u00e1lbum, o auto-titulado \"Temple of the Dog\", en abril de 1991 a trav\u00e9s do selo A&amp;M Records. A\u00ednda que foi eloxiado polos cr\u00edticos musicais no momento do seu lanzamento, o \u00e1lbum non foi reco\u00f1ecido ata o ano 1992, cando Vedder, Ament, Gossard e McCready se fixeron co\u00f1ecidos mundialmente con Pearl Jam.\nNo ano 2016 a banda sa\u00edu de xira para celebrar o 25 anversario da pubicaci\u00f3n do seu \u00fanico traballo."}
{"id": "38464", "revid": "89787", "url": "https://gl.wikipedia.org/wiki?curid=38464", "title": "Sociedade Xeral de Autores e Editores", "text": "A Sociedade Xeral de Autores e Editores ou \"SXAE\" (\"Sociedad General de Autores y Editores\" ou \"SGAE\" en castel\u00e1n), m\u00e1is co\u00f1ecida como SGAE, \u00e9 unha entidade espa\u00f1ola de xesti\u00f3n colectiva dedicada \u00e1 defensa dos dereitos de autor dos seus socios, entre os que se atopan toda clase de artistas e empresarios do negocio da cultura. Segundo os seus estatutos, \u00e9 unha organizaci\u00f3n sen \u00e1nimo de lucro que xestiona o cobro e a distribuci\u00f3n dos dereitos de autor dos autores e \u00e1 vez preocupase polos intereses dos editores. Foi presidente Ant\u00f3n Reixa dende o 8 de maio de 2012 ata o 16 de xullo de 2013.\nA SXAE ten m\u00e1is de 100 anos de historia e as s\u00faas contas son auditadas, reciprocamente, por outras entidades de xesti\u00f3n de todo o mundo con quen ten subscritos convenios.\nOrixes.\nA finais do s\u00e9culo XIX, en Espa\u00f1a, o negocio musical estaba formado por tres grupos: Os teatros e salas nos que se interpretaban as obras, os autores das mesmas e os intermediarios entre ambos. Os intermediarios abusaban frecuentemente da s\u00faa posici\u00f3n dominante mediante contratos de exclusividade coas salas e ataban aos autores con adiantos a conta de obras futuras. Fronte a esta situaci\u00f3n, os escritores Sinesio Delgado, Carlos Arniches, os irm\u00e1ns \u00c1lvarez Quintero, o libretista Federico Romero Sar\u00e1chaga e o compositor Ruperto Chap\u00ed, entre outros, crearon o 16 de xu\u00f1o de 1899 a Sociedade de Autores. Anos m\u00e1is tarde, en 1941, converterase na Sociedade Xeral de Autores de Espa\u00f1a que pasa a xestionar en exclusiva todos os dereitos de autor sobre artes esc\u00e9nicas. En 1995 ref\u00fandase a SGAE como a actual Sociedade Xeral de Autores e Editores. Deste xeito d\u00e1se acollida, dentro da sociedade, aos editores.\nLoita antipirater\u00eda.\nA SGAE encabeza a loita contra a denominada \"pirater\u00eda musical\" en Espa\u00f1a, especialmente contra o chamado \"top manta\"; tam\u00e9n contra as redes P2P. Organiza campa\u00f1as para concienciar \u00e1 sociedade, e reclama unha baixada dos impostos que gravan os discos, do 16% ao 4% de IVE.\nUnha parte dos consumidores considera que, con independencia de que a SGAE intente asociar o \"top manta\" co intercambio de ficheiros en internet, os pos\u00edbeis problemas que poida orixinar este \u00faltimo fen\u00f3meno de masas non derivan do car\u00e1cter criminal do usuario medio de internet, sen\u00f3n da falta de adaptaci\u00f3n das empresas e da lexislaci\u00f3n de propiedade intelectual fronte ao novo paradigma tecnol\u00f3xico, onde o custo marxinal da distribuci\u00f3n de informaci\u00f3n tende a cero.\nPol\u00e9micas.\nA funci\u00f3n m\u00e1is pol\u00e9mica da SGAE \u00e9 o cobro dun canon pola copia \"para uso privado do copista\" dunha obra musical ou audiovisual xa divulgada, cuxa recadaci\u00f3n rep\u00e1rtese entre os asociados. Este canon foi fortemente contestado por quen pensan que atenta contra a presunci\u00f3n de inocencia dando lugar a distintas campa\u00f1as, sobre todo en internet.\nAlg\u00fans consideran que, como a SGAE xestiona todos os dereitos de autor e os reparte segundo os seus propios criterios, isto redunda en prexu\u00edzo dos autores non pertencentes \u00e1 SGAE. Nalg\u00fans casos a SGAE reclamou unha parte dos ingresos en concepto de \"dereitos de autor\", en casos en que os espect\u00e1culos non os vulneran e os dereitos non eran propiedade dos afiliados \u00e1 SGAE.\nEn xu\u00f1o de 2004, en colaboraci\u00f3n con Vale Music, a SGAE puxo \u00e1 venda un disco composto por 14 canci\u00f3ns de grupos noveis chamado \"No a la Pirater\u00eda\". Creouse unha gran pol\u00e9mica ao redor deste disco debido a que na s\u00faa contraportada hab\u00eda unha mensaxe en contra da pirater\u00eda e o \"top manta\", o cal posu\u00eda un claro car\u00e1cter xen\u00f3fobo. Debido a presi\u00f3ns e denuncias de varias ONG (como SOS Racismo) e asociaci\u00f3ns de consumidores (como FACUA, a Federaci\u00f3n de Consumidores en Acci\u00f3n), a SGAE intentou retirar o disco do mercado e desvencellarse do mesmo, mentres que Vale Music reco\u00f1eceu que os contidos que aparec\u00edan na contraportada eran \"pouco adecuados\".\nMostra da impopularidade da SGAE \u00e9 que foi obxecto de d\u00faas \"Google bomb\", coa palabra \"\"Ladrones\" e coa expresi\u00f3n \"Siempre Ganamos Algunos Euros\"\". Teddy Bautista acusou de \"fascismo\" a Google por este feito.\nA SGAE demandou a varios sitios webs na defensa da s\u00faa honra, o que provocou certas campa\u00f1as internautas en contra da s\u00faa entidade. A Asociaci\u00f3n de Internautas foi condenada a pagar unha indemnizaci\u00f3n de 36000 euros por aloxar o sitio web \"putasgae\". O respons\u00e1bel da Frikipedia foi tam\u00e9n denunciado en 2006 por insultos nunha definici\u00f3n sat\u00edrica que o sitio (a Frikipedia) ti\u00f1a sobre a SGAE. Segundo Pedro Farr\u00e9, un dos respons\u00e1beis da SGAE, esta iniciativa non foi un feito illado sen\u00f3n que se denunciar\u00eda a toda web que albergue contido difamatorio contra a organizaci\u00f3n, fora inclu\u00eddo ou non polo respons\u00e1bel da p\u00e1xina ou portal en cuesti\u00f3n.\nEn xaneiro de 2006, a organizaci\u00f3n decidiu devolver os 518 euros que fixo pagar, tras unha denuncia, \u00e1 compa\u00f1\u00eda de teatro \"Taller Cultural\" de Fuentepelayo (Segovia), unha organizaci\u00f3n sen \u00e1nimo de lucro que est\u00e1 formada na s\u00faa maior parte por nenos discapacitados. A\u00ednda que dende a SGAE asegurouse que o proceso foi froito dun \"erro\", alg\u00fans cren que a marcha atr\u00e1s foi debida \u00e1 campa\u00f1a de denuncia que se levantou nos meses previos en diversos blogs e portais de internet. A SGAE declarou nalgunha ocasi\u00f3n que non est\u00e1 capacitada para renunciar a percibir os correspondentes dereitos de autor, por exemplo, nun concerto solidario, xa que implicar\u00eda unha deixaci\u00f3n das s\u00faas funci\u00f3ns.\nO 8 de febreiro do mesmo ano, a Uni\u00f3n Europea expedientou \u00e1 SGAE por vulnerar \u00e1s leis anti-monopolio na venda de licenzas para descargar m\u00fasica en internet.\nEn outubro de 2010 o Tribunal de Xustiza da CE pronunciouse contra o canon dixital cobrado de xeito indiscriminado que grava os CD, DVD, MP3 e outros equipos dixitais de reproduci\u00f3n e gravaci\u00f3n inclu\u00eddos tel\u00e9fonos m\u00f3biles, a\u00ednda que admitiu que p\u00f3dese cobrar canon dixital a usuarios particulares. O canon dixital quedou en suspensi\u00f3n e abreuse a porta para que as empresas poidan reclamar a devoluci\u00f3n dos cartos cobrados pola SGAE."}
{"id": "38465", "revid": "1131", "url": "https://gl.wikipedia.org/wiki?curid=38465", "title": "Restauraci\u00f3n", "text": "O termo Restauraci\u00f3n pode referirse a:"}
{"id": "38466", "revid": "23204", "url": "https://gl.wikipedia.org/wiki?curid=38466", "title": "Primo de Rivera", "text": "O apelido Primo de Rivera pode referirse a:\nTam\u00e9n pode referirse a:"}
{"id": "38467", "revid": "98629", "url": "https://gl.wikipedia.org/wiki?curid=38467", "title": "Historia de Timor Leste", "text": "A historia de Timor Leste comeza coa chegada de pobos australoides e melanesios enmarcado no proceso de migraci\u00f3ns que aconteceron en Australasia.\nO primeiro dos pobos descritos polos antrop\u00f3logos \u00e9 un pobo de tipo Vedo-Australoide, que proced\u00eda do norte e o oeste entre o 40.000 e o 20.000 a.C. Unha segunda migraci\u00f3n de melanesios chegou cara o 3000 a.C. mentres os australoides retir\u00e1banse cara o interior monta\u00f1oso. M\u00e1is recentemente, contra o 2500 a.C. os protomalaios chegaron procedentes do sur da China e o norte de Indochina.\nTimor incorporouse nas rotas comerciais chinesas e indias no s\u00e9culo XIV como fornecedor de s\u00e1ndalo e escravos. No s\u00e9culo XVI o territorio divid\u00edase nunha serie de pequenos principados, o m\u00e1is importante era o de Wehale no centro de Timor que comprend\u00eda \u00f3s tetun, bunaq e kemak.\nColonizaci\u00f3n portuguesa.\nOs primeiros europeos en chegaren \u00e1 \u00e1rea foron os portugueses, concretamente preto da moderna Pante Macassar. En 1556 un grupo de freires dominicos establec\u00e9ronse na vila de Lifau. O territorio converteuse oficialmente nunha colonia portuguesa no ano 1702 cando Lisboa enviou o primeiro gobernador a Lifau, a capital. O territorio foi usado principalmente como lugar onde enviar a criminais e prisioneiros pol\u00edticos. A vida da poboaci\u00f3n nativa f\u00f3ra da capital non sufriu mudanzas.\nA capital trasladouse a Dili no ano 1767 debido \u00f3s ataques dos holandeses, que colonizaran o resto da illa e os arquip\u00e9lagos do arredor que conformaron as Indias Orientais Holandesas. A fronteira entre os portugueses e os holandeses estableceuse en 1859 polo Tratado de Lisboa, modificada definitivamente en 1916 e permanece como a fronteira internacional entre os estados modernos de Timor Leste e Indonesia.\nA pesar da neutralidade de Portugal durante a segunda guerra mundial o Timor portugu\u00e9s foi ocupado por forzas australianas e holandesas en decembro de 1941 para evitar unha ocupaci\u00f3n xaponesa, que se produciu en febreiro de 1942 e que contou coa oposici\u00f3n dunha forza guerrilleira formada por 400 militares australianos e holandeses e un importante n\u00famero de nativos timoreses, que polo xeral deron pouca cobertura \u00e1s forzas de ocupaci\u00f3n, o que ocasionou a queima de vilas e colleitas polos xaponeses, calc\u00falase entre 40.000 e 70.000 os timoreses mortos durante a ocupaci\u00f3n xaponesa.\nDespois da guerra o Timor portugu\u00e9s volveu \u00e1 soberan\u00eda portuguesa, declarada provincia ultramarina en 1955 exercendo o goberno local o Gobernador e un Consello Lexislativo xunto os xefes locais ou liurai, o estado portugu\u00e9s realizou escasos investimentos en educaci\u00f3n, sanidade ou infraestruturas e tan s\u00f3 unha pequena minor\u00eda de timoreses recibiu educaci\u00f3n. Durante este tempo o goberno indonesio, f\u00f3ra dalg\u00fan discurso ret\u00f3rico, non amosou interese polo territorio.\nCoa ca\u00edda do r\u00e9xime salazarista en Portugal en 1974 o novo goberno iniciou un proceso de descolonizaci\u00f3n e enviou un gobernador para preparar o territorio para a independencia, reco\u00f1ec\u00e9ronse os partidos pol\u00edticos para a preparaci\u00f3n das elecci\u00f3ns municipais en 1975 e unhas previstas elecci\u00f3ns \u00e1 Asemblea Constitu\u00ednte en 1976.\nOcupaci\u00f3n indonesia.\nTras unha breve guerra civil declarada en agosto de 1975 e a declaraci\u00f3n unilateral de independencia polo Fretilin o 28 de novembro que non foi reco\u00f1ecida internacionalmente. Aproveitando a conxuntura o 7 de decembro o ex\u00e9rcito indonesio invad\u00eda o territorio e o integrou \u00f3 seu territorio o 17 de xullo de 1976 como a 27\u00aa provincia. O Frentilin organizou un movemento guerrilleiro para conseguir a independencia e o ex\u00e9rcito indonesio respondeu cunha forte represi\u00f3n, calc\u00falase o n\u00famero de asasinados en entre 100.000 e 200.000 sobre unha poboaci\u00f3n de 700.000.\nTras a ca\u00edda do presidente Suharto en 1998 e baixo a presi\u00f3n internacional o goberno indonesio convocou un referendo sobre a independencia en 1999 e unha ampla maior\u00eda votou pola independencia e tras el unha campa\u00f1a de violencia por parte de paramilitares proindonesios apoiados por militares provocou uns 2000 mortos e o desprazamento de dous terzos da poboaci\u00f3n. Tras un acordo co goberno indonesio a ONU enviou unha forza multinacional de paz que chegou a Timor Leste o 20 de setembro de 1999 e estableceuse unha administraci\u00f3n de transici\u00f3n a cargo da ONU que deb\u00eda levar \u00e1 independencia \u00e1 antiga colonia portuguesa.\nTimor Leste independente.\nO 20 de maio de 2002, tras a elecci\u00f3n dunha Asemblea Constitu\u00ednte, Timor Leste converteuse nun estado independente con Xanana Gusm\u00e3o como primeiro presidente e Mar\u00ed bim Amude Alkatiri como o seu primeiro presidente de goberno.\nEn abril de 2006 tras numerosas manifestaci\u00f3ns e protestas en Dili, 600 soldados desertores dispararon contra unha manifestaci\u00f3n matando cinco persoas , pouco despois enfront\u00e1banse nas r\u00faas soldados leais \u00f3 goberno e desertores e militantes do principal partido da oposici\u00f3n. O 21 de xu\u00f1o o presidente pediu a dimisi\u00f3n do primeiro ministro e tras obtela a situaci\u00f3n volveu \u00f3 rego."}
{"id": "38473", "revid": "27249", "url": "https://gl.wikipedia.org/wiki?curid=38473", "title": "Carta", "text": "Carta p\u00f3dese referir a:"}
{"id": "38474", "revid": "98629", "url": "https://gl.wikipedia.org/wiki?curid=38474", "title": "Led Zeppelin III", "text": "Led Zeppelin III \u00e9 un disco da banda de rock inglesa Led Zeppelin, publicado no 5 de outubro de 1970, pola discogr\u00e1fica Atlantic.\nNeste \u00e1lbum o grupo afonda m\u00e1is nos compo\u00f1entes folk do seu repertorio, sendo a maior\u00eda dos temas deste x\u00e9nero. Deixando o rock m\u00e1is duro, xa amosado no anterior disco, nun segundo plano, pero con pezas de gran calidade que acabar\u00edan sendo das m\u00e1is co\u00f1ecidas da banda, como pode ser \"Immigrant Song\". O disco provocou cr\u00edticas, unhas criticando que as canci\u00f3ns m\u00e1is duras eran simple e gratu\u00edto ru\u00eddo, mentres que o material ac\u00fastico foi tachado de imitaci\u00f3n de Crosby, Stills, Nash &amp; Young. A\u00ednda con todo conseguiu chegar \u00f3 m\u00e1is alto das lista inglesa e anericana.\nO disco xorde durante unhas vacaci\u00f3ns de Page e Plant cuns amigos despois das vertixinosas xiras. Foron ata unha cabana en Bron-y-Aur (Gales). As\u00ed foron influ\u00eddos pola atmosfera que respiraban naquel retiro, reflectido en declaraci\u00f3ns da banda en relaci\u00f3n co disco:\nPosteriormente gravaron os temas en Headley Grange, unha mansi\u00f3n en Hampshire (co estudio ambulante dos Rolling Stones) e os estudios Island en Londres."}
{"id": "38476", "revid": "22570", "url": "https://gl.wikipedia.org/wiki?curid=38476", "title": "Poder adquisitivo", "text": "En econom\u00eda o poder adquisitivo \u00e9 a cantidade de bens e servizos que pode adquirir un individuo co seu salario ou que se poden comprar por unidade de conta dunha determinada moeda.\nO \u00edndice de prezos \u00f3 consumo util\u00edzase para medir o poder adquisitivo xa que determina o valor real do di\u00f1eiro."}
{"id": "38478", "revid": "55340", "url": "https://gl.wikipedia.org/wiki?curid=38478", "title": "Manuel Eiroa", "text": "Manuel Eiroa Garc\u00eda, nado o 26 de agosto de 1935 na Veiga, \u00e9 un pol\u00edtico aragon\u00e9s.\nTraxectoria.\nNacido na zona de fala galega de Asturias, estudou dereito e entrou na vida pol\u00edtica no tardofranquismo, foi concelleiro de Zaragoza (1974-1983) e tenente de alcalde (1974-1979), membro do Partido Aragon\u00e9s Regionalista en 1983 foi elixido para Cortes aragonesas, designado senador (1987-1991), foi presidente da Deputaci\u00f3n Xeral de Arag\u00f3n (1991-1993)"}
{"id": "38480", "revid": "89787", "url": "https://gl.wikipedia.org/wiki?curid=38480", "title": "Izquierda Asturiana", "text": "Izquierda Asturiana (IAS) \u00e9 un partido que se define de esquerda republicana, socialista, verde e soberanista de Asturias.\nTraxectoria.\nFormado en 1992 por militantes de \"Unid\u00e1 Nacionalista Asturiana\" descontentos coa li\u00f1a pol\u00edtica que levaba a organizaci\u00f3n. \"Moced\u00e1 d'Izquierda Asturiana (MIAS)\" \u00e9 o nome das s\u00faa mocidades. Entre os obxectivos de \"IAS\" est\u00e1 a oficializaci\u00f3n do asturiano e tentar acordos con outros partidos da esquerda nacionalista asturiana. As\u00ed mesmo, os seus outros obxectivos pol\u00edticos son a autonom\u00eda fiscal; a creaci\u00f3n dun modelo de crecemento econ\u00f3mico propio e sustent\u00e1bel; e a sanidade e educaci\u00f3n p\u00fablicas.\nEn xu\u00f1o do 2012 faise p\u00fablica a \"Resoluci\u00f3n da Direcci\u00f3n Nacional\" de \"IAS\" aprobada meses antes, onde se fai unha valoraci\u00f3n da participaci\u00f3n de \"IAS\" na \"UNA\" dende a s\u00faa fundaci\u00f3n no 2008 e se d\u00e1 anuncio da recuperaci\u00f3n da s\u00faa soberan\u00eda pol\u00edtica. Compromisu por Asturies non participou da creaci\u00f3n da coalici\u00f3n formada por \"UNA\" e \"Bloque por Asturies\".\nIzquierda Asturiana conseguiu representaci\u00f3n na convocatoria do ano 2007 no concello de Pilo\u00f1a, obtendo un concelleiro, e convert\u00e9ndose na terceira forza pol\u00edtica do concello. Outros resultados son os acadados en Mieres, no 2007.\nNas elecci\u00f3ns municipais de maio do 2015 \"IAS\" asina un acordo con \"Izquierda Xunida\" \"(IX)\" nos concellos de Mieres e Morc\u00edn. Froito destes acordos Faustino Zapico convert\u00e9se en conselleiro no Concello de Mieres, onde xestiona as conseller\u00edas de Participaci\u00f3n Cidad\u00e1, de Educaci\u00f3n e de Pol\u00edtica Ling\u00fc\u00edstica, xunto \u00e1 coordinaci\u00f3n da \u00e1rea de Servizos \u00e1 Cidadan\u00eda (que axunta as conseller\u00edas de Infancia, de Mocidade, de Cultura, de Deportes, de Memoria Democr\u00e1tica, de Educaci\u00f3n, de Participaci\u00f3n Cidad\u00e1 e de Pol\u00edtica Ling\u00fc\u00edstica)."}
{"id": "38482", "revid": "56817", "url": "https://gl.wikipedia.org/wiki?curid=38482", "title": "Sweet 75", "text": "Sweet 75 foi unha banda de rock formada Krist Novoselic, ex-baixista de Nirvana e Yva Las Vegas, unha desco\u00f1ecida cantante de r\u00faa venezolana.\nA banda s\u00f3 produciu un \u00e1lbum, autotitulado \"Sweet 75\". O \u00e1lbum consiste de 14 temas e foi un fracaso comercial. Foi editado en 1997."}
{"id": "38486", "revid": "23204", "url": "https://gl.wikipedia.org/wiki?curid=38486", "title": "Sam Fogarino", "text": "Samuel Joseph Fogarino, nado en Filadelfia, Pensilvania o 9 de agosto de 1968, \u00e9 o bater\u00eda da banda de Nova York Interpol. Comezou a tocar a bater\u00eda aos 13 anos. Co\u00f1eceu ao guitarrista Daniel Kessler en 1997 cando estaba mercando un disco nunha tenda de roupa en Brooklyn. Con m\u00e1is de dez anos de experiencia, uniuse a Interpol no ano 2000 despois de que o bater\u00eda orixinal, Greg Drudy deixase a banda. Fogarino fixo o seu primeiro concerto co grupo o 20 de maio dese ano.\nA comezos do 2007, Fogarino xuntouse co excantante de Swervedriver Adam Franklin para crear unha banda chamada The Setting Suns. Dende aquela, o d\u00fao cambiou o seu nome para Magnetic Morning e lanzaron un EP de seis canci\u00f3ns de iTunes."}
{"id": "38487", "revid": "25871", "url": "https://gl.wikipedia.org/wiki?curid=38487", "title": "The Flaming Lips", "text": "The Flaming Lips \u00e9 unha banda de rock alternativo estadounidense formada en 1983 en Oklahoma City (Oklahoma). Actualmente est\u00e1 composta por Wayne Coyne (guitarra e voz), Michael Ivins (baixo), Steven Drozd (guitarra) e Kliph Scurlock (bater\u00eda).\nO grupo gravou varios \u00e1lbums e EPs co selo independente Restless Records nos 80 e principios dos 90. Tras fichar por Warner Brothers, a banda publicou o seu primeiro \u00e1lbum cun gran selo en 1992, \"Hit to Death in the Future Head\". Posteriormente editou \"The Soft Bulletin\" (1999), que foi o \u00e1lbum do ano para a revista \"NME\", e despois \"Yoshimi Battles the Pink Robots\" (2002). En febreiro de 2007 o grupo foi nomeado a o BRIT Award ao Mellor artista internacional. The Flamming Lips ga\u00f1ou tres Grammy, inclu\u00eddos dous \u00e1 mellor actuaci\u00f3n internacional de rock instrumental. A revista \"Q magazine\" introduciu ao grupo na s\u00faa lista das \"50 bandas que ver antes de morrer\" en 2002.\nHistoria.\nPrimeiros anos.\nA formaci\u00f3n da banda rem\u00f3ntase a 1983 cando Wayne Coyne, despois de moito aforrar, conseguiu comprar unha guitarra Les Paul. Era o punto de partida, pero era dif\u00edcil atopar compa\u00f1eiros para unha banda en Oklahoma City. Foi s\u00f3 alg\u00fan tempo despois cando Wayne soubo polo seu irm\u00e1n Mark que Mike Ivins ti\u00f1a un baixo en casa. Mike non sab\u00eda tocalo, pero a\u00ednda as\u00ed Wayne convidouno para tocar xuntos. Estaba nacendo The Flaming Lips, con Wayne Coyne (guitarra), Mark Coyne (voz) e Mike Ivins (baixo). Para a bater\u00eda probaron a algunha xente antes de fichar a Richard English, que tomou conta das baquetas de 1984 en diante.\nDespois dalg\u00fans concertos en bares da cidade, a banda editou unha demo e pensaba en gravar o seu primeiro disco. A partir de 1984 The Flaming Lips comezou a establecerse abrindo concertos de bandas hardcore que pasaban por Oklahoma como Black Flag, Minutemen ou H\u00fcsker D\u00fc. O motivo \u00e9 que The Lips ti\u00f1a o \u00fanico equipo de directo de Oklahoma City, e o prestaba \u00e1s outras bandas.\nOs plans de gravar o primeiro disco finalmente concret\u00e1ronse en 1985, cando a banda autofinanciou o EP \"The Flaming Lips\", lanzado en febreiro cunha tirada inicial de 1.000 copias. O disco \u00e9 a \u00fania edici\u00f3n da banda que contar\u00eda con Mark como vocalista principal, e servir\u00edalle como carta de presentaci\u00f3n grazas ao cal conseguiron actuar noutras cidades f\u00f3ra de Oklahoma. \"The Flaming Lips\" conti\u00f1a cinco canci\u00f3ns e tentaba reproducir o son da banda en directo, soando tecnicamente precario. Mentres tanto, dende o inicio xa estaba presente na banda unha sonoridade \u00fanica, dificilmente catalogable, diferente a todo o que exist\u00eda na \u00e9poca. Hab\u00eda unha mestura de varias tendencias de rock, punk, rock progresivo e psicodelia feita dunha maneira particular.\nDespois de que o seu irm\u00e1n deixase o grupo, Wayne f\u00edxose cargo das voces e a banda lanzou o seu primeiro \u00e1lbum, \"Hear It Is\", a trav\u00e9s do selo Pink Dust Records (o encargado do rock psicod\u00e9lico de Enigma Records) en 1986. Esta formaci\u00f3n gravar\u00eda dous discos m\u00e1is; \"Oh My Gawd!!!\" de 1987 e \"Telepathic Surgery\" de 1989, o \u00faltimo dos cales inicialmente estaba pensado como un \"collage\" musical de 30 minutos.\nEn 1990 a banda coptou a atenci\u00f3n da Warner Bros. Records, e asinaron un contrato despois de que un representante do selo vise un concerto no que o grupo case queimase o local polo uso de pirotecnia.\nContrato con Warner Bros..\nEn 1992 a banda editou a s\u00faa estrea cun gran selo, \"Hit to Death in the Future Head\" despois de que Donahue deixase o grupo para concentrarse en Mercury Rev. Roberts tam\u00e9n deixar\u00eda The Flaming Lips, citando diferenzas creativas. Ser\u00edan substitu\u00eddos por Ronald Jones e Steven Drozd respectivamente.\nEn 1993 lanzaron \"Transmissions from the Satellite Heart\". Este foi o \u00fanico \u00e1lbum de estudio dende \"In a Priest Driven Ambulance\" no cal Dave Fridmann non estivo involucrado. Debido ao \u00e9xito do traballo e do sinxelo \"She Don't Use Jelly\", a banda apareceu en tres populares series de televisi\u00f3n: \"Beverly Hills, 90210\", \"The Late Show with David Letterman\" e \"Beavis and Butt-head\". O \u00e9xito deste disco permit\u00edulles a realizaci\u00f3n de longas xiras como abreconcertos de grupos como Red Hot Chili Peppers e Candlebox.\n\"Clouds Taste Metallic\" foi publicado con moita promoci\u00f3n a finais de 1995, a\u00ednda que non acadou o \u00e9xito comercial do seu predecesor. A xira dun ano de \"Clouds\", engadida \u00e1 tensi\u00f3n dos tres anos de promoci\u00f3n de \"Transmissions\" fixo que Ronald Jones abandonase a banda a finais de 1996. Dixo que sufr\u00eda dun severo caso de agorafobia, a\u00ednda que o documental \"Fearless Freaks\" afirma que deixou o grupo debido a s\u00faa crecente preocupaci\u00f3n polo abuso de drogas de Drozd.\nCambio de direcci\u00f3n.\nA marcha de Jones e unha xeral insatisfacci\u00f3n dos tres membros restantes co rock est\u00e1ndar redefiniron a direcci\u00f3n da banda co experimental \"Zaireeka\" (1997), un \u00e1lbum de 4 CDs creado coa intenci\u00f3n de ser escoitados en 4 reprodutores simultaneamente. A m\u00fasica incorpora tanto elementos musicais tradicionais como novos sons, como a \"musique concr\u00e8te\", \u00e1 veces fortemente manipulados con procesadores electr\u00f3nicos no estudio.\nComo parte do desenvolvemento deste proxecto, a banda realizou unha serie de \"experimentos de aparcadoiro\" e posteriormente \"experimentos de radiocasetes\". Nos primeiros ata a 40 voluntarios se lle entregaron casetes creadas polo grupo para ser reproducidos nos seus coches simultaneamente nun aparcadoiro. Nos segundos, unha orquestra formada por 40 voluntarios con radiocasetes modificados foron dirixidos (para variar o volume, a velocidade ou o ton da cinta) por Wayne Coyne.\nMentres tanto, unha serie de desafortunados incidentes (relatados na canci\u00f3n de 1999 \"The Spiderbite Song\") acosaron a banda. Un dos brazos de Drozd foi case amputado innecesariamente debido ao que el dic\u00eda que era a picadura dunha ara\u00f1a (que resultou ser un absceso polo consumo de hero\u00edna); Ivins quedou atrapado durante varias horas no seu coche despois de que unha roda desprendida doutro veh\u00edculo golpease o seu parabrisas; e o pai de Coyne morreu despois dunha longa batalla contra o cancro.\n\"The Soft Bulletin\" e \"Yoshimi\".\nA pesar de que a trav\u00e9s dos seus experimentos recibiron algunha cobertura por parte da prensa, a s\u00faa verdadeira irrupci\u00f3n chegou co seu lanzamento de 1999, \"The Soft Bulletin\". Cheo de pegadizas melod\u00edas m\u00e1is tradicionais con cordas sint\u00e9ticas, ritmos hipn\u00f3ticos coidadosamente manipulados, e exc\u00e9ntricas canci\u00f3ns de contido filos\u00f3fico (cantadas con m\u00e1is forza que en anteriores discos), o \u00e1lbum converteuse rapidamente nun dos \u00e9xitos do \"underground\" dese anos, sendo amplamente considerado un dos mellores \u00e1lbums da d\u00e9cada.\nComparado por moitos cr\u00edticos co \u00e1lbum de The Beach Boys \"Pet Sounds\" debido \u00e1 inclusi\u00f3n de sons e harmon\u00edas orquestrais, \"The Soft Bulletin\" tam\u00e9n conta co uso de bastantes sintetizadores, caixas de ritmos, efectos de son e moito tratamento de estudio. A banda considerou que o intento de recrear o \u00e1lbum ao vivo con m\u00fasicos adicionais era complexo e caro, polo que os seus membros decidiron xirar como tr\u00edo e usar m\u00fasica pre-gravada para encher esas partes que os tres m\u00fasicos non pod\u00edan interpretar. Quizais un dos principais motivos para decantarse por esta soluci\u00f3n foi que o bater\u00eda Drozd tocar\u00eda principalmente en directo os teclados e a guitarra en vez da bater\u00eda.\nPara mellorar a experiencia ao vivo da s\u00faa audiencia e para reproducir fielmente o son de \"The Soft Bulletin\", a banda ideou o concepto de \"Headphone Concert\" (concerto para auriculares). Un transmisor FM de baixa potencia foi instalado nas s\u00faas presentaci\u00f3ns, e o concerto foi transmitido simultaneamente a pequenos repectores tipo \"Walkman\" con auriculares dispo\u00f1ibles de forma gratu\u00edta para o p\u00fablico. Isto deber\u00eda, en teor\u00eda, permitirlle \u00e1 audiencia unha mellor claridade de son mentres sent\u00edan \u00e1 s\u00faa vez a potencia da P.A. ao vivo. Este concepto estreouse en Dallas, Texas e na conferencia South by Southwest en Austin, Texas en marzo de 1999, e posteriormente usouse na s\u00faa xira \"International Music Against Brain Degeneration Revue\". Esta xira contou tam\u00e9n co artistas Cornelius, Sebadoh, Robyn Hitchcock, Sonic Boom's E.A.R. e IQU.\nTres anos despois, no ver\u00e1n do 2002, The Flaming Lips uniuse \u00e1s bandas Cake e Modest Mouse para a \"Unlimited Sunshine Tour\". A banda tam\u00e9n editou o \u00e1lbum \"Yoshimi Battles the Pink Robots\" con bastante aclamaci\u00f3n da cr\u00edtica. Contando como convidado co m\u00fasico Yoshimi P-We e cun maior uso de instrumentos electr\u00f3nicos e tratamento por ordenador que \"The Soft Bulletin\", \"Yoshimi\" \u00e9 amplamente considerado o seu primeiro \u00e9xito comercial e de cr\u00edtica despois de case 20 anos como banda. A \u00faltima pista do disco, \"Approaching Pavonis Mons by Balloon (Utopia Planitia)\", ga\u00f1ou o Grammy do 2003 \u00e1 mellor interpretaci\u00f3n de rock instrumental, e o \u00e1lbum foi certificado ouro o 10 de abril do 2006. En marzo do 2007 a banda anunciou que formaran equipo co guionista Aaron Sorkin para producir un musical en Broadway baseado no \u00e1lbum.\nDespois do \u00e9xito de \"Yoshimi\", Steven Drozd rehabilitouse da s\u00faa adicci\u00f3n \u00e1 hero\u00edna, decisi\u00f3n que tomou tras un altercado f\u00edsico con Wayne Coyne.\n\"At War with the Mystics\".\nPouco despois de \"Yoshimi\", estimouse que \"The Soft Bulletin\" vendera ao redor das 300.000 copias nos Estados Unidos, e chegar\u00eda a ser ouro en maio do 2007. The Flaming Lips publicaron dous EPs na mesma li\u00f1a \"rob\u00f3tica\" que o seu anterior \u00e1lbum, \"Fight Test\" e \"Ego Tripping at the Gates of Hell\", contendo canci\u00f3ns remesturadas de \"Yoshimi\". Tam\u00e9n apareceron no tema \"Marching the Hate Machines (Into the Sun)\" do \u00e1lbum de Thievery Corporation \"The Cosmic Game\". No 2002 foron convidados a traballar no estudio con The Chemical Brothers, e produciron xuntos un sinxelo chamado \"The Golden Path\", inclu\u00eddo no recompilatorio dos Chemical Brothers \"Singles 93-03\". Nesta canci\u00f3n, as voces principais foron interpretadas por Wayne Coyne con Steven Drozd realizando harmon\u00edas vocais. Ademais dos dous EPs lanzados, a banda estivo traballando durante varios anos nunha pel\u00edcula titulada \"Christmas on Mars\". A s\u00faa rodaxe rematou a finais de setembro do 2005 e foi estreada o 25 de maio do 2008 no Sasquatch! Music Festival.\nNo 2002 actuaron como abreconcertos, ademais de como banda acompa\u00f1ante, de Beck, na s\u00faa xira do \u00e1lbum \"Sea Change\". No ver\u00e1n do 2004 anunciouse que The Flaming Lips ser\u00eda unha das cabezas de carteis do Lollapalooza dese ano, xunto con artistas como Sonic Youth e Morrissey; por\u00e9n, o festival foi cancelado debido \u00e1 falta de ingresos. Despois da suspensi\u00f3n, a banda entrou no Tarbox Road Studio co produtor Dave Fridmann e comezou a traballar no seu novo \u00e1lbum, 'At War with the Mystics\". O disco, m\u00e1is guitarreiro e pesado e cunhas letras m\u00e1is pol\u00edticas que as s\u00faas edici\u00f3ns anteriores, foi publicado en abril do 2006.\nNo ano 2005 a bada foi protagonista dun documental chamado \"Fearless Freaks\", no que aparec\u00edan outros artistas e famosos como Gibby Haynes, The White Stripes, Beck, Christina Ricci, Liz Phair, Juliette Lewis, Steve Burns, Starlight Mints e Adam Goldberg. Ese mesmo ano The Flaming Lips contribu\u00edron cunha versi\u00f3n de \"Bohemian Rhapsody\" no \u00e1lbum \"Killer Queen: A Tribute to Queen\", e tam\u00e9n lanzaron o DVD \"VOID (Video Overview in Deceleration)\", que narra as s\u00faas aventuras cos v\u00eddeos musicais dende que asinaron con Warner Bros. en 1991. No mes de outubro do 2005 a banda gravou unha versi\u00f3n de \"If I Only Had a Brain\" para a banda sonora do videoxogo \"Stubbs the Zombie\", que conta con bandas de rock modernas versionando canci\u00f3ns dos anos 50 e 60. Ademais, o grupo publicou un novo tema, \"Mr. Ambulance Driver\", para a pel\u00edcula \"Wedding Crashers\".\nA banda editou dous sinxelos de \"At War With the Mystics\": \"The W.A.N.D.\", que apareceu nun anuncio de Dell e que orixinalmente foi lanzado s\u00f3 como descarga a principios de 2006; e \"The Yeah Yeah Yeah Song\", que se converteu seu sinxelo que m\u00e1is alto chegou nas listas brit\u00e1nicas, acadando o n\u00famero 16. Un EP de catro temas, \"It Overtakes Me\", foi publicado posteriormente no Reino Unidos ese mesmo ano. A \u00fanica canci\u00f3n instrumental do mesmo, \"The Wizard Turns On... The Giant Silver Flashlight and Puts on His Werewolf Moccasins\", ga\u00f1ou o Grammy \u00e1 mellor interpretaci\u00f3n instrumental de rock, facendo que a banda ga\u00f1ase d\u00faas veces seguidas esa categor\u00eda.\nDespois do lanzamento de \"At War with the Mystics\" o 4 de abril do 2006, a banda iniciou unha xira de promoci\u00f3n do \u00e1lbum polo Reino Unido, con final no Royal Albert Hall e unha actuaci\u00f3n no O2 Wireless Festival. A banda continuou de xira durante o outono do 2006 parando en Montreal, no Virgin Festival, na Hause of Blues de Atlantic City, Nova Jersey, na Universitidade de Vermont, en Oklahoma City, no Austin City Limits Music Festival en Austin, Texas, e en Nova York.\nO 5 de decembro Oklahoma City homenaxeou \u00e1 banda po\u00f1endolle o nome dunha calexa do centro, e Vince Gill e Charlie Christian tam\u00e9n lles deron nomes a r\u00faas da cidade. Flaming Lips Alley (o nome da calexa) at\u00f3pase na zona de entretemento de Oklahoma City, en Bricktown. Na s\u00faa inauguraci\u00f3n oficial, no ano 2007, Coyne said de Oklahoma City, \"...Estamos en cami\u00f1o de converternos, penso, na puta cidade m\u00e1is fr\u00eda dos Estados Unidos\".\n\"Christmas On Mars\".\nNo ano 2001 The Flaming Lips comezou a rodar unha pel\u00edcula independente de baixo presuposto chamada \"Christmas on Mars\". O filme conta a historia do primeiro Nadal dunha colonia instalada na superficie de Marte. \"Christmas On Mars\" foi escrita por Wayne Coyne, e co-dirixida por Coyne, Bradley Beesley e George Salisbury. A banda e os seus amigos act\u00faan na pel\u00edcula. A rodaxe rematou a finais de setembro de 2005 e estreouse o 25 de maio de 2008 no Sasquatch! Music Festival.\nThe Flaming Lips levaron \"Christmas On Mars\" a festivais de rock ao longo dos Estados Unidos durante o ver\u00e1n dese ano, proxect\u00e1ndoa nunha gran carpa de circo que mercaran para ese prop\u00f3sito. A pel\u00edcula foi lanzada en DVD o 11 de novembro do 2008, xunto cunha banda sonora composta e interpretada por The Flaming Lips.\n\"Embryonic\" e \"Dark Side of the Moon\".\nA banda publicou o seu primeiro concerto en DVD, \"UFO's at the Zoo: The Legendary Concert in Oklahoma City\", o d\u00eda 7 de agosto do 2007. O grupo tam\u00e9n contribu\u00edu en var\u00edas bandas sonoras de pel\u00edculas dese ano, como cos temas \"The Supreme Being Teaches Spider-Man How to be in Love\" para \"Spider-Man 3\", \"I Was Zapped by the Super Lucky Rainbow\" para \"Good Luck Chuck\", \"Love the World You Find\" para \"Mr. Magorium's Wonder Emporium\", e \u201cMaybe I\u2019m Not the One\" e \"Tale of the Horny Frog\" para \"The Heartbreak Kid\".\nNo 2009 publicaron o seu d\u00e9cimo segundo \u00e1lbum de estudio e primeiro \u00e1lbum dobre, \"Embryonic\". O disco, que foi o promeiro da banda en estrearse no \"top 10\" da \"Billboard\", foi aclamado pola cr\u00edtica pola s\u00faa atrevida nova direcci\u00f3n. No mes de decembro editaron o seu segundo traballo dese ano, unha versi\u00f3n tema por tema do \u00e1lbum de Pink Floyd \"The Dark Side of the Moon\", que foi gravado coa banda Stardeath and White Dwarfs e conta como convidados con Henry Rollins e Peaches. O \u00e1lbum foi editado fisicamente en vinilo e CD no 2010.\nEn 2010 a banda interpretou o tema \"I Can Be a Frog\" na serie de televisi\u00f3n de Nick Jr. \"Yo Gabba Gabba!\".\nLanzamentos de 2011.\nEn xaneiro de 2011 a banda anunciou a s\u00faa intenci\u00f3n de lanzar unha nova canci\u00f3n cada mes do ano. En febreiro publicouse o primeiro tema, titulado \"Two Blobs Fucking\". A canci\u00f3n existe como 12 pezas separadas en YouTube e deben reproducirse simultaneamente para ser escoitada como se pretend\u00eda.\nNo mes de marzo os Lips lanzaron o EP \"The Flaming Lips with Neon Indian\". En abril a banda publicou o EP \"Gummy Song Skull\", un cranio de goma cunha memoria USB dentro do cerebro con catro temas nela. Este lanzamento foi moi limitado, pero ao pouco tempo o seu contido foi filtrado a trav\u00e9s de internet.\nEn maio a banda publicou o seu segundo EP colaborativo titulado \"The Flaming Lips with Prefuse 73\". Cont\u00e9n catro canci\u00f3ns e foi lanzado de xeito semellante ao anterior EP \"Neon Indian\", nunha edici\u00f3n extremadamente limitada formada por discos de cores aleatorias \u00fanicos. Este EP estivo dispo\u00f1ible brevemente na p\u00e1xina oficial da banda, pero esgotouse pouco despois de que se puxese \u00e1 venda.\nEn xu\u00f1o abanda realizou varios lanzamentos, sendo o primeiro \"\", unha gravaci\u00f3n ao vivo en estudio do seu \u00e1lbum de 1999 \"The Soft Bulletin\"."}
{"id": "38489", "revid": "56817", "url": "https://gl.wikipedia.org/wiki?curid=38489", "title": "-305", "text": "V\u00e9xase tam\u00e9n.\nHistoria ano a ano"}
{"id": "38490", "revid": "27155", "url": "https://gl.wikipedia.org/wiki?curid=38490", "title": "Adrenalina", "text": "A adrenalina ou epinefrina \u00e9 unha hormona vasoactiva.\nTr\u00e1tase dun neurotransmisor da familia das catecolaminas secretada en situaci\u00f3ns de alerta polas c\u00e1psulas das gl\u00e1ndulas suprarrenais e que act\u00faa sobre o metabolismo, o sistema nervioso central e os aparatos circulatorio e respiratorio. Prepara o organismo para grandes esforzos f\u00edsicos, estimula o coraz\u00f3n, eleva a tensi\u00f3n central, relaxa certos m\u00fasculos e contrae outros.\nA adrenalina deriva da fenilalanina ou da tirosina. A L-fenilalanina conv\u00e9rtese en L-tirosina por acci\u00f3n da tetrahidrobiopterina e o cofactor NADH. \u00c1 s\u00faa vez, a tirosina conv\u00e9rtese en L-DOPA e esta en dopamina por acci\u00f3n da L-amino\u00e1cido descarboxilase. A dopamina transf\u00f3rmase en noradrenalina por acci\u00f3n da dopamina \u03b2-hidroxilase. Finalmente, a noradrenalina \u00e9 convertida en adrenalina por mor da feniletanolamina N-metil transferase (PNMT). Estas reacci\u00f3ns ocorren nas c\u00e9lulas cromaf\u00edns da medula suprarrenal.\nA adrenalina lib\u00e9rase cando hai est\u00edmulos de estr\u00e9s, que son mediados por unha neurona acetilcolin\u00e9rxica preganglionar. A liberaci\u00f3n de acetilcolina aumenta a cantidade de ions de calcio intracelular, o que estimula a exocitose e a liberaci\u00f3n dos gr\u00e1nulos cromaf\u00edns.\nO funcionamento deste eixo est\u00e1 regulado polo sistema nervioso central e polos corticosteroides sintetizados na c\u00f3rtex suprarrenal. Os corticoides estimulan a feniletanolamina N-metiltransferase (PNMT).\nA adrenalina liberada estimula os receptores alfa dos hepatocitos, incrementando os niveis de glicosa en sangue. Tam\u00e9n act\u00faan sobre receptores \u03b1 de c\u00e9lulas de m\u00fasculo liso dos vasos sangu\u00edneos e dos pericitos, provocando a contracci\u00f3n muscular e o aumento da tensi\u00f3n arterial."}
{"id": "38491", "revid": "85894", "url": "https://gl.wikipedia.org/wiki?curid=38491", "title": "Gabriel Elorriaga Fern\u00e1ndez", "text": "Gabriel Elorriaga Fern\u00e1ndez, nado en Ferrol o 4 de febreiro de 1930, \u00e9 un pol\u00edtico galego.\nTraxectoria.\nTivo cargos de responsabilidade no Sindicato Espa\u00f1ol de Estudiantes. Licenciado en dereito e xornalismo, foi colaborador de Manuel Fraga. Fundou a revista \"Familia Espa\u00f1ola\", foi gobernador civil de Santa Cruz de Tenerife (1969-1971). Membro de Reforma Democr\u00e1tica, foi un dos membros fundadores de Alianza Popular pola que foi deputado pola Provincia de Castell\u00f3 (1982-1995) e senador pola mesma (1996-2004). \u00c9 pai do tam\u00e9n pol\u00edtico Gabriel Elorriaga Pisarik."}
{"id": "38492", "revid": "43327", "url": "https://gl.wikipedia.org/wiki?curid=38492", "title": "Gabriel Elorriaga", "text": "Gabriel Elorriaga \u00e9 o nome de dous pol\u00edticos, pai e fillo"}
{"id": "38493", "revid": "1505", "url": "https://gl.wikipedia.org/wiki?curid=38493", "title": "Contrapunto", "text": "O contrapunto ref\u00edrese a unha t\u00e9cnica de composici\u00f3n musical que consiste en escribir varias melod\u00edas independentes entre si superpostas de tal xeito que soen simultaneamente.\nEste termo prov\u00e9n do lat\u00edn \"punctum contra punctum\", punto contra punto. O \"punctum\" era unha figura musical propia do sistema pneum\u00e1tico de escritura que consist\u00eda nun punto cadrado."}
{"id": "38494", "revid": "22570", "url": "https://gl.wikipedia.org/wiki?curid=38494", "title": "Izquierda Berciana", "text": "Izquierda Berciana foi un partido rexionalista do Bierzo formado en 1991 por antigos militantes do Partido Socialista Obrero Espa\u00f1ol e Izquierda Unida. Nas elecci\u00f3ns municipais de 1991 conseguiu 26 concelleiros e 3 representantes no Consello Comarcal do Bierzo. O actual presidente do Consello Comarcal do Bierzo, Ricardo Gonz\u00e1lez Saavedra, foi militante desta organizaci\u00f3n."}
{"id": "38495", "revid": "56817", "url": "https://gl.wikipedia.org/wiki?curid=38495", "title": "Literatura latina", "text": "A literatura latina est\u00e1 constitu\u00edda polo corpus de obras escritas na lingua latina. Convencionalmente a literatura latina div\u00eddese en varios per\u00edodos, o primitivo ou arcaico, o cl\u00e1sico entre o 100 a.C. e a desaparici\u00f3n do Imperio Romano, o medieval ata a fin da Idade Media, e o human\u00edstico e o contempor\u00e1neo ou neolatino para os autores que a\u00ednda hoxe escriben en lat\u00edn."}
{"id": "38496", "revid": "23204", "url": "https://gl.wikipedia.org/wiki?curid=38496", "title": "Sempre en Galicia", "text": "\"Este artigo trata sobre o programa de radio, para o artigo sobre o libro de Castelao v\u00e9xase \"Sempre en Galiza.\nSempre en Galicia \u00e9 un programa de radio en lingua galega realizado no Uruguai, emitido por Radio Oriental os domingos das 9:00 \u00e1s 10:00 da ma\u00f1\u00e1 (hora do Uruguai). \u00c9 o programa decano en lingua galega, a primeira transmisi\u00f3n realizouse o 3 de setembro de 1950 e durante moitos anos foi o \u00fanico programa realizado en galego.\nHistoria.\nNace en 1950 por iniciativa de oito galegos residentes no Uruguai: Manuel Meil\u00e1n, Lois Tob\u00edo Fern\u00e1ndez, Ant\u00f3n Crestar, Pedro Couceiro, Xes\u00fas Canabal, Emilio Pita, Manuel Leiras e Alfredo Somoza. A continuidade e o grao de implicaci\u00f3n dos seus promotores ser\u00eda desigual. Colaborar\u00e1n nela persoas como Marisa Barrio, Cristina Samuelle ou Iolanda D\u00edaz Gallego.\nA posibilidade de facer un programa de radio en galego no exilio para as comunidades galegas no R\u00edo da Prata era unha idea que Castelao xa propuxera, m\u00e1is logo da s\u00faa morte, o seu parente Alfredo Somoza decidiu levala a cabo. Manuel Meil\u00e1n, tirando da amizade que ti\u00f1a cun dos propietarios, conseguiu que Radio Carve albergase o programa.\nO programa comezou as s\u00faas emisi\u00f3ns o 3 de setembro de 1950, Radio Carve, unha emisora con alcance en todo o territorio do Uruguai e Buenos Aires e sur do Brasil. O primeiro locutor foi Alfredo Somoza, quen se mantivo ata a s\u00faa morte en 1951, sendo substitu\u00eddo por Manuel Meil\u00e1n. O programa comeza coa Mu\u00f1eira de Chantada de fondo e o sa\u00fado: \"Bos d\u00edas galegos, aqu\u00ed Sempre en Galicia\". As emisi\u00f3ns duran unha hora na que se fan un repaso por temas que afectan \u00e1 colectividade galega no Uruguai, comentarios culturais, as\u00ed como noticias tanto do Uruguai como de Galicia. Durante a ditadura franquista, os locutores fixeron editoriais duras contra as situaci\u00f3ns que se viv\u00edan en Galicia.Tras a morte de Meil\u00e1n, en 1994, o programa est\u00e1 conducido por Toni de Searez, Ana Lorenzo e Francis Queijo. \n\"Sempre en Galicia\" \u00e9 o programa de radio en galego m\u00e1is lonxevo e ao longo da s\u00faa traxectoria contou coa colaboraci\u00f3n e apoio do Patronato da Cultura Galega. As limitaci\u00f3ns que para a emisi\u00f3n en lingua galega exist\u00edan en Galicia por mor da ditadura de Franco ou na Arxentina, cuxa lexislaci\u00f3n obriga a emitir en castel\u00e1n, fixeron que este programa fose durante moitos anos o \u00fanico en ser conducido en galego. En 2006 deixou Radio Carve e pasou a ser emitido por Radio Oriental. \nAo longo das s\u00faas d\u00e9cadas de existencia, o programa contou coa colaboraci\u00f3n de importante persoeiros da cultura galega como Otero Pedrayo, Sixto Seco, Garc\u00eda Sabell, M\u00e9ndez Ferr\u00edn, Fern\u00e1ndez del Riego, Filgueira Valverde, Ram\u00f3n Pi\u00f1eiro, Paz Andade, Su\u00e1rez Picallo, Mar\u00eda Casares, Alonso R\u00edos, Carballo Calero e entrevistou a todos os Presidentes da Xunta."}
{"id": "38500", "revid": "1987", "url": "https://gl.wikipedia.org/wiki?curid=38500", "title": "Childeberto I", "text": "Childeberto I, nado en 497 e finado en 558, foi un rei franco e un dos catro fillos de Clodoveo I.\nTraxectoria.\n\u00c1 morte do seu pai, no 511, o reino dividiuse entre os seus catro fillos e el herdou a cidade de Par\u00eds e o territorio que comprend\u00eda polo norte ata o r\u00edo Somme e polo oeste ata a Canle da Mancha. Converteuse en rei de Par\u00eds.\n\u00c1 morte do seu irm\u00e1n Clodomiro, rei de Orle\u00e1ns, coa axuda do seu outro irm\u00e1n Clotario, rei de Soissons, fixo degolar aos seus sobri\u00f1os para apropiarse da herdanza. Converteuse en rei de Orle\u00e1ns.\nNo 534, axudado por Clotario, conquistou o reino burgundio (Borgo\u00f1a). Este novo reino foi cogobernado entre eles.\nFixo varias expedici\u00f3ns contra os visigodos de Hispania. No ano 542 apropiouse de Pamplona coa axuda do seu irm\u00e1n Clotario I. Cercou Zaragoza, pero foi forzado a retirarse. Desta expedici\u00f3n levou a Par\u00eds unha preciosa reliquia, a t\u00fanica de San Vicente, en honor de quen fixo constru\u00edr \u00e1s portas de Par\u00eds o famoso mosteiro de San Vicente, co\u00f1ecido posteriormente como Saint Germain-des-Pr\u00e9s, Francia.\nNo 558, morreu sen descendencia, e Clotario apoderouse do seu reino e reunificou o reino de Clodoveo."}
{"id": "38501", "revid": "5863", "url": "https://gl.wikipedia.org/wiki?curid=38501", "title": "Clodomiro", "text": "Clodomiro, nado cara ao ano 495 e finado en 524, foi o segundo dos catro fillos de Clodoveo I e de Clotilde. \u00c1 morte do seu pai no ano 511, dividiuse o reino dos francos cos outros tres irm\u00e1ns: Teodorico I, Khildeberto I e Clotario I.\nClodomiro casa con Gunteuca que lle d\u00e1 tres fillos: Teodobaldo, Gunthar e Clodoaldo (o futuro saint Cloud).\nEn 523-524, quizais instigado pola s\u00faa nai Clotilde desexosa de vingar ao seu sobri\u00f1o, que fora asasinado polo rei Sexismundo, Clodomiro \u00fanese aos seus irm\u00e1ns nunha expedici\u00f3n contra os burgundios. Clodomiro volve a Orle\u00e1ns, pero o irm\u00e1n de Sexismundo, Gondomar entra na Borgo\u00f1a \u00e1 cabeza dunhas tropas enviadas polo rei ostrogodo Teodorico I e fixo masacrar a guarnici\u00f3n que deixaran os francos.\nClodomiro fai asasinar a Sexismundo e aos seus fillos: Xisaldo e Gundebaldo, o ano 524. Logo lanzouse a unha nova expedici\u00f3n contra os burgundios.\nFoi morto a primavera ou o ver\u00e1n dese mesmo ano na batalla de Vereronce. Os seus tres fillos son recollidos pola s\u00faa nai ata que casa con Clotario I. Este \u00faltimo fixo masacrar aos fillos de Clodomiro, quedando vivo s\u00f3 Clodoaldo, porque fuxiu. Este, mellor co\u00f1ecido co nome de Saint Cloud, f\u00edxose abade de Nogent preferindo renunciar \u00e1 s\u00faa cabeleira, s\u00edmbolo da realeza, antes que \u00e1 vida."}
{"id": "38502", "revid": "98629", "url": "https://gl.wikipedia.org/wiki?curid=38502", "title": "Teodorico I dos Francos", "text": "Teodorico I ou Teoderico I, nado cara o 485 e finado no 534, (en franc\u00e9s \"Thierry Ier\" e en alem\u00e1n \"Theuderich I.\") foi rei merovinxio de Metz entre 511 e 534. Foi gobernante da parte oriental do territorio franco, co\u00f1ecida como Austrasia.\nTeodorico era fillo bastardo primox\u00e9nito do rei franco Clodoveo I e dunha princesa ripuaria, desco\u00f1\u00e9cese a data exacta do seu nacemento, que puido ser cara a 485. Morre o ano 534.\n\u00c1 morte do seu pai en 511, o reino queda dividido entre os catro fillos de Clodoveo I: Teodorico, Clodomiro, Khildeberto e Clotario. Como fillo primox\u00e9nito de Clodoveo, Teodorico sa\u00edu beneficiado no repartimento quedando coa metade do reino, mentres os seus tres irm\u00e1ns se repartiron a outra metade.\nTeodorico recibiu a seguinte herdanza territorial:\nTeodorico casou en 511 coa princesa visigoda Eustere (aprox.494-521), filla do rei visigodo Alarico II. Tivo un fillo deste matrimonio, o futuro Teodeberto I. En 522, tras morrer a s\u00faa primeira muller, contraeu matrimonio en segundas nupcias coa princesa burgundia Suavegota, coa que ter\u00eda unha filla, Teodequilda.\nEntre 523 e 524 a instigaci\u00f3n da s\u00faa irm\u00e1 Clotilde, os reis francos un\u00edronse nunha expedici\u00f3n conxunta contra os burgundios. En principio, Teodorico non participou en devandita expedici\u00f3n, xa que era xenro do rei burgundio Sexismundo. En 524 uniuse, con todo, \u00e1 loita contra os burgundios. Nesta guerra morrer\u00eda Clodomiro, rei de Orle\u00e1ns. Teodorico far\u00edase coa herdanza do seu irm\u00e1n m\u00e1is novo, incorporando desa forma en 524 o Berry, Auxerrois e S\u00e9nonais ao seu reino.\nEn 526 sufocou unha revolta en Auvernia saqueando a rexi\u00f3n. Turinxia foi anexionada ao seu reino en 531.\n\u00c1 s\u00faa morte en 534, deixou o reino ao seu fillo Teodeberto I."}
{"id": "38503", "revid": "98629", "url": "https://gl.wikipedia.org/wiki?curid=38503", "title": "Clotario I", "text": "Clotario I foi o fillo m\u00e1is novo de Clodoveo e Clotilde. Foi rei de Neustria (511-561), de Orle\u00e1ns (532-561), de Borgo\u00f1a, compartido co seu irm\u00e1n Khildeberto (534-558), de Austrasia (555-561) e de Par\u00eds e de Borgo\u00f1a (558-561).\nTraxectoria.\nNo repartimento do Regnum Francorum, \u00e1 morte do seu pai (511), Clotario obt\u00e9n a Neustria. Casa con Ingonda no 517.\n\u00c1 morte do seu irm\u00e1n Clodomiro (524), Clotario casou coa s\u00faa vi\u00fava, Gondioque; pero a\u00ednda as\u00ed non obt\u00e9n o territorio do seu irm\u00e1n defunto: a lei s\u00e1lica imp\u00f3n a partici\u00f3n do reino entre os fillos de Clodomiro. Para evitalo, Clotario al\u00edase con Khildeberto para organizar o asasinato dos seus novos herdeiros (532). Dos tres irm\u00e1ns, dous foron asasinados, e o \u00faltimo (Clodoaldo) renunciar\u00e1 \u00e1 s\u00faa parte e escoller\u00e1 a vida mon\u00e1stica. As\u00ed, Clotario e Khildeberto, puid\u00e9ronse repartir libremente o territorio do seu irm\u00e1n.\nNo ano 531, casa con Radegunda. Pero ela preferir\u00e1 retirarse a un convento, no canto de convivir ao seu lado, fundando en Poitiers a abad\u00eda da Santa Cruz, a primeira abad\u00eda feminina de Europa. Foi canonizada como Santa Radegunda. Volveu casar no 532 con Ingonda e logo coa s\u00faa irm\u00e1 Arnegonda.\nA morte de Teobaldo (neto de Teodorico, o seu irm\u00e1n defunto) no 555, e a de Khildeberto (sen descendencia) no 558, permitir\u00e1n a Clotario reunificar o Regnum Francorum do seu pai.\nA\u00ednda volveu casar con Chunsina, e logo con Vulderade (555) vi\u00fava de Teodebaldo, rei de Austrasia.\nO seu reinado estivo marcado por numerosas campa\u00f1as militares, a saber:\nAo final do seu reinado tivo problemas co seu fillo Cramne, que se revelou contra el en numerosas ocasi\u00f3ns. Seguiu a Cramne ata Inglaterra, onde se refuxiara, e Clotario encerrouno a el e \u00e1 s\u00faa muller e fillos nunha granxa e prendeulle lume. Perseguido polo remordemento, foi a Tours a implorar perd\u00f3n sobre a tumba de San Marti\u00f1o. Morreu pouco despois."}
{"id": "38504", "revid": "23204", "url": "https://gl.wikipedia.org/wiki?curid=38504", "title": "Filipo II de Macedonia", "text": "Filipo II (en grego \u03a6\u03af\u03bb\u03b9\u03c0\u03c0\u03bf\u03c2), nado en Pela no 382 a.C. e finado no 336 a.C., foi un rei de Macedonia, o fillo m\u00e1is novo de Amintas III.\nDurante moitos anos Macedonia fora unha zona inest\u00e1bel, cuxos reis se asasinaban uns aos outros para conseguiren o poder sobre todas as tribos. Con Filipo chegou o comezo dun grande Imperio. Filipo impuxo o poder sobre os demais e conseguiu que o seu pobo tirase partido da s\u00faa vantaxosa posici\u00f3n xeogr\u00e1fica. Segundo os historiadores, as faza\u00f1as de Filipo son grandiosas e son a apertura dun cami\u00f1o de gloria que percorrer\u00eda o seu fillo Alexandre Magno.\nTraxectoria.\nNo ano 356 a.C. subiu ao trono de Macedonia o novo Filipo con vinte e dous anos, co nome de Filipo II. Del dise que era un excelente xinete, gran nadador e un soldado moi sufrido en campa\u00f1a. De xeitos af\u00e1beis, conversa animada e gusto polos fest\u00edns. Casou con Olimpia, princesa de Epiro, e tivo un fillo, Alexandre, que ser\u00eda co\u00f1ecido posteriormente como Alexandre Magno.\nFilipo pasara tres anos en Tebas en calidade de ref\u00e9n e al\u00ed estudara de preto os ex\u00e9rcitos gregos e a s\u00faa pol\u00edtica. Decatouse de que a nova t\u00e1ctica da ruptura que se ensinaba aos soldados, baseada integramente na falanxe, pod\u00eda mellorarse moito. No campo pol\u00edtico deuse de conta de que Tebas xa non era a cidade forte ante Atenas, que se debilitaba e deixar\u00eda de dominar. A idea deste rei era chegar \u00e1 unidade pol\u00edtica de todos os pobos gregos baixo o seu mando.\nO ex\u00e9rcito.\nA s\u00faa primeira tarefa foi organizar un bo ex\u00e9rcito, competente, disciplinado e numeroso, capaz de se enfrontar cos m\u00e1is grandes pobos daquel mundo co\u00f1ecido, capaz de dominalo, como o fixo, ao longo de dous s\u00e9culos. Filipo preparou o ex\u00e9rcito non con mercenarios, sen\u00f3n cos seus s\u00fabditos, para o posterior triunfo de Alexandre Magno, do mesmo xeito que Caio Mario preparou en Roma o ex\u00e9rcito que far\u00eda triunfar a C\u00e9sar. O bi\u00f3grafo grego Plutarco (c. 46-125) escribir\u00eda s\u00e9culos despois esta coincidencia na s\u00faa grande obra \"Vidas paralelas\".\nO rei proporcionaba as armas: \nEste ex\u00e9rcito comp\u00fa\u00f1ase de:\nAo principio este ex\u00e9rcito comp\u00fa\u00f1ano 10.000 soldados. Aos poucos foi engrosando en n\u00famero e alcanzou os 30.000 efectivos. Chegou a ser moi superior a todos os outros ex\u00e9rcitos dos distintos pobos gregos, sendo non s\u00f3 superior en n\u00famero de continxentes, sen\u00f3n nun aspecto fundamental como era a organizaci\u00f3n e a disciplina. Filipo sab\u00eda que os gregos se foran relaxando nos seus costumes e xa que logo tratou de corrixir os fallos e erros. Os soldados gregos tem\u00edan as grandes marchas, nunca se pu\u00f1an en campa\u00f1a se non era primavera, levaban moitos carros e serventes consigo, o que fac\u00eda que se enchesen os campos e atrasasen as marchas. Desde un principio, Filipo obrigou os seus soldados a cami\u00f1ar 50 km diarios levando as s\u00faas armas e bagaxes, prohibiu levar veh\u00edculos e s\u00f3 consentiu un servente por cada 10 homes e un tam\u00e9n para cada xinete. Ademais fixo campa\u00f1as no inverno. Era moi r\u00edxido e contaba coa disciplina por riba de todo.\nPara a loita no campo de batalla coloc\u00e1banse en falanxe, que era a masa regular. A falanxe non era un invento de Filipo, xa exist\u00eda entre os gregos, pero el soubo perfeccionala. A falanxe macedonia constaba de 16 filas de homes armados coa \"sarissa\". Os das 6 primeiras filas sosti\u00f1an coas d\u00faas mans a lanza tendida en direcci\u00f3n ao inimigo. Por diante deles \u00edan asomando as lanzas das filas dos que estaban detr\u00e1s, de maneira que a formaci\u00f3n quedaba as\u00ed:\nAs \u00faltimas filas sosti\u00f1an a s\u00faa lanza cara a arriba, mant\u00ed\u00f1anse \u00e1 expectativa e cubr\u00edan baixas. En caso necesario, as oito \u00faltimas filas fac\u00edan fronte \u00e1 beira oposta, volvendo as costas aos seus compa\u00f1eiros. Ent\u00f3n form\u00e1base unha agrupaci\u00f3n impenetr\u00e1bel. A falanxe era unha masa pesada, de movementos lentos, que s\u00f3 pod\u00eda manobrar en terreo chan. Para movementos r\u00e1pidos, escalar alturas e atrincheiramentos, Filipo contaba con infantes que levaban un escudo pequeno e armas lixeiras.\nOutra cuesti\u00f3n da que se ocupou o rei foi da maquinaria de guerra, que chegou a ser a m\u00e1is completa que os historiadores co\u00f1ezan ata agora. Empreg\u00e1base para cercar cidades e constaba de catapultas (que lanzaban grandes pedras e tiz\u00f3ns acesos) e torres m\u00f3biles para alcanzar as murallas. Con este ex\u00e9rcito tan preparado e tan ben equipado Alexandre Magno puido realizar os so\u00f1os do seu pai Filipo: conquistar Persia.\nAs vitorias.\nA s\u00faa campa\u00f1a comezou polos arredores das terras de Macedonia. No -355 conquistou a cidade de Crenidas, (\u00e1 que bautizou co seu nome cham\u00e1ndoa Filipos ou Fil\u00edpolis) preto da costa do mar Exeo, na beira do r\u00edo Hebro e al\u00e9n da zona mineira do monte Panxeo. Desde esta cidade pod\u00eda ter o control absoluto da produci\u00f3n de ouro e a partir dese momento, Filipo puido cu\u00f1ar neste metal e deixar de lado a prata que patrocinaban outras cidades. No ano -349 invadiu a Pen\u00ednsula Calc\u00eddica e no -348 destru\u00edu a s\u00faa principal cidade, Olinto. Seguiu cara ao sur e conseguiu ser o gobernador da rexi\u00f3n de Tesalia.\nA primeira vitoria de Filipo no territorio dos gregos foi no ano -346 en que venceu \u00e1 rexi\u00f3n de Focea (no centro da pen\u00ednsula grega). Esta vitoria deu a alerta xeral, aqueles b\u00e1rbaros co seu rei \u00e1 fronte deb\u00edan ser tidos en conta. A partir deste momento, Macedonia foi admitida (a\u00ednda que non de moi bo grado) no consello de cidades, o que se chamaba Anfiction\u00eda, e Filipo aproveitou a s\u00faa posici\u00f3n na devandita Liga para dominar os asuntos de Grecia e ter o control do Or\u00e1culo de Delfos, de primordial importancia para calquera decisi\u00f3n militar ou pol\u00edtica que fose preciso tomar.\nNo ano -338, Filipo, co seu grande ex\u00e9rcito, dirixiuse a Queronea (Beocia) e arrasou literalmente as hostes de Tebas e Atenas, que, a\u00ednda que inimigas, se aliaran temporalmente fronte a un inimigo com\u00fan. Nesta batalla, o seu fillo Alexandre, de 18 anos de idade, ti\u00f1a \u00e1s s\u00faas ordes 1.800 xinetes. Logo desta gran vitoria, Filipo comportouse sabiamente dando mostras de gran pol\u00edtico; non humillou os vencidos mais imp\u00faxolles a paz do vencedor e deulles a co\u00f1ecer os seus ambiciosos planos: invadir Asia e destru\u00edr o Imperio Persa.\nO eterno rival de Filipo foi o ateniense Dem\u00f3stenes, pol\u00edtico e orador, que mantivo en odio perpetuo contra Filipo e Macedonia os seus concidad\u00e1ns. Dem\u00f3stenes ansiaba a guerra custase o que custar, malia a paz imposta, e cos seus discursos enervou e prolongou a inimizade de Atenas contra Macedonia. Son as famosas \"Fil\u00edpicas\", palabra que nos nosos d\u00edas empregamos cando dicimos que algu\u00e9n lle berra moito a outro.\nMorte de Filipo.\nNo ano -337, Filipo divorciouse de Olimpia. A s\u00faa intenci\u00f3n era volver a casar cunha nobre macedonia. Para aplacar o descontento dos nobres de Molosia (de onde era Olimpia), tramou un matrimonio de conveniencia entre a s\u00faa propia filla Cleopatra e un irm\u00e1n de Olimpia (ou sexa, un t\u00edo de Cleopatra) que era rei vasalo en Molosia.\nPara a voda organiz\u00e1ronse grandes festas en Pella (capital de Macedonia). Desde o amencer avanzaban en procesi\u00f3n solemne as estatuas dos doce deuses sentados en tronos luxosos moi adornados. Unha estatua fac\u00eda a n\u00famero trece: era a efixie do grande Filipo. Houbo un grande banquete e a continuaci\u00f3n todos se dirixiron para o teatro para terminaren al\u00ed o agasallo. Chegou Filipo, que se vestira de branco para a ocasi\u00f3n, e cando se dispu\u00f1a a entrar no recinto, abalanz\u00f3uselle un novo nobre macedonio e feriuno nun costado. Morreu ao instante al\u00ed mesmo. O asasino cham\u00e1base Pausanias (como o famoso xeneral do s\u00e9culo -V e o famoso historiador do s\u00e9culo II) e d\u00edxose ent\u00f3n que fora unha vinganza persoal. A verdade non se soubo nunca.\nOs historiadores de todos os tempos barallaron moitas teor\u00edas sobre o caso. O primeiro que fixeron sempre foi preguntarse quen sa\u00eda beneficiado coa morte de Filipo. Pero esta pregunta ten moitas r\u00e9plicas. Varios personaxes puideron estar implicados:\nCada autor presenta a s\u00faa tese e as s\u00faas teor\u00edas, mais o asasinato de Filipo segue a ser un misterio para a Historia da Humanidade."}
{"id": "38505", "revid": "56817", "url": "https://gl.wikipedia.org/wiki?curid=38505", "title": "Filipo de Macedonia", "text": "Filipo foi o nome de varios monarcas macedonios"}
{"id": "38507", "revid": "785", "url": "https://gl.wikipedia.org/wiki?curid=38507", "title": "OpenTrad", "text": "OpenTrad \u00e9 un tradutor autom\u00e1tico en li\u00f1a ou descargable realizado con c\u00f3digo aberto aberto entre varias instituci\u00f3ns, entre elas a Universidade de Vigo.\nPermite a traduci\u00f3n entre o galego, castel\u00e1n, catal\u00e1n, portugu\u00e9s, franc\u00e9s e lingua inglesa. Na actualidade est\u00e1 en desenvolvemento, pero dependendo da dificultade do texto pode lograr rendementos altos, con pequenas necesidades de correcci\u00f3n."}
{"id": "38509", "revid": "854", "url": "https://gl.wikipedia.org/wiki?curid=38509", "title": "Led Zeppel\u00edn III", "text": ""}
{"id": "38510", "revid": "5312", "url": "https://gl.wikipedia.org/wiki?curid=38510", "title": "Alessandro Cagliostro", "text": "Alessandro di Cagliostro, alcume de Giuseppe Balsama, nado o 2 de xu\u00f1o de 1743 e finado o 26 de agosto de 1795, foi un personaxe que acadou sona no s\u00e9culo XVIII. Foi un viaxeiro, ocultista e mas\u00f3n siciliano.\nTraxectoria.\nNado nunha familia humilde de Palermo. A infancia de Cagliostro non se co\u00f1ece ben, estudou nun mosteiro e viviu nun mosteiro, escapou de al\u00ed e viaxou por Europa e o norte de \u00c1frica, e interesouse pola alquimia. En Roma estableceuse como m\u00e9dico e casou, o conde de Saint-Germain iniciouno na francmasoner\u00eda en Londres e Cagliostro fundou o rito exipcio da masoner\u00eda na Haia, viaxou por Rusia, Alema\u00f1a e Francia esparexendo o novo rito. Establecido en Par\u00eds en 1722 foi favorito do rei Lu\u00eds XVI, envolto no caso do colar da ra\u00ed\u00f1a, que desacreditou a\u00ednda m\u00e1is \u00e1 ra\u00ed\u00f1a Mar\u00eda Antonieta, estivo encerrado na Bastilla durante seis meses e logo foi expulsado do pa\u00eds. De volta en Roma foi encarcerado pola inquisici\u00f3n e morreu nunha das s\u00faas prisi\u00f3ns.\nNa ficci\u00f3n.\nA s\u00faa vida \u00e9 contada de forma tanxencial no libro \"Claro de l\u00faa\" de Puri Ameixide."}
{"id": "38511", "revid": "1131", "url": "https://gl.wikipedia.org/wiki?curid=38511", "title": "Adro", "text": "O adro, ou adral, \u00e9 o patio principal ou o terreo arredor das igrexas e a s\u00faa orixe est\u00e1 no \"atrium\" das casas romanas. Engloba calquera terreo co que delimite unha igrexa ou un cemiterio, xa sexa de propiedade eclesi\u00e1stica ou particular.\nNas parroquias galegas o adro era o lugar tradicional de reuni\u00f3n semanal dos veci\u00f1os para tratar os asuntos da parroquia. Nas igrexas m\u00e1is antigas \u00e9 com\u00fan a existencia de cemiterios situados no adro."}
{"id": "38512", "revid": "529", "url": "https://gl.wikipedia.org/wiki?curid=38512", "title": "Adral", "text": ""}
{"id": "38513", "revid": "85894", "url": "https://gl.wikipedia.org/wiki?curid=38513", "title": "Villalba", "text": "O top\u00f3nimo Villalba pode referirse a:"}
{"id": "38514", "revid": "6279", "url": "https://gl.wikipedia.org/wiki?curid=38514", "title": "Villalba (hom\u00f3nimos)", "text": ""}
{"id": "38515", "revid": "98629", "url": "https://gl.wikipedia.org/wiki?curid=38515", "title": "Melod\u00eda", "text": "Unha melod\u00eda \u00e9 unha sucesi\u00f3n de sons que \u00e9 percibida como unha entidade \u00fanica. Desenv\u00f3lvese nunha secuencia lineal, \u00e9 dicir ao longo do tempo, e ten unha identidade e significado propio dentro dun contorno sonoro particular.\nEn sentido estrito unha melod\u00eda \u00e9 unha combinaci\u00f3n de alturas e ritmo, mentres que nun sentido m\u00e1is figurado o termo en ocasi\u00f3ns ampliouse para inclu\u00edr as secuencias doutros elementos musicais como o timbre. P\u00f3dese considerar que a melod\u00eda \u00e9 o primeiro plano respecto do acompa\u00f1amento de fondo. Pero unha li\u00f1a mel\u00f3dica ou unha voz non ten necesariamente que ser unha melod\u00eda en primeiro plano.\nEtimolox\u00eda.\nO voc\u00e1bulo prov\u00e9n do baixo lat\u00edn \u00ab\"melodia\"\u00bb. Este termo latino, \u00e1 s\u00faa vez, provi\u00f1a do grego \u03bc\u03b5\u03bb\u1ff3\u03b4\u03af\u03b1 [\"mel\u014did\u00eda\"] que significaba \"canto coral\" e era unha palabra composta de \u03bc\u03ad\u03bb\u03bf\u03c2 [\"melos\"] que significa \"canci\u00f3n, m\u00fasica que acompa\u00f1a a unha canci\u00f3n\" e \u1f00\u03bf\u03b9\u03b4\u03ae [\"aoid\u1e17\"] que \u00e1 s\u00faa vez quere dicir \"canto, canci\u00f3n\".\nDescrici\u00f3n.\nA mi\u00fado as melod\u00edas consisten nunha ou m\u00e1is frases ou motivos musicais, e xeralmente rep\u00edtense ao longo dunha canci\u00f3n ou peza musical en diversas formas. As melod\u00edas tam\u00e9n poden ser descritas polo seu movemento mel\u00f3dico ou polas alturas ou intervalos entre alturas (predominantemente conxuntos, ou disxuntos ou con outras restrici\u00f3ns), a gama tonal, a tensi\u00f3n e a relaxaci\u00f3n, a continuidade e a coherencia, a cadencia, e a forma.\nA melod\u00eda parte dunha base conceptual horizontal, con eventos sucesivos no tempo, e non vertical como ser\u00eda nun acorde onde os sons son simult\u00e1neos. Con todo, esta sucesi\u00f3n pode conter certos cambios de alturas e duraci\u00f3ns, e a\u00ednda ser percibida como unha soa entidade. A melod\u00eda \u00e9 unha sucesi\u00f3n de sons que normalmente segue un esquema harm\u00f3nico.\nElementos.\nDada a cantidade e variedade de elementos e estilos de melod\u00eda \u00abmoitas das explicaci\u00f3ns [de melod\u00eda] existentes lim\u00edtannos a un modelo de estilo espec\u00edfico, sendo por tanto descrici\u00f3ns demasiado exclu\u00edntes\u00bb.\nPaul Narveson afirmou en 1984 que m\u00e1is de tres cuartas partes das cuesti\u00f3ns te\u00f3ricas acerca da melod\u00eda non foron completamente exploradas.\nAs melod\u00edas existentes na meirande parte da m\u00fasica europea escrita antes do s\u00e9culo XX, e na m\u00fasica popular do s\u00e9culo XX, caracter\u00edzanse por \u00abpatr\u00f3ns de frecuencia fixos e facilmente discernibles\u00bb, repetici\u00f3n de \u00abeventos a mi\u00fado periodicamente, en todos os niveis estruturais\u00bb e \u00abpatr\u00f3ns de repetici\u00f3n de duraci\u00f3ns\u00bb.\nNas melod\u00edas da m\u00fasica cl\u00e1sica do s\u00e9culo XX \u00abempregouse unha maior variedade de recursos do acostumado en calquera outro per\u00edodo hist\u00f3rico da m\u00fasica occidental\u00bb no tocante \u00e1s alturas. A escala crom\u00e1tica pasou a ser \u00abamplamente empregada\u00bb, mentres segu\u00eda a ser empregada a escala diat\u00f3nica.\nAdemais os compositores asignaron un rol estrutural \u00e1s \u00abdimensi\u00f3ns cualitativas\u00bb que en tempos anteriores \u00abreserv\u00e1ranse case exclusivamente para alturas e ritmo\u00bb. En palabras de Kliewer \u00abos elementos esenciais de calquera melod\u00eda son a duraci\u00f3n, a altura, o timbre, a textura e a intensidade\u00bb. A\u00ednda que na pr\u00e1ctica a mesma melod\u00eda pode ser reco\u00f1ecible incluso cando \u00e9 interpretada cunha gran variedade de timbres e din\u00e1micas diferentes.\nExemplos.\nOs diferentes estilos musicais empregan a melod\u00eda de xeitos moi diversos. Por exemplo:\nVoz ou parte.\nO concepto de melod\u00eda con frecuencia se relaciona con termos como voz ou parte. \nUnha voz (ou parte) \u00e9 a m\u00fasica ou melod\u00eda interpretada por un s\u00f3 instrumento ou voz (ou grupo de instrumentos ou voces id\u00e9nticas) dentro dunha obra maior. Unha \"particella\" denota a copia impresa da voz ou parte de cada instrumento, a diferenza da partitura, que cont\u00e9n a m\u00fasica que han de interpretar todos e cada un dos instrumentos dunha agrupaci\u00f3n musical.\nA escritura de partes \u00e9 a composici\u00f3n das voces tendo en conta a harmon\u00eda e o contrapunto. \nAs partes poden ser \"partes externas\", cando se trata das voces situadas na parte superior e na inferior; ou ben \"partes internas\" cando se atopan na franxa media.\nNun contexto polif\u00f3nico o termo \"voz\" empr\u00e9gase para designar unha soa li\u00f1a mel\u00f3dica ou capa textural (ver Figura 1). O termo \u00e9 xen\u00e9rico e non pretende dar a entender que a li\u00f1a debe ser necesariamente de car\u00e1cter vocal, sen\u00f3n que fai alusi\u00f3n \u00e1 instrumentaci\u00f3n ou simplemente ao rexistro.\nPor outra banda, unha \"parte\" na m\u00fasica de gaitas das Highlands \u00e9 unha \"sentence\". Polo xeral, cada unha desas \"partes\" consta de catro frases musicais que duran un ou dous compases. Varias frases comb\u00ednanse para producir tanto un par\u00e1grafo as\u00ed como unha obra ou melod\u00eda completa."}
{"id": "38517", "revid": "55340", "url": "https://gl.wikipedia.org/wiki?curid=38517", "title": "\u00c1ngel Escudero Franco", "text": "\u00c1ngel Escudero Franco (nado o 28 de abril de 1947 en Viladecais), \u00e9 un pol\u00edtico berciano.\nDe profesi\u00f3n mestre industrial, foi procurador nas Cortes de Castela e Le\u00f3n (1991-1993) e deputado no Congreso dos Deputados."}
{"id": "38518", "revid": "1131", "url": "https://gl.wikipedia.org/wiki?curid=38518", "title": "Izquierda Republicana", "text": "Izquierda Republicana (IR) \u00e9 un partido pol\u00edtico espa\u00f1ol republicano de esquerdas formado o 3 de abril de 1934 pola uni\u00f3n da Acci\u00f3n Republicana, Acci\u00f3n Socialista, o sector esquerdista do Partido Republicano Radical Socialista e a Organizaci\u00f3n Republicana Gallega Aut\u00f3noma.\nHistoria e caracter\u00edsticas.\nEntre os seus dirixentes encontr\u00e1banse Jos\u00e9 Giral, \u00c1lvaro de Albornoz, Victoria Kent, Luis Bello, Santiago Casares Quiroga, Marcelino Domingo e Manuel Aza\u00f1a, quen foi o presidente do primeiro Consello Nacional do partido. En Catalu\u00f1a a organizaci\u00f3n denominouse Partit Republic\u00e0 d'Esquerra. \nNas elecci\u00f3ns do 16 de febreiro de 1936 conseguiu 87 deputados dentro da Fronte Popular, e formou parte de todos os gobernos ata o final da guerra civil e despois no goberno da Rep\u00fablica no exilio. Aza\u00f1a foi presidente da Rep\u00fablica entre 1936 e 1939.\nNo exilio mantivo a s\u00faa infraestrutura e foi o principal apoio \u00f3 goberno da Rep\u00fablica no exilio ata a s\u00faa disoluci\u00f3n en 1977 tras a fin da ditadura franquista. Foi legalizado o 10 de novembro de 1977.\nIR participa na creaci\u00f3n de Izquierda Unida, no ano 2002 sae da coalici\u00f3n, a\u00ednda que se presentou coaligado con ela nas elecci\u00f3ns europeas de 2004.\nEn Galicia a organizaci\u00f3n denom\u00ednase Esquerda Republicana Galega."}
{"id": "38524", "revid": "23204", "url": "https://gl.wikipedia.org/wiki?curid=38524", "title": "T\u00edo Tom", "text": "O T\u00edo Tom \u00e9 o personaxe protagonista da novela de Harriet Beecher Stowe \"Uncle Tom's Cabin\" (\"A cabana do T\u00edo Tom\"), na que se conta a triste historia dun escravo bo e a s\u00faa familia, que malia as m\u00faltiplas desgrazas que lles acontecen seguen a ser bos cristi\u00e1ns e a aceptan o seu destino e a s\u00faa situaci\u00f3n fronte aos brancos.\nNa actualidade o termo \u00e9 utilizado por iso como termo pexorativo utilizado polos negros americanos para refer\u00edrense aos negros moi serv\u00eds cos brancos ou simplemente pouco reivindicativos."}
{"id": "38525", "revid": "89787", "url": "https://gl.wikipedia.org/wiki?curid=38525", "title": "Trece badaladas", "text": "Trece badaladas \u00e9 unha novela en lingua galega de Suso de Toro publicada por Edici\u00f3ns Xerais no ano 2002. No ano 2003 ga\u00f1ou o Premio Nacional de Narrativa de Espa\u00f1a, e nese mesmo ano foi levado \u00f3 cine por Xavier Villaverde baixo o t\u00edtulo hom\u00f3nimo de \"Trece badaladas\".\nTrama.\nCelia, escritora compostel\u00e1, intenta presentar unha vez m\u00e1is certo gui\u00f3n a unha produtora de cine, e co\u00f1ece por fin ao director da mesma, Xacobe. A\u00ednda que inicialmente Celia ach\u00e9gase moi molesta a el, xa que lle custou moito que a recibise, pronto as cousas cambian e in\u00edciase unha estra\u00f1a relaci\u00f3n entre \u00e1mbolos dous. Por unha banda Xacobe est\u00e1 pasando alg\u00fan tipo de grave dificultade que lle ten desesperado, e cre atopar na historia de misterio que lle presenta Celia un certo paralelismo coa situaci\u00f3n que lle est\u00e1 tocando vivir. Pola outra banda, Celia, que agardaba atopar a un home de negocios fr\u00edo e distante, vese atra\u00edda por un home sensible e apoucado, que cifra nela as s\u00faas \u00faltimas espranzas. Un terceiro personaxe forma parte da historia: Miguel Ram\u00edrez, prateiro de profesi\u00f3n, e membro da Santa Confrar\u00eda do Ap\u00f3stolo Santiago. Neste caso, o seu interese por Xacobe xorde pola solicitude deste para formar parte da confrar\u00eda, e quere investigalo e xulgar se pos\u00fae os m\u00e9ritos necesarios.\nO caso \u00e9 que Xacobe est\u00e1 asustado por algo que unha personaxe misteriosa lle pediu, e as\u00ed llo conta a Celia, a\u00ednda que se resiste a concretar nin o que lle ten pedido, nin a personalidade deste misterioso ser. O \u00fanico que confesa \u00e9 que o gui\u00f3n que Celia lle presentou parece ter relaci\u00f3n coa situaci\u00f3n. O gui\u00f3n, ambientado en Santiago de Compostela, presenta a historia de certos seres inmortais que vagan pola cidade, e dunha antiga lenda que relaciona escuros acontecementos acaecidos co soar de trece badaladas da camp\u00e1 Berenguela da Catedral de Santiago, \u201ca hora do demo\u201d.\nRam\u00edrez, home cat\u00f3lico, conservador e psicoloxicamente marcado pola morte do seu irm\u00e1n xemelgo, reloxeiro e campaneiro da Berenguela, trinta anos atr\u00e1s ao caer dende o alto da torre, empeza a sospeitar que algo mal\u00e9fico esconde Xacobe cando descobre que naceu o mesmo d\u00eda da morte do seu irm\u00e1n. Inicia a investigaci\u00f3n entrevistando ao t\u00edo de Xacobe, vello compa\u00f1eiro da confrar\u00eda. Logo de recibilo amablemente, o t\u00edo de Xacobe parece tratalo amigablemente ata que lle pregunta polo seu sobri\u00f1o. Nese intre, nega calquera relaci\u00f3n con el, e entre presignaci\u00f3ns despide inmediatamente a Ram\u00edrez.\nComendo e falando do gui\u00f3n nun restaurante, Celia comeza a asustarse tras escoitar varias chamadas polo tel\u00e9fono m\u00f3bil de Xacobe, apagado por ela mesma, chamadas que o mesmo Xacobe non se atreve a coller. Xa f\u00f3ra do restaurante, pasean polas r\u00faas da cidade e acaban por entrar na catedral. De novo prod\u00facense situaci\u00f3ns misteriosas: un mendigo que est\u00e1 a pedir na porta queda aterrorizado ao paso de Xacobe; Xacobe fai o aceno de tocar a p\u00eda da auga bendita e logo para anoxado; dentro da catedral, diante do P\u00f3rtico da Gloria, repara en certas figuras e escapa conmocionado, chorando, seguido de Celia. Esta, vendo o estado de \u00e1nimo de Xacobe, inv\u00edtao a que vaia ao seu apartamento. Todos estes feitos son observados na distancia por Ram\u00edrez, que cada vez est\u00e1 m\u00e1is preocupado e ve sinais m\u00e1is escuras no comportamento de Xacobe.\nXa no apartamento, Celia e Xacobe comezan a sentir unha atracci\u00f3n mutua. Xacobe ve en Celia un apoio na s\u00faa situaci\u00f3n de angustia. Celia vese atra\u00edda pola desvalida situaci\u00f3n dun home sensible. Estando no piso, Xacobe recibe unha nota que lle empraza a ir \u00e1 Alameda \u00e1s doce da noite, mentres que Celia recibe unha chamada an\u00f3nima polo m\u00f3bil de Xacobe, que segue apagado, ameaz\u00e1ndoa e inst\u00e1ndolle a que deixe a Xacobe. Finalmente un cristal rompe no sal\u00f3n, mentres f\u00f3ra chove e trona sen parar. Asustados, os protagonistas acaban por se deitar xuntos, e finalmente quedan durmidos.\nPola s\u00faa banda Ram\u00edrez entrevista a un vello confrade, Valent\u00edn, fondo co\u00f1ecedor da historia da cidade. A\u00ednda que non se ven dende fai anos, Valent\u00edn parece que lle est\u00e1 agardando e que sabe exactamente o que lle preocupa. Expl\u00edcalle m\u00e1is polo mi\u00fado a lenda das trece badaladas, relacion\u00e1ndoa con antigos ritos pag\u00e1ns e sacrificios humanos.\nAo espertar no apartamento, Celia descobre que Xacobe xa marchou \u00e1 cita. Rapidamente vai buscalo, pero ao chegar al\u00ed, at\u00f3pao co misterioso home en medio dunha rifa. Ao miralos, xa de lonxe, Celia cae fulminada por un mal agoiro que lle quita as forzas e a vida, sendo auxiliada por Mart\u00ednez, que a vi\u00f1a seguindo, e que acaba por levala de volta \u00e1 casa.\nDesde ent\u00f3n Celia non volver\u00e1 a ver a Xacobe. Xunto con Ram\u00edrez, inician unha desesperada busca final. Pola s\u00faa banda, Ram\u00edrez, seguindo o consello que lle dera o seu amigo Valent\u00edn, falecido horas despois de falar con el, ach\u00e9gase \u00e1 comisar\u00eda de polic\u00eda. Al\u00ed inicialmente o tratan de tolo, pero cando fala de sacrificios humanos no Pico Sacro, o comisario decide investigar o caso. Ao atoparse efectivamente restos humanos de nenos de moitos anos atr\u00e1s, rete\u00f1en ao pobre de Ram\u00edrez namentres non atopan unha explicaci\u00f3n.\nPola s\u00faa banda Celia trata de saber qu\u00e9 tipo de maldici\u00f3n est\u00e1 a afectar ao seu Xacobe, e para iso ach\u00e9gase ao c\u00f3engo Pardi\u00f1as, garda dos c\u00f3dices da catedral, e \u00faltima pista que apuntara Valent\u00edn antes de morrer. O c\u00f3engo, reticente a axudar a Celia por considerala persoa non grata e f\u00f3ra da igrexa, acaba indic\u00e1ndolle que cre ver na situaci\u00f3n de Xacobe o sinal dunha antiga relixi\u00f3n pag\u00e1 vencellada ao gremio dos escultores de pedra. Finalmente, o c\u00f3engo d\u00e1lle o nome dun menci\u00f1eiro e adivi\u00f1o, desentend\u00e9ndose do tema pois como representante da Igrexa non lle pode dar m\u00e1is creto \u00e1 historia. O tal adivi\u00f1o daralle a Celia unha \u00faltima pista que lle levar\u00e1 \u00e1 igrexa de San Fiz de Solovio.\nAl\u00ed Celia atopa ao misterioso ser que ti\u00f1a ameazado a Xacobe. Al\u00ed descobre que Xacobe morreu, matouse para escapar do destino que lle encomendara este ser: levar os restos pag\u00e1s da s\u00faa divindade \u00e1 catedral e substitu\u00edlos polos do ap\u00f3stolo. Pero Xacobe, nun acto final de rebeld\u00eda, non fixo tal, sen\u00f3n que se tirou ao mar cos restos, esparex\u00e9ndoos polo oc\u00e9ano, e esvaec\u00e9ndose as\u00ed o poder da divindade. E deste xeito vencer ao ser, e sentencialo \u00e1 morte final. Neste intre desc\u00f3brese que o ser realmente se trata do mesmo mestre Mateu, autor do P\u00f3rtico da Gloria. En tempos, Mateu, tras pasar a s\u00faa vida constru\u00edndo o p\u00f3rtico, sofre a perda do seu fillo primox\u00e9nito nun accidente mentres lle axuda a rematar a obra. Ante a negativa do bispo de enterralo na catedral, reb\u00e9lase contra a igrexa e escapa. Xa no Pico Sacro, morada dunha divindade pag\u00e1, al\u00edase con outro deus para ir ao longo dos s\u00e9culos en procura da ru\u00edna da catedral. E deste xeito converterse nun ser inmortal que vai encarn\u00e1ndose sucesivamente en vidas de nenos que son sacrificados ao nacer, facendo coincidir o sacrificio coa \u201chora do demo\u201d e as s\u00faas trece badaladas na Berenguela. Ata que por fin Xacobe \u00e9 quen de derrotalo a el e a s\u00faa divindade."}
{"id": "38527", "revid": "127505", "url": "https://gl.wikipedia.org/wiki?curid=38527", "title": "Soul", "text": "A m\u00fasica soul \u00e9 unha fusi\u00f3n de gospel e rhythm and blues aparecida nos anos cincuenta. Polo que parece todo comezou un d\u00eda de 1954 en que Ray Charles e a s\u00faa banda \u00edan nun autob\u00fas e comezaron a cantar unha letra profana sobre unha canci\u00f3n gospel que soaba na radio, gustoulles como quedaba e naceu \"I Got a Woman\" a primeira canci\u00f3n soul. O estilo axi\u00f1a se converteu no m\u00e1is popular entre a xuventude negra."}
{"id": "38531", "revid": "98629", "url": "https://gl.wikipedia.org/wiki?curid=38531", "title": "Tahuata", "text": "Tahuata \u00e9 a illa m\u00e1is pequena das habitadas das Marquesas, na Polinesia Francesa, un territorio de ultramar franc\u00e9s no Oc\u00e9ano Pac\u00edfico. Est\u00e1 situada no grupo sur do arquip\u00e9lago, a 4\u00a0km. ao sur do extremo occidental de Hiva Oa, a trav\u00e9s da Canle de Bordelais, chamada Ha'ava en marquesano.\nXeograf\u00eda.\nTahuata \u00e9 a m\u00e1is pequena das illas habitadas das Marquesas, cunha superficie de 61\u00a0km\u00b2. A illa \u00e9 moi monta\u00f1osa, con profundos vales e cant\u00eds. A altitude m\u00e1xima est\u00e1 no monte Amatea de 1.050 metros. A orograf\u00eda non permite a construci\u00f3n dunha pista de aterraxe e as comunicaci\u00f3ns son v\u00eda mar\u00edtima desde a illa veci\u00f1a de Hiva Oa, separada pola canle de Bordelais de 4\u00a0km de ancho e unhas correntes de 20 n\u00f3s.\nA poboaci\u00f3n total era de 703 habitantes no censo do 2012. A vila principal \u00e9 Vaitahu, localizada no oeste da illa, capital da comuna que incl\u00fae tam\u00e9n a illa deshabitada de Moho Tani, outras vilas son Hapatoni, Motopu e Hanatetena. A activitad principal \u00e9 a agricultura e a artesan\u00eda.\nHistoria.\nOs restos arqueol\u00f3xicos indican que Tahuata estaba habitada polos polinesios xa no s\u00e9culo III. Na \u00e9poca pre-europea era considerada unha dependencia de Hiva Oa.\nVaitahu foi o lugar dos primeiros contactos das Marquesas cos europeos. O primeiro avistamento rexistrado polos europeos foi pola expedici\u00f3n espa\u00f1ola de \u00c1lvaro de Menda\u00f1a o 22 de xullo de 1595. Foi aqu\u00ed onde chamou ao arquip\u00e9lago as \"Marquesas de Mendoza\", e a illa \"Santa Cristina\". Desembarcaron en Vaitahu que nomearon \"Madre de Dios\" (Nai de Deus en espa\u00f1ol). De acordo coas contas espa\u00f1olas Tahuata ti\u00f1a aves, peixes, cana de azucre, pl\u00e1tano, froitos secos e froitas. A vila existente estaba constru\u00edda en dous lados dun espazo rectangular, as casas eran de madeira e canas entrelazadas. Un edificio que os espa\u00f1ois supo\u00f1ian que era relixioso levant\u00e1base f\u00f3ra da cidade, nun espazo encerrado por empalizadas, e que conti\u00f1a algunho \u00eddolos ante os que atop\u00e1banse ofrendas e provisi\u00f3n. A xente ti\u00f1a grandes e ben constru\u00eddas canoas de vela. As s\u00faas ferramentas estaban feitas de cunchas e \u00f3sos de peixe. Usaban tirafondas, pedras e lanzas como armas. Unha serie de malentendidos provocou o masacre de 200 v\u00edtimas.\nO ingl\u00e9s James Cook chegou en 1774, e o franc\u00e9s Dupetit-Thouars en 1842, proclamou en Vaitahu a anexi\u00f3n das Marquesas a Francia. Posteriormente edificouse a primeira igrexa das illas.\nA fala da illa \u00e9 o dialecto Nuku da lingua marquesana."}
{"id": "38532", "revid": "1576", "url": "https://gl.wikipedia.org/wiki?curid=38532", "title": "La Queue-les-Yvelines", "text": "La Queue-les-Yvelines \u00e9 unha comuna francesa do departamento de Yvelines, na rexi\u00f3n da Illa de Francia, localizada a 30\u00a0km \u00f3 oeste de Versalles. A s\u00faa superficie \u00e9 de 5.77\u00a0km\u00b2 e nel viven 1844 habitantes (1999).\nCo\u00f1ecida co nome de Galluys la Queue, en 1883 adoptou o seu actual nome cando a antiga comuna de Queue se dividiu en dous."}
{"id": "38533", "revid": "11384", "url": "https://gl.wikipedia.org/wiki?curid=38533", "title": "\u00d3blast de Lipetsk", "text": "Lipetsk \u00e9 un \u00f3blast da Federaci\u00f3n Rusa, creado o 6 de xaneiro de 1954, a capital \u00e9 a cidade de Lipetsk. A s\u00faa superficie \u00e9 de 24.100\u00a0km\u00b2 e segundo o censo de poboaci\u00f3n de 2002 ti\u00f1a 1.213.499 habitantes. O principal sector da econom\u00eda provincial \u00e9 a industria, cunha forte incidencia da industria metal\u00farxica. A inmensa maior\u00eda da poboaci\u00f3n \u00e9 de nacionalidade rusa, a minor\u00eda m\u00e1is importante \u00e9 a ucra\u00edna, o 1% da poboaci\u00f3n.\nDistritos.\nA provincia div\u00eddese en 18 distritos:"}
{"id": "38535", "revid": "98629", "url": "https://gl.wikipedia.org/wiki?curid=38535", "title": "Acoso escolar", "text": "O acoso escolar ou bullying \u00e9 un tipo de acoso psicol\u00f3xico que realiza un neno sobre outro neno no \u00e1mbito escolar.\nO acoso escolar caracter\u00edzase por ser un comportamento agresivo e negativo, reiterado e ter lugar nunha relaci\u00f3n desigual entre as partes implicadas.\nHai dous tipos de acoso escolar, o directo que \u00e9 a forma m\u00e1is com\u00fan entre os rapaces e o indirecto que \u00e9 m\u00e1is com\u00fan entre as rapazas e en xeral na preadolescencia e caracter\u00edzase por levar o individuo cara a un illamento social que se consegue por t\u00e9cnicas variadas como difundir rumores, rexeitar o contacto social coa v\u00edtima, ameazar a outros nenos que se leven ben coa v\u00edtima, criticar a forma de vestir, a relixi\u00f3n, a lingua, a orientaci\u00f3n sexual, a discapacidade..."}
{"id": "38536", "revid": "2270", "url": "https://gl.wikipedia.org/wiki?curid=38536", "title": "Pablo VI", "text": ""}
{"id": "38537", "revid": "23204", "url": "https://gl.wikipedia.org/wiki?curid=38537", "title": "Adsorci\u00f3n", "text": "A adsorci\u00f3n \u00e9 o proceso que consiste en atraer \u00e1tomos, i\u00f3ns ou mol\u00e9culas \u00e1 superficie dun material en contraposici\u00f3n \u00e1 absorci\u00f3n, que \u00e9 un fen\u00f3meno de volume. O grao de absorci\u00f3n depende da temperatura, da presi\u00f3n e da \u00e1rea da superficie\nA adsorci\u00f3n qu\u00edmica dunha substancia \u00e9 a s\u00faa acumulaci\u00f3n nunha determinada superficie, unidos mediante ligaz\u00f3ns qu\u00edmicas. O resultado \u00e9 a formaci\u00f3n dunha pel\u00edcula l\u00edquida ou gasosa na superficie dun corpo s\u00f3lido ou l\u00edquido.\nA adsorci\u00f3n f\u00edsica d\u00e9bese a febles forzas atractivas, xeralmente forzas de Van der Waals, o que implica que calquera superficie limpa exposta \u00f3 ambiente amorea unha capa de material fisisorbido."}
{"id": "38540", "revid": "23204", "url": "https://gl.wikipedia.org/wiki?curid=38540", "title": "Xerardo Est\u00e9vez", "text": "Xerardo Denis Felipe Est\u00e9vez Fern\u00e1ndez, nado o 25 de maio de 1948 en Santiago de Compostela, \u00e9 un arquitecto e pol\u00edtico galego.\nTraxectoria.\nEstudou na Escola T\u00e9cnica Superior de Arquitectura de Barcelona, especializ\u00e1ndose en urbanismo. Establecido en 1972 en Compostela, exerceu como arquitecto e urbanista formando con outros profesionais o equipo Oikos, e realizou traballos de investigaci\u00f3n sobre arquitectura, planeamento e patrimonio.\nComo alcalde de Santiago de Compostela nos per\u00edodos 1983-1986 e 1987-1998, aplicou a s\u00faa formaci\u00f3n a fomentar a conservaci\u00f3n e a transformaci\u00f3n da cidade a trav\u00e9s do planeamento, a arquitectura e a cultura. Promoveu a inclusi\u00f3n da cidade e do Cami\u00f1o de Santiago na lista do Patrimonio Mundial, e a elecci\u00f3n como unha das Cidades Europeas da Cultura no ano 2000.\nDurante o seu mandato Compostela recibiu numerosos galard\u00f3ns, entre os que destaca o Premio Europeo de Urbanismo 1998 polo Plan Especial da Cidade Hist\u00f3rica. Impulsou o Real Padroado de Santiago de Compostela e a creaci\u00f3n do Consorcio de Santiago, \u00f3rgano no que as administraci\u00f3ns local, auton\u00f3mica e estatal cooperan nas pol\u00edticas urbanas e na conservaci\u00f3n do conxunto hist\u00f3rico.\nFoi deputado polo PSdeG-PSOE no Parlamento de Galicia entre os anos 1981 e 1983, e membro do Congreso dos Deputados de Espa\u00f1a entre 1993 e 1995.\nEn 1999 reincorporouse \u00e1 pr\u00e1ctica da arquitectura, que compaxina coa actividade como conferenciante e escritor, profesor de cursos de urbanismo e patrimonio, e co asesoramento a administraci\u00f3ns e instituci\u00f3ns. Colabora habitualmente nas p\u00e1xinas de opini\u00f3n de La Voz de Galicia.\nEntre outras distinci\u00f3ns, est\u00e1 en posesi\u00f3n do t\u00edtulo de Fillo Predilecto e Medalla de Ouro de Santiago de Compostela, Medalla Castelao da Xunta de Galicia e medalla do Consejo Superior de los Colegios de Arquitectos de Espa\u00f1a."}
{"id": "38544", "revid": "15490", "url": "https://gl.wikipedia.org/wiki?curid=38544", "title": "Juntas de Ofensiva Nacional-Sindicalista", "text": "Juntas de Ofensiva Nacional-Sindicalista (JONS, en galego: \"Xuntas de Ofensiva Nacional-Sindicalista\") foi un partido nacional-sindicalista espa\u00f1ol. Fundado o 10 de outubro de 1931 \u00f3 fusionarse o grupo arredor da revista \"La Conquista del Estado\" de Ramiro Ledesma Ramos coa Junta Castellana de Actuaci\u00f3n Hisp\u00e1nica de On\u00e9simo Redondo. A JONS foi unha moi pequena organizaci\u00f3n con certa influencia entre os estudantes universitarios en Madrid e entre os traballadores e agricultores de Valladolid. Ti\u00f1a como s\u00edmbolo o xugo e as frechas que pasar\u00edan a formar parte do escudo de Espa\u00f1a durante o franquismo.\nEn 1933 a JONS experimentou un per\u00edodo de expansi\u00f3n, comezou a editar unha publicaci\u00f3n de igual nome que o partido e fundou un sindicato agrario af\u00edn que afirmaba ter 175 secci\u00f3ns locais e 3.000 membros. Nese ano, Ledesma Ramos regresou do seu exilio en Portugal e principiou a publicaci\u00f3n da revista \"Libertad\" e outras publicaci\u00f3ns locais, entre elas \"Unidad\" en Galicia.\nEn 1934, JONS uniuse con Falange Espa\u00f1ola de Jos\u00e9 Antonio Primo de Rivera para formar a Falange Espa\u00f1ola de las Juntas de Ofensiva Nacional-Sindicalista. Ledesma Ramos acabar\u00eda abandonando a FE-JONS e On\u00e9simo Redondo intentar\u00eda refundar a JONS sen \u00e9xito.\nConsiderada a primeira organizaci\u00f3n nacional revolucionaria polo mantemento da necesidade da revoluci\u00f3n que acabase co sistema capitalista e conquistase o poder para realizar unha transformaci\u00f3n social, ti\u00f1a moitas coincidencias co nacionalsocialismo alem\u00e1n pero diferenci\u00e1bao o seu car\u00e1cter cat\u00f3lico e a nula incidencia do racismo no seu discurso pol\u00edtico, predominando o concepto de hispanidade.\nDurante a transici\u00f3n existiu un pequeno grupo con este nome pero nin xur\u00eddica nin historicamente ten relaci\u00f3n coa JONS primixenia a pesar de afirmar ser a continuadora hist\u00f3rica.\nGalicia.\nEn Galicia, o partido formou os seus primeiros n\u00facleos xa en 1931, en Santiago de Compostela encabezado por Santiago Montero D\u00edaz e Manuel Souto Vilas e na Coru\u00f1a liderado primeiro por Enrique S\u00e1ez Alfeir\u00e1n e despois por Juan Canalejo."}
{"id": "38545", "revid": "529", "url": "https://gl.wikipedia.org/wiki?curid=38545", "title": "JONS", "text": ""}
{"id": "38546", "revid": "839", "url": "https://gl.wikipedia.org/wiki?curid=38546", "title": "Converg\u00e8ncia i Uni\u00f3", "text": "Converg\u00e8ncia i Uni\u00f3 (CiU) foi unha federaci\u00f3n nacionalista catal\u00e1 composta pola liberal Converg\u00e8ncia Democr\u00e0tica de Catalunya e a democristi\u00e1 Uni\u00f3 Democr\u00e0tica de Catalunya existente entre 1978 e 2015.\nFundada como coalici\u00f3n electoral en 1978, gobernou a Generalitat de Catalu\u00f1a entre 1980 e o 2003, e tam\u00e9n entre 2010 e 2015. Ademais, foi a terceira forza pol\u00edtica en escanos (en votos \u00e9o Esquerda Unida) no Congreso dos Deputados de Espa\u00f1a, por detr\u00e1s de PSOE e PP.\nCiU colaborou co BNG e o PNV a trav\u00e9s de Galeusca para a consecuci\u00f3n dun Estado plurinacional.\nIntegrantes.\nA federaci\u00f3n Converg\u00e8ncia i Uni\u00f3 estaba integrada por dous partidos pol\u00edticos:"}
{"id": "38549", "revid": "114", "url": "https://gl.wikipedia.org/wiki?curid=38549", "title": "Dinosauria", "text": ""}
{"id": "38554", "revid": "408", "url": "https://gl.wikipedia.org/wiki?curid=38554", "title": "Violonchelo", "text": ""}
{"id": "38555", "revid": "1987", "url": "https://gl.wikipedia.org/wiki?curid=38555", "title": "Lourenzo, antipapa", "text": "Lourenzo, tam\u00e9n co\u00f1ecido como \"Laurentius\" ou \"Laurencio\", nado en 460 e finado en 508, foi un antipapa da Igrexa Cat\u00f3lica entre 498 e 506.\nTraxectoria.\nLourenzo, sacerdote de orixe romana, era arcediago da bas\u00edlica de Santa Prassede en Roma, cando foi elixido papa por unha parte do clero romano simpatizante de Bizancio, o 22 de novembro de 498, o mesmo d\u00eda en que fora consagrado papa san S\u00edmaco, de quen \u00e9 considerado antipapa, e se consagra en Santa Mar\u00eda a Maior. Lourenzo recibiu o apoio do emperador Anastasio I e do rei ostrogodo Teodorico o Grande."}
{"id": "38556", "revid": "56817", "url": "https://gl.wikipedia.org/wiki?curid=38556", "title": "Acci\u00f3n narrativa", "text": "A acci\u00f3n narrativa \u00e9 a sucesi\u00f3n de acontecementos que constit\u00faen o argumento dunha obra de literatura ou dun filme.\nVariantes.\nA acci\u00f3n narrativa presenta as seguintes variantes:"}
{"id": "38557", "revid": "56817", "url": "https://gl.wikipedia.org/wiki?curid=38557", "title": "Acci\u00f3n dram\u00e1tica", "text": "A acci\u00f3n dram\u00e1tica \u00e9 o conxunto de feitos ou actos, que conforman o argumento dunha determinada obra teatral; esta definici\u00f3n poder\u00eda presupor equiparar a acci\u00f3n \u00f3 desenvolvemento tem\u00e1tico, mais non \u00e9 exactamente iso a acci\u00f3n dram\u00e1tica (no teatro), si o ser\u00eda se s\u00f3 atend\u00e9semos \u00f3 texto, pero o teatro \u00e9 tam\u00e9n representaci\u00f3n: a acci\u00f3n dram\u00e1tica \u00e9 o soporte esencial sobre os que xira a noci\u00f3n mesma do espect\u00e1culo teatral, \nA acci\u00f3n dram\u00e1tica pos\u00fae unha natureza especificamente esc\u00e9nica xa que s\u00f3 pode realizarse por medio dos elementos que entren en xogo na representaci\u00f3n concreta dunha determinada obra; a acci\u00f3n \u00e9 o dinamismo que xorde do desenvolvemento do conflito argumental; en suma, a x\u00e9nese e resultado final do propio espect\u00e1culo, concibido como expresi\u00f3n totalizadora dun xeito singular."}
{"id": "38560", "revid": "23204", "url": "https://gl.wikipedia.org/wiki?curid=38560", "title": "Festa da empanada", "text": "A festa da empanada \u00e9 unha festa gastron\u00f3mica celebrada en diversos lugares.\nNesta festa, de exaltaci\u00f3n da empanada, os participantes levan varias mostras para mostr\u00e1rllelas \u00f3 p\u00fablico. Estas confecci\u00f3ns son tanto de diferentes masas (millo, trigo...) como de diversos contidos (iscos con fetas de touci\u00f1o, bacallau con pasas, zorza, polo, at\u00fan, zamburi\u00f1as, xoubas...).\nDada a s\u00faa tradici\u00f3n na gastronom\u00eda galega, existen varias festas dedicadas a este produto:"}
{"id": "38564", "revid": "75439", "url": "https://gl.wikipedia.org/wiki?curid=38564", "title": "Treixadura (uva)", "text": "Treixadura \u00e9 unha clase de uva branca, aut\u00f3ctona de Galicia, de gran calidade e resistente \u00e1s enfermidades. \u00c9 unha uva alongada, dura e moi doce que se traduce en vi\u00f1os lixeiros, finos e c\u00edtricos. Frecuentemente utilizada nos vi\u00f1os da denominaci\u00f3n de Orixe O Ribeiro e R\u00edas Baixas (subzona Condado).\nDe pequeno tama\u00f1o e forma esf\u00e9rica, con pel grosa de cor amarela semellante \u00e1 palla, brillante e irisaci\u00f3ns douradas e verdes, en acios pequenos que agroman cedo e te\u00f1en unha maduraci\u00f3n precoz; \u00e9 a nosa caste m\u00e1is resistente \u00e1 botrite. De alto nivel de azucre e acidez, entre os seus aromas diferenciais destaca o pexego.\nEtimolox\u00eda.\nNon se co\u00f1ece con seguridade a s\u00faa orixe, para a que se suxire que estea relacionada con treixa, tomada dunha suposta forma latina *\"tragella\"\u00a0\u2018rede\u2019."}
{"id": "38565", "revid": "89787", "url": "https://gl.wikipedia.org/wiki?curid=38565", "title": "Ricardo Cabanas", "text": "Ricardo Cabanas Rey, nado o 17 de xaneiro de 1979 en Z\u00faric, \u00e9 un futbolista galego-su\u00edzo. Xoga de centrocampista e o seu actual equipo \u00e9 o Grasshopper Club Z\u00fcrich. \u00c9 o curm\u00e1n do tam\u00e9n xogador de f\u00fatbol Ra\u00fal Cabanas.\nTraxectoria.\nCabanas comezou a xogar no Grasshoppers Z\u00fcrich, no que ficou algunhas tempadas ata fichar polo FC K\u00f6ln, en xu\u00f1o de 2007 o seu equipo anunciou que volv\u00eda ao seu anterior club, o Grasshoppers. \u00c9 internacional por Galicia e por Su\u00edza. Con estes \u00faltimos disputou o Mundial de F\u00fatbol Alema\u00f1a 2006.\nParticipou no encontro de recuperaci\u00f3n da Selecci\u00f3n galega, xogado contra Uruguai en Santiago de Compostela e onde Galicia venceu por 3-2. Tam\u00e9n xogou no partido de 2006 fronte a Ecuador, pero unha lesi\u00f3n no xeonllo apartouno da competici\u00f3n en 2007 e perdeu o partido de Galicia contra o Camer\u00fan."}
{"id": "38567", "revid": "23204", "url": "https://gl.wikipedia.org/wiki?curid=38567", "title": "Andrii Shevchenko", "text": "Andrii Mikol\u00e1iovich Shevchenko (en ucra\u00edno: \"\u0410\u043d\u0434\u0440\u0456\u0439 \u041c\u0438\u043a\u043e\u043b\u0430\u0439\u043e\u0432\u0438\u0447 \u0428\u0435\u0432\u0447\u0435\u043d\u043a\u043e\"), nado en Dvirkivshchyna, Ucra\u00edna, o 29 de setembro de 1976, \u00e9 un exfutbolista e adestrador ucra\u00edno. Dende 2016 adestra a selecci\u00f3n de Ucra\u00edna.\nDebutou no Dinamo de K\u00ediv, co cal xogou ao longo de 5 tempadas, alcanzando as semifinais da Liga de Campi\u00f3ns da, 5 t\u00edtulos de liga, catro copas de liga e individualmente o terceiro lugar na votaci\u00f3n do Xogador do Ano en 1999. Tras boas actuaci\u00f3ns fichou no AC Mil\u00e1n en xu\u00f1o de 1999 por 26 mill\u00f3ns de euros, unha cifra r\u00e9cord para un xogador ucra\u00edno.\nFoi o m\u00e1ximo goleador na s\u00faa primeira tempada na Serie A 1999-00. Foi no seu d\u00eda m\u00e1ximo goleador da Champions League, con 53 goles. O gol co que Shevchenko impuxo a marca, foi contra Oliver Kahn, gardameta do Bayern M\u00fanic. Superando \u00f3 anteriormente m\u00e1ximo goleador Ra\u00fal Gonz\u00e1lez (52). Tam\u00e9n foi o m\u00e1ximo goleador na tempada 2003-2004 con 24 goles o cales axudaron \u00f3 Milan a ga\u00f1ar por d\u00e9cimo s\u00e9tima vez a Serie A.\nNo 2003 ga\u00f1ou a Liga de Campi\u00f3ns co AC Mil\u00e1n, anotando o penalti que lle deu a vitoria. F\u00edxose tam\u00e9n co \"Scudetto\" na tempada 2003-04 e co Bal\u00f3n de Ouro en 2005.\nCaracter\u00edzase pola s\u00faa velocidade, potencia e precisi\u00f3n nos remates a porta, e \u00e9 un dos mellores dianteiros de toda Europa. \nShevchenko, conseguiu se-lo mellor xogador da UEFA no 2004. Da s\u00faa man, a selecci\u00f3n Ucra\u00edna xogou o seu primeiro mundial, onde compartiu grupo con Espa\u00f1a, Tunisia e Arabia Saudita. Anotou o seu primeiro gol nun mundial en Alema\u00f1a 2006, ante Arabia Saudita o 19 de xu\u00f1o de 2006.\nO 1 de xu\u00f1o do 2006, o club londiniense Chelsea, fichou ao astro ucra\u00edno por 51 mill\u00f3ns de euros. O dono do club londiniense, o multimillonario Roman Abramovic, sempre mostrou interese polo dianteiro, que marabillou ao club \"rossonero\" \u00f3 marcar 173 goles en 7 anos na entidade milanista, convert\u00e9ndose no segundo m\u00e1ximo anotador da historia do club. O xogador comentou que a s\u00faa decisi\u00f3n fora por motivos familiares, mais se di que Abramovic seduciuno cun grande cheque en \"libras esterlinas\", amais da oportunidade de xogar a car\u00f3n de estrelas coma Arjen Robben, Frank Lampard, Didier Drogba, Petr \u010cech, Joe Cole, John Terry e a nova adquisici\u00f3n dos \"blues\", o mediapunta capit\u00e1n da selecci\u00f3n de Alema\u00f1a, Michael Ballack, procedente do Bayern Munich."}
{"id": "38568", "revid": "1505", "url": "https://gl.wikipedia.org/wiki?curid=38568", "title": "Teor\u00eda cin\u00e9tica dos gases", "text": "A teor\u00eda cin\u00e9tica dos gases \u00e9 unha teor\u00eda f\u00edsica que explica o comportamento e propiedades macrosc\u00f3picas dos gases a partir dunha descrici\u00f3n estat\u00edstica dos procesos moleculares microsc\u00f3picos. A teor\u00eda cin\u00e9tica desenvolveuse con base nos estudos de f\u00edsicos como Ludwig Boltzmann e James Clerk Maxwell a finais do s\u00e9culo XIX. Posteriormente, extensi\u00f3n da teor\u00eda cin\u00e9tica foron aplicadas a outros estados da materia, pero xa sen poder de predici\u00f3n e xeral, sen\u00f3n soamente como explicaci\u00f3n.\nPostulados.\nOs postulados fundamentais da teor\u00eda cin\u00e9tica son os seguintes:\nAdicionalmente, se o gas est\u00e1 no interior dun recipiente, as colisi\u00f3ns coas s\u00faas paredes as\u00famese que son instant\u00e1neas e perfectamente el\u00e1sticas (postulado 2\u00ba).\nEstes postulados describen o comportamento dun gas ideal. Os gases reais aprox\u00edmanse a este comportamento ideal en condici\u00f3ns de baixa densidade e temperatura.\nPresi\u00f3n.\nNo marco da teor\u00eda cin\u00e9tica a presi\u00f3n dun gas \u00e9 explicada como o resultado macrosc\u00f3pico das forzas implicadas polas colisi\u00f3ns das mol\u00e9culas do gas coas paredes do contedor. A presi\u00f3n pode definirse polo tanto facendo referencia \u00e1s propiedades microsc\u00f3picas do gas.\nEn efecto, para un gas ideal con \"N\" mol\u00e9culas, cada unha de masa \"m\" e mov\u00e9ndose cunha velocidade aleatoria media vrms contido nun volume c\u00fabico \"V\" as part\u00edculas do gas impactan coas paredes do recipiente dun xeito que pode calcularse de xeito estat\u00edstico intercambiando momento lineal coas paredes en cada choque e efectuando unha forza neta por unidade de \u00e1rea que \u00e9 a presi\u00f3n exercida polo gas sobre as paredes.\nA presi\u00f3n pode calcularse como\nEste resultado \u00e9 interesante e significativo non s\u00f3 por ofrecer unha forma de calcular a presi\u00f3n dun gas sen\u00f3n porque relaciona unha variable macrosc\u00f3pica observable, a presi\u00f3n, coa enerx\u00eda cin\u00e9tica traslacional media por mol\u00e9cula, \"1/2 mvrms\u00b2\", que \u00e9 unha magnitude microsc\u00f3pica non observable directamente. N\u00f3tese que o produto da presi\u00f3n polo volume do recipiente \u00e9 dous terzos da enerx\u00eda cin\u00e9tica total das mol\u00e9culas de gas contidas.\nTemperatura.\nA ecuaci\u00f3n superior dinos que a presi\u00f3n dun gas depende directamente da enerx\u00eda cin\u00e9tica molecular. A ecuaci\u00f3n dos gases ideais perm\u00edtenos asegurar que a presi\u00f3n \u00e9 proporcional \u00e1 temperatura absoluta. Estes dous enunciados permiten realizar unha das afirmaci\u00f3ns m\u00e1is importantes da teor\u00eda cin\u00e9tica: \"A enerx\u00eda molecular media \u00e9 proporcional \u00e1 temperatura.\" A constante de proporcionalidade \u00e9 3/2 da constante de Boltzmann k, que \u00e1 s\u00faa vez \u00e9 o cociente entre a constante dos gases \"R\" entre o n\u00famero de Avogadro. Este resultado permite deducir o principio ou teorema de equipartici\u00f3n da enerx\u00eda.\nA enerx\u00eda cin\u00e9tica por Kelvin \u00e9:\nEn condici\u00f3ns est\u00e1ndar de presi\u00f3n e temperatura (273.15 K) obtense que a enerx\u00eda cin\u00e9tica total do gas \u00e9:\nExemplos:\nVelocidade media das mol\u00e9culas.\nDas f\u00f3rmulas para a enerx\u00eda cin\u00e9tica e a temperatura tense\nonde \"v\" m\u00eddese en m/s e\"T\" en kelvins\nPara unha temperatura est\u00e1ndar a velocidade media das mol\u00e9culas de gas son:\nAs velocidades m\u00e1is probables son un 81.6% destes valores."}
{"id": "38570", "revid": "111586", "url": "https://gl.wikipedia.org/wiki?curid=38570", "title": "Caetano Veloso", "text": "Caetano Emanuel Vianna Telles Velloso, co\u00f1ecido como Caetano Veloso, nado en Santo Amaro de Purifica\u00e7\u00e3o, estado de Ba\u00eda, o 7 de agosto de 1942, \u00e9 un pintor, cineasta e fundamentalmente cantor e compositor brasileiro.\nTraxectoria.\nCarreira.\nFoi un dos l\u00edderes do tropicalismo, un movemento de renovaci\u00f3n da m\u00fasica brasileira de finais dos sesenta.\nFamilia.\n\u00c9 pai do m\u00fasico Moreno Veloso e irm\u00e1n de Maria Beth\u00e2nia, para quen compuxo canci\u00f3ns como \"T\u00e1 combinado\" e \"Reconvexo\", e coa que cantou en dueto."}
{"id": "38571", "revid": "85894", "url": "https://gl.wikipedia.org/wiki?curid=38571", "title": "San Caetano", "text": "O nome de San Caetano pode referirse a:\nComo top\u00f3nimo pode referirse a:"}
{"id": "38572", "revid": "54336", "url": "https://gl.wikipedia.org/wiki?curid=38572", "title": "Caetano de Thiene", "text": "Caetano de Thiene, ou en italiano Gaetano di Thiene, nado en Vincenza en outubro de 1480 e finado en N\u00e1poles o 7 de agosto de 1547, foi un relixioso italiano, venerado polos cat\u00f3licos como San Caetano.\nTraxectoria.\nDoutorouse en Dereito na Universidade de Padua en 1504 antes de ingresar no clero. Foi chamado a Roma por Xulio II, que o fixo secretario, en 1506. O seu contacto coa curia desencantouno e levouno a ser un dos primeiros reformadores cat\u00f3licos: .\nDeixou Roma tan pronto como puido e adicouse \u00e1 caridade e a reforma. Non foi ordenado sacerdote at\u00e9 1516, pois non se consideraba digno do cargo. Volveu a Roma en 1523 para fundar con Pietro Carafa (que se hab\u00eda converter despois no papa Paulo IV) a primeira congregaci\u00f3n de cregos regulares, a dos Teatinos.\nO seu nome parece que prov\u00e9n dun t\u00edo seu que era nativo de Gaeta, pois xa en \u00e9poca romana se chamaba \"Caietani\" aos desta vila. Foi canonizado por Clemente X no 1671. A s\u00faa festa cel\u00e9brase o 7 de agosto."}
{"id": "38573", "revid": "1131", "url": "https://gl.wikipedia.org/wiki?curid=38573", "title": "Treixadura", "text": "Treixadura pode referirse a:"}
{"id": "38580", "revid": "23204", "url": "https://gl.wikipedia.org/wiki?curid=38580", "title": "Atomic Kitten", "text": "Atomic Kitten foi un grupo de rapazas brit\u00e1nicas de Liverpool que cantan Pop e Dance. As compo\u00f1entes son Liz McClarnon, Jenny Frost e Tash Hamilton.\nHistoria.\nFormaci\u00f3n do grupo.\nElizabeth Margaret McClarnon (10 de abril de 1981 - Liverpool), Jennifer Frost de (22 de febreiro 1978 - Liverpool) e Natasha Maria Hamilton (17 de xullo 1982 - Liverpool) son as compo\u00f1entes deste grupo de pop brit\u00e1nico.\nEsta \u00e9 a segunda formaci\u00f3n co\u00f1ecida do grupo, xa que no ano 2000, Kerry Katona abandonou o grupo por quedar embarazada (de Brian McFadden, cantante de Westlife) e foi substitu\u00edda por Jenny Frost.\nDespois de case unha d\u00e9cada de \u00e9xitos, o grupo decidiu tomarse un descanso no ano 2004 para dedicarse \u00f3s seus proxectos en solitario, e no caso de Tash, \u00e1 s\u00faa familia."}
{"id": "38584", "revid": "55340", "url": "https://gl.wikipedia.org/wiki?curid=38584", "title": "Orfe\u00f3n Treixadura", "text": "O Orfe\u00f3n Treixadura \u00e9 un grupo de voces masculinas creado en 2003 a ra\u00edz dunha colaboraci\u00f3n musical co grupo Treixadura para o seu disco \"Unha noite no mu\u00ed\u00f1o\". Recrea o son dos antigos orfe\u00f3ns que a comezos do s\u00e9culo XX interpretaban m\u00fasica galega."}
{"id": "38585", "revid": "83328", "url": "https://gl.wikipedia.org/wiki?curid=38585", "title": "Adstrato", "text": "En ling\u00fc\u00edstica un adstrato \u00e9 unha lingua que influencia a outra, por raz\u00f3n de veci\u00f1anza, poder pol\u00edtico ou influencia cultural, sen chegar a desaparecer a lingua influenciada. Hoxe en d\u00eda o ingl\u00e9s \u00e9 o adstrato m\u00e1is com\u00fan na maior\u00eda das linguas.\nNo galego o adstrato principal \u00e9 o castel\u00e1n desde hai s\u00e9culos."}
{"id": "38586", "revid": "89787", "url": "https://gl.wikipedia.org/wiki?curid=38586", "title": "Xerardo Fern\u00e1ndez Albor", "text": "Xerardo Fern\u00e1ndez Albor, nado en Santiago de Compostela o 7 de setembro de 1917 e finado o 12 de xullo de 2018, foi un m\u00e9dico e pol\u00edtico galego. Foi o primeiro presidente da autonom\u00eda Xunta de Galicia trala aprobaci\u00f3n do estatuto de autonom\u00eda de 1981.\nTraxectoria.\nVida persoal.\nOs seus pais, Gerardo e Josefina, rexentaban o hotel Estrella en Santiago de Compostela.\nEn 1936, durante a guerra civil espa\u00f1ola, foi chamado a filas polo bando nacional. Foi enviado \u00e1s frontes de Brunete e Belchite cando xa estaban case pacificadas, e despois embarcou no buque \"Baleares\", que abandonou antes do seu afundimento. En 1938, como alf\u00e9rez provisional, marchou a Alema\u00f1a a facer cursos de perfeccionamento de aviaci\u00f3n coa Luftwaffe. A s\u00faa promoci\u00f3n, chamada 9\u00aa bis, titulouse o 26 de febreiro de 1939.\nM\u00e9dico de profesi\u00f3n, participou no grupo Realidade Galega, formado por galeguistas hist\u00f3ricos de tendencia conservadora.\nCasou en xaneiro de 1952 con Mar\u00eda Asunci\u00f3n Baltar Tojo, filla de Ram\u00f3n Baltar Dom\u00ednguez.\nTivo unha irm\u00e1, falecida en 2009, e un irm\u00e1n, o xurista Agust\u00edn Fern\u00e1ndez Albor.\nVida pol\u00edtica.\nEn 1981 encabezou como independente a lista de Alianza Popular para a Xunta de Galicia, convert\u00e9ndose no primeiro presidente da Xunta de Galicia elixido polo Parlamento de Galicia, para o que contou con Xos\u00e9 Lu\u00eds Barreiro Rivas, home forte de AP en Galicia. Tras ingresar en AP, Albor pasou a ocupar en marzo de 1983 a presidencia do partido en Galicia.\nEn 1984 explicou no Parlamento de Galicia o seu encontro en Portugal o 6 de xullo dese ano con contrabandistas e narcotraficantes galegos en Vila Nova de Cerveira.\nO 30 de outubro de 1986 Barreiro, nunha xogada para conseguir a dimisi\u00f3n de Albor, e o resto dos seus conselleiros dimitiron nun aceno de apoio, ag\u00e1s os conselleiros do PDP e PL puxeron os seus cargos a dispor de Albor, quen non dimitiu e co apoio de Fraga mant\u00edvose como presidente con Mariano Rajoy como vicepresidente. En 1987 Barreiro marchou do partido, ingresou no grupo mixto e apoiou unha moci\u00f3n de censura do l\u00edder socialista Fernando Gonz\u00e1lez Laxe contra el, Fern\u00e1ndez Albor deixou logo a presidencia, mantendo o escano ata 1989, ano no que foi elixido para o Parlamento Europeo, onde permaneceu at\u00e9 1999.\nGalard\u00f3ns.\nFillo adoptivo da Pobra do Carami\u00f1al."}
{"id": "38587", "revid": "529", "url": "https://gl.wikipedia.org/wiki?curid=38587", "title": "Gerardo Fern\u00e1ndez Albor", "text": ""}
{"id": "38588", "revid": "1117", "url": "https://gl.wikipedia.org/wiki?curid=38588", "title": "Lista de ra\u00f1aceos en Galiza", "text": ""}
{"id": "38589", "revid": "98629", "url": "https://gl.wikipedia.org/wiki?curid=38589", "title": "Homosexualidade", "text": "A homosexualidade \u00e9, dende o punto de vista da psicolox\u00eda, unha identidade sexual, dende o punto de vista da sociolox\u00eda unha orientaci\u00f3n sexual e, dende o punto de vista condutual unha conduta sexual. Consiste na interacci\u00f3n ou atracci\u00f3n sexual, afectiva ou sexoafectiva entre individuos do mesmo sexo.\nActualmente a homosexualidade ent\u00e9ndese como unha faceta m\u00e1is do individuo, necesaria para comprender as variaci\u00f3ns culturais das identidades e pr\u00e1cticas sexuais dos seres humanos e dos seus grupos sociais. Os traballos m\u00e1is recentes prefiren non falar de homosexualidade, sen\u00f3n de pr\u00e1cticas ou comportamentos homosexuais, especialmente a partir dos estudos efectuados entre a poboaci\u00f3n m\u00e1is nova.\nTerminolox\u00eda.\n\u00c9 corrente que o falante desco\u00f1eza o significado preciso dos termos relativos \u00e1s diferentes pr\u00e1cticas, identidades e orientaci\u00f3ns sexuais (heterosexualidade, homosexualidade, bisexualidade etc.), ou ben pola falta de informaci\u00f3n ou ben polo exceso de prexu\u00edzos. Previamente o mesmo fen\u00f3meno foi denominado baixo diferentes termos, non todos eles positivos: sodom\u00eda, uranismo, pecado horrendo, crime nefando, inversi\u00f3n.\nO termo galego \"homosexualidade\" \u00e9 traduci\u00f3n da palabra alem\u00e1 \"Homosexualit\u00e4t\", creada a partir do termo grego \"omoios\", que quere dicir \"similar\", e o latino \"sexus\", que quere dicir \"sexo\". Empregouno por primeira vez o escritor austro h\u00fangaro Karl-Maria Kertbeny en 1869 nun extenso informe enviado ao ministro de Xustiza de Alema\u00f1a con motivo da redacci\u00f3n do novo C\u00f3digo Penal para a Federaci\u00f3n do Norte de Alema\u00f1a, aprobado en 1860, en medio do debate sobre se convi\u00f1a manter o vello c\u00f3digo prusiano que no seu apartado 175 tipificaba como delito o contacto sexual entre persoas do mesmo sexo. Richard Freiherr von Krafft-Ebing, no libro \"Psychopathia Sexualis\" (1886), popularizou o concepto. Del derivan as traduci\u00f3ns a moitas outras linguas.\nA homosexualidade feminina ch\u00e1mase tam\u00e9n lesbianismo (calidade de \"lesbiana\") ou safismo, termo que prov\u00e9n do nome da poetisa Safo de Lesbos, a quen os seus poemas apaixonados adicados \u00e1s s\u00faas amigas lle valeron a reputaci\u00f3n de homosexual. M\u00e1is raramente, ao lesbianismo ch\u00e1maselle tam\u00e9n tribadismo, palabra que probablemente derive do verbo grego \u03c4\u03c1\u03af\u03b2\u03c9 (tr\u00edb\u014d), que significa \"fretar\". Na Grecia antiga unha muller que penetraba mediante o uso dalg\u00fan aparello era chamada \"tr\u00edbas\" (\u03c4\u03c1\u03af\u03b2\u03b1\u03c2). O termo \"gai\", de introduci\u00f3n m\u00e1is recente na lingua galega, prov\u00e9n do ingl\u00e9s \"gay\", e este do franc\u00e9s \"gai\", con orixe no lat\u00edn \"gaudium\", gozo. En orixe significaba \"alegre, divertido\". Foi empregado co significado actual a partir da s\u00faa introduci\u00f3n pola escritora norteamericana Gertrude Stein.\nActualmente, os termos \"gai\" e \"lesbiana\" empr\u00e9ganse para referirse a individuos homosexuais en xeral, homes ou femias respectivamente, e en particular a aqueles que te\u00f1en asumido a s\u00faa orientaci\u00f3n sexual e desenvolven a s\u00faa vida conforme a ela. Tam\u00e9n son empregados como eufemismo, en substituci\u00f3n de termos malsoantes ou ofensivos de uso m\u00e1is com\u00fan.\nA terminaci\u00f3n \"-ismo\" vese \u00e1s veces como pexorativa, tal como sucede coa palabra \"homosexualismo\". O sufixo \"-ismo\" ten m\u00faltiples definici\u00f3ns, que van dende \"partidario de\" ata \"enfermidade de\", como no caso do \"xigantismo\". Por iso, o seu uso definir\u00eda a idea de que os homosexuais tenden \u00e1 promoci\u00f3n das s\u00faas condutas, ou de que a condici\u00f3n homosexual se debe entender como unha deficiencia mental. Ao irse apartando a sociedade destas crenzas, foise impo\u00f1endo o termo \"homosexualidade\", xa que a terminaci\u00f3n \"-idade\" s\u00f3 implica \"calidade de\", a\u00ednda que no referente ao lesbianismo a terminaci\u00f3n \"-ismo\" permanece. O dicionario da Real Academia Galega recolle tanto \"homosexualidade\" como \"lesbianismo\".\nPerspectiva cient\u00edfica.\nDende tempos de Kertbeny a homosexualidade \u00e9 obxecto de estudo e debate por parte da comunidade cient\u00edfica. Inicialmente catalogouse como unha enfermidade, trastorno ou patolox\u00eda que hab\u00eda que curar. Na d\u00e9cada de 1860 Karl Heinrich Ulrichs defend\u00eda que o home homosexual albergaba a alma dunha muller nun corpo masculino (\"anima mueliebris viril\"), e conclu\u00eda que a homosexualidade non era perversi\u00f3n, sen\u00f3n inversi\u00f3n, algo conx\u00e9nito, constitucional e org\u00e1nico. En 1886 Richard Krafft-Ebing defend\u00eda que a complexi\u00f3n da muller homosexual se asemellaba m\u00e1is \u00e1 do home que \u00e1 da muller, coa s\u00faa estrutura \u00f3sea, forma de pelve, ton de voz, xeito de cami\u00f1ar e pene (cl\u00edtoris alongado) masculinos, e atribu\u00eda a homosexualidade a unha dexeneraci\u00f3n hereditaria do sistema nervioso central causada por disturbios provocados por pr\u00e1cticas \"contra natura\", tales como a masturbaci\u00f3n. En 1888 o crimin\u00f3logo Cesare Lombroso vencellar\u00e1 esta desviaci\u00f3n sexual conx\u00e9nita coa criminalidade. O transcorrer da consideraci\u00f3n cient\u00edfica do fen\u00f3meno homosexual difire moito segundo o punto de vista da disciplina baixo a que se estuda.\nVertente psicol\u00f3xica.\nO fen\u00f3meno homosexual ten sido estudado case sempre pola psiquiatr\u00eda e a psicolox\u00eda cl\u00ednica. En parte a s\u00faa consideraci\u00f3n como patolox\u00eda prov\u00e9n desta perspectiva cl\u00ednica, que introduciu distorsi\u00f3ns nos estudos realizados sobre pacientes, ao resultaren grupos estatisticamente pouco significativos, escasos e especialmente conflitivos e neurotizados. Fronte a esta visi\u00f3n patol\u00f3xica, os investigadores sexuais prove\u00f1en de disciplinas non ligadas ao estudo da mente. As s\u00faas investigaci\u00f3ns adoitan estar especialmente enfocadas \u00e1 busca dos feitos que resultan an\u00f3malos no grupo social. Isto provoca controversias entre soci\u00f3logos e cl\u00ednicos que evidenciaban o malestar destes ante o derrubamento de teor\u00edas emitidas dende o seu \u00e1mbito.\nAs investigaci\u00f3ns de Frank Beach suxiren que no mundo animal a excitaci\u00f3n sexual ga\u00f1a variedade e complexidade a medida que se ascende na escala filoxen\u00e9tica, de xeito que o control que as hormonas exercen sobre o comportamento sexual vai remitindo progresivamente, co resultado de que no ser humano o control fisiol\u00f3xico practicamente lle cedeu o posto ao influxo do medio. Consecuentemente, a concepci\u00f3n que a psican\u00e1lise ten da sexualidade non deriva da funci\u00f3n reprodutora, sen\u00f3n que \u00e9 considerada como unha pulsi\u00f3n sen m\u00e1is fin que a propia satisfacci\u00f3n. Dende esta perspectiva a sexualidade perde o v\u00ednculo cos xenitais e, de forma secundaria, incl\u00faense entre as moci\u00f3ns sexuais todas aquelas que te\u00f1en unha compo\u00f1ente afectiva (parentesco, amizade, camarader\u00eda...). A sexualidade do individuo config\u00farase ao longo da vida a partir das relaci\u00f3ns interpersoais, atopando o seu lugar dentro do binomio masculino/feminino, definindo os seus propios l\u00edmites e os seus modos de canalizaci\u00f3n sublimada.\nA reflexi\u00f3n de Freud sobre a orixe da homosexualidade estivo presente na s\u00faa obra entre 1900 e 1939, insistindo no seu car\u00e1cter adquirido, fronte \u00e1s posturas que a consideraban unha dexeneraci\u00f3n nerviosa conx\u00e9nita, e na s\u00faa natureza universal, \u00e9 dicir, a convicci\u00f3n de que a sexualidade de toda persoa entra\u00f1a como dimensi\u00f3n esencial o homosexual. Ao logo da s\u00faa obra Freud explica a homosexualidade como resultado da intervenci\u00f3n de diferentes temas presentes na sexualidade de calquera individuo, entre os cales o do narcisismo cobra especial importancia. Tanto Freud como autores posteriores consideran a homosexualidade como unha perversi\u00f3n, a\u00ednda que con diferentes matices. Esta afirmaci\u00f3n foi moi utilizada para basear nela valoraci\u00f3ns de tipo \u00e9tico sobre a homosexualidade, nunha extrapolaci\u00f3n infundada, pero o seu significado \u00e9 moi outro: dende o punto de vista da psican\u00e1lise, unha perversi\u00f3n \u00e9 aquilo cuxo obxecto sexual se afasta do obxecto sexual normal, entendido este como o que a norma establece, sexa cal sexa esa norma en cada momento. Os \"Tres ensaios para unha teor\u00eda sexual\" (1905) defend\u00edan a existencia dunha sexualidade infantil e a ruptura de fronteiras entre o \"normal\" e o \"perverso\", o cal fixo dela unha obra escandalosa no seu momento:\nEllis, como Freud, consideraba que todas as persoas te\u00f1en caracter\u00edsticas tanto femininas como masculinas, e que o que distingue o home da muller e o heterosexual do homosexual \u00e9 o grao en que esas caracter\u00edsticas se presentan ou permanecen latentes. Psicanalistas como Alfred Adler e Carl Gustav Jung pronunci\u00e1ronse m\u00e1is estritamente. A explicaci\u00f3n da psique a trav\u00e9s dos arquetipos leva a Jung a afirmar a homosexualidade como o \"donxoanismo\" son os efectos m\u00e1is t\u00edpicos do complexo materno. Segundo Jung, a homosexualidade pode significar unha situaci\u00f3n na que o suxeito se identifica coa \"\u00e1nima\" e, polo tanto, \u00e9 incapaz de proxectala cara ao exterior, e as\u00ed, ao contrario do que acontece xeralmente, proxecta a persoa coa que coincide a propia identidade sexual. Psicanalistas posteriores non s\u00f3 non modificaron estes xu\u00edzos, sen\u00f3n que os acentuaron \u00e1 vez que aplicaban a terapia reparadora. Xa nos anos sesenta Irving Bieber e outros psiquiatras, partindo da an\u00e1lise derivada da experiencia, afirmaron que a homosexualidade era un trastorno psicol\u00f3xico derivado de relaci\u00f3ns familiares patol\u00f3xicas durante o per\u00edodo ed\u00edpico. Nesa mesma d\u00e9cada Charles Socarides defend\u00eda, pola contra, a tese de que a homosexualidade se orixinaba nunha \u00e9poca pre-ed\u00edpica e que, polo tanto, resultaba moito m\u00e1is patol\u00f3xica do que se pensara ata ent\u00f3n.\nVertente sociol\u00f3xica.\nA posterior relativizaci\u00f3n e negaci\u00f3n deses xu\u00edzos m\u00e9dicos procedeu de cient\u00edficos como Alfred Kinsey. O doutor Kinsey enunciou teses severamente criticadas pola ciencia psiqui\u00e1trica daquela \u00e9poca, que a\u00ednda hoxe son obxecto de pol\u00e9mica pero, ao mesmo tempo, constit\u00faen unha referencia en todo estudo cient\u00edfico da homosexualidade. En \"Sexual Behavior in the Human Male\", Kinsey elaborou unha escala que v\u00e9n sendo empregada sobre todo para avaliar a orientaci\u00f3n e a conduta sexuais, e que consta dunha li\u00f1a continua con sete graos de comportamento sexual, dende o exclusivamente heterosexual ata o exclusivamente homosexual. A creaci\u00f3n desta escala ti\u00f1a como obxectivo relativizar a definici\u00f3n da homosexualidade, pero o seu emprego levou \u00e1 Kinsey \u00e1 sorprendente conclusi\u00f3n de que a meirande parte dos individuos te\u00f1en comportamentos sexuais con ambos sexos nalg\u00fan momento da s\u00faa vida.\nDentro deste mesmo intento obxectivador, outra medida moi co\u00f1ecida que se emprega a\u00ednda hoxe \u00e9 a escala de Shively, que se basea s\u00f3 na preferencia f\u00edsica e afectiva, e na que a homosexualidade e a heterosexualidade te\u00f1en diferentes li\u00f1as de medida. Tam\u00e9n empr\u00e9gase a cuadr\u00edcula de Klein, que aval\u00eda sete dimensi\u00f3ns: a atracci\u00f3n sexual, a conduta sexual, a fantas\u00eda sexual, a preferencia emocional, a preferencia social, a autoidentificaci\u00f3n e o modo de vida. Nun intento de considerar tam\u00e9n aspectos cualitativos e non s\u00f3 cuantitativos, a escala de Sell mide a atracci\u00f3n sexual, o contacto sexual e a identidade sexual, e incl\u00fae un indicador de intensidade e frecuencia dos intereses sexuais e da conduta que a persoa adopta tanto cara aos homes como cara \u00e1s mulleres. Coleman, pola contra, prop\u00f3n unha escala de medici\u00f3n de nove dimensi\u00f3ns, entre elas o modo de vida actual, as concepci\u00f3ns futuras da sexualidade idealizada, a identidade do rol sexual e a aceptaci\u00f3n por parte do individuo da propia orientaci\u00f3n sexual.\nVertente som\u00e1tica.\nTam\u00e9n houbo varios intentos de buscarlle unha orixe som\u00e1tica \u00e1 homosexualidade, ning\u00fan deles satisfactorio. En 1997 LeVay, neurocient\u00edfico do Salk Institute e activista, comprobou que o tama\u00f1o do n\u00facleo 3 do hipot\u00e1lamo anterior era maior en homes que en mulleres, e que entre os homes homosexuais este se aproximaba m\u00e1is ao das mulleres que ao dos homes. Este estudo foi moi criticado polos numerosos erros metodol\u00f3xicos e pola mostra escollida, e actualmente consid\u00e9rase infrutuoso. En 1999 Hamer, xenetista do Instituto Nacional do C\u00e1ncer dos Estados Unidos, anunciou ter localizado a rexi\u00f3n do cromosoma X (a q28) na que se atopar\u00eda o hipot\u00e9tico xene responsable da homosexualidade. O estudo part\u00eda dos datos estat\u00edsticos que sinalan que os individuos homosexuais adoitan pertencer a familias nas que outros membros o son, e que esta coincidencia \u00e9 m\u00e1is frecuente por li\u00f1a materna. Investigaci\u00f3ns posteriores, en especial as realizadas sobre grupos de xemelgos monocig\u00f3ticos, demostraron que se trataba dunha conclusi\u00f3n insuficientemente fundada, a\u00ednda que semella claro que hai unha correlaci\u00f3n entre a orientaci\u00f3n sexual do individuo medio e a s\u00faa ascendencia por li\u00f1a matrilineal. Enunci\u00e1ronse tam\u00e9n innumerables hip\u00f3teses sobre o peso das hormonas na determinaci\u00f3n da orientaci\u00f3n sexual, ningunha delas conclu\u00ednte.\nEn 1974 a Asociaci\u00f3n Americana de Psiquiatr\u00eda retirou a homosexualidade da s\u00faa lista de trastornos mentais. Hoxe certos sectores discuten a pertinencia de identificar o porqu\u00e9 da homosexualidade, pois consideran que a propia busca pretende reafirmar a normatividade da orientaci\u00f3n heterosexual e o an\u00f3malo da orientaci\u00f3n homosexual, m\u00e1xime cando na meirande parte das investigaci\u00f3ns non existe unha preocupaci\u00f3n an\u00e1loga por comprender o motivo da heterosexualidade.\nNo intento por acadar un punto de vista obxectivo sobre o fen\u00f3meno homosexual faise especialmente revelador o estudo dos comportamentos homosexuais no mundo animal, porque necesariamente a s\u00faa base social e psicol\u00f3xica debe ser menor que no ser humano. Unha das primeiras conclusi\u00f3ns \u00e9 que a conduta homosexual probablemente ten ra\u00edces biol\u00f3xicas xerais. Bruce Bagemihl (1999), da Universidade da Columbia Brit\u00e1nica, reuniu observaci\u00f3ns sobre 479 especies animais e deduce delas o que el chama a \"natural diversidade\" da sexualidade. Case todos os tipos de actividade sexual que se atopan no ser humano te\u00f1en o seu equivalente no reino animal. Segundo Joan Roughgarden (2004), da Universidade de Stanford, o comportamento homosexual ten unha finalidade evolutiva non vinculada coa reproduci\u00f3n, e que radica en que se trata dunha actividade que promove a intimidade, favorece os v\u00ednculos emocionais e disipa a agresividade e a tensi\u00f3n. Esta idea do uso dos xenitais cun prop\u00f3sito de transcendencia social ten moito que ver coa explicaci\u00f3n da existencia do orgasmo feminino.\nPerspectiva relixiosa.\nAs correntes relixiosas integristas, en particular as confesi\u00f3ns de raizame semita, consideran a pr\u00e1ctica homosexual como unha desviaci\u00f3n da conduta, e por tanto merecedora de castigo. Por\u00e9n os textos sagrados non sempre son claros nas s\u00faas determinaci\u00f3ns sobre as pr\u00e1cticas e a moral sexuais. Por outra banda ao longo da historia as relaci\u00f3ns sexoafectivas entre individuos do mesmo sexo te\u00f1en recibido unha aceptaci\u00f3n moi variable por parte da sociedade.\nCristianismo.\nA visi\u00f3n que ten o cristianismo da homosexualidade \u00e9 moi diversa. Algunhas igrexas cristi\u00e1s son totalmente contrarias \u00e1s pr\u00e1cticas sexuais entre persoas do mesmo sexo porque ven nelas unha ofensa ao seu deus. Outras consideran que as relaci\u00f3ns sexuais son expresi\u00f3n do amor e adm\u00edtenas dentro da s\u00faa moral. Entre estas d\u00faas posturas extremas hai moitos matices, tantos como interpretaci\u00f3ns hai da mensaxe de Xes\u00fas de Nazaret.\nActualmente a principal igrexa cristi\u00e1 por volume de crentes \u00e9 a cat\u00f3lica romana. A s\u00faa postura oficial no referente \u00e1 pr\u00e1ctica homosexual est\u00e1 expresada no catecismo, que afirma que os actos homosexuais son contrarios \u00e1 lei moral natural e non poden ser aprobados en ning\u00fan caso. Apr\u00e9ciase aqu\u00ed a permanencia da filosof\u00eda estoica na identificaci\u00f3n entre sexualidade aceptable e procreaci\u00f3n. O Catecismo afirma que as persoas homosexuais est\u00e1n chamadas \u00e1 castidade.\nOutras igrexas cristi\u00e1s non cat\u00f3licas non ven nas pr\u00e1cticas sexuais entre persoas do mesmo sexo unha violaci\u00f3n do seu c\u00f3digo moral. Dentro desta corrente integradora, a igrexa cu\u00e1quera brit\u00e1nica aprobou en xullo do 2009 a celebraci\u00f3n de casamentos relixiosos entre persoas do mesmo sexo, e solicitou ao Goberno a s\u00faa validaci\u00f3n civil. En xeral, semella haber unha relaci\u00f3n directa entre a maior apertura e o maior desenvolvemento econ\u00f3mico e social. Tam\u00e9n vese que aquelas igrexas m\u00e1is favorables ao trato igualitario son as que levan feito m\u00e1is avances tam\u00e9n en materia de igualdade de x\u00e9nero, como \u00e9 o caso da Igrexa episcopaliana ou da Igrexa luterana evanx\u00e9lica de Am\u00e9rica, que permiten o ordenamento de mulleres e de persoas abertamente homosexuais.\nIslam.\nDe forma an\u00e1loga ao que acontece dentro das relixi\u00f3ns cristi\u00e1s, os textos sagrados do islam non recollen explicitamente palabras de condena \u00e1s pr\u00e1cticas homosexuais. Por\u00e9n, as pautas de vida que proporciona aos fieis non aproban tal tipo de pr\u00e1cticas. A pesar diso a estrutura non xer\u00e1rquica da organizaci\u00f3n permite a existencia de grupos que, dentro dunha interpretaci\u00f3n moderna do Cor\u00e1n, pretenden acadar unha visi\u00f3n positiva da homosexualidade e reivindican unha igualdade de dereitos civ\u00eds. Alg\u00fans autores afirman que o rexeitamento da homosexualidade prov\u00e9n dunha tradici\u00f3n patriarcal heteroc\u00e9ntrica que imp\u00f3n un determinado modelo de familia como \u00fanico estilo de vida aceptable, antes que dunha lectura cr\u00edtica dos textos cor\u00e1nicos.\nHomosexualidade e sociedade.\nHeteronormatividade.\nO grao de aceptaci\u00f3n das pr\u00e1cticas homosexuais nos diferentes grupos sociais \u00e9 moi diverso e ten cambiado moito ao longo da historia. No noso eido cultural a heterosexualidade \u00e9 un modelo de organizaci\u00f3n econ\u00f3mica e social, un estilo de vida que se organiza a trav\u00e9s do matrimonio mon\u00f3gamo entre home e muller con fins reprodutores e que converteu esta sexualidade en normativa. Este estado de cousas \u00e9 o que se denomina \"heteronormatividade\".\nA meirande parte das sociedades humanas son heteronormativas. Nelas existen mecanismos sociais que canalizan a sexualidade da maior parte da s\u00faa poboaci\u00f3n cara \u00e1 heterosexualidade, centrada no coito xenital pene-vaxina. En todas as sociedades heteronormativas existe unha presi\u00f3n social definida e espec\u00edfica contra o comportamento homosexual, con castigos que comezan a idades moi temper\u00e1s e cuxo grao de intensidade pode ir dende unha lixeira sanci\u00f3n ata a morte. O modelo de organizaci\u00f3n social imperante nestas sociedades observa unha relaci\u00f3n clara entre a funci\u00f3n econ\u00f3mica e social (divisi\u00f3n sexual do traballo), unha instituci\u00f3n social (matrimonio heterosexual) e unha funci\u00f3n biol\u00f3xica (sexualidade procreadora). As\u00ed, a familia conv\u00e9rtese nunha das principais instituci\u00f3ns sociais nas que se articula e xerarquiza a diferenza de idade e a diferenza de sexos. Esta correspondencia \u00edntima entre estrutura social de base familiar e orde social leva a Marx e Engels a afirmar que a familia plenamente desenvolvida s\u00f3 existe para a clase burguesa.\nO movemento feminista e a xeneralizaci\u00f3n do uso dos anticonceptivos contribu\u00edron a desertar a concepci\u00f3n da parella reprodutora como c\u00e9lula b\u00e1sica do ordenamento social e a debilitar a rixidez dos roles de x\u00e9nero xustificadores deste ordenamento.\nDiferenciaci\u00f3n e identificaci\u00f3n.\nO concepto de homosexualidade naceu como intento de identificar aquilo que \u00e9 diferente do normal, entendendo normal como o que se axusta \u00e1 norma. Dentro dun estado heteronormativo, o diferente do normal (o anormal) \u00e9 manter relaci\u00f3ns sexuais e afectivas con individuos que non son do sexo oposto. Dende unha perspectiva heteronormativa, pois, as persoas non heterosexuais constit\u00faen un grupo diferenciado. Isto \u00e9 as\u00ed a pesar de que tal grupo non sexa unha realidade sociocultural obxectiva nin un grupo de pertenza articulado por unha identidade compartida. Nace as\u00ed o concepto de \"colectivo gai\", \"comunidade homosexual\" ou \"lobby gai\", acu\u00f1ados pasivamente pola sociedade, e que constit\u00faen ideoloxemas que recrean no seu seo a t\u00e1boa de valores dominantes e o respectivo sistema de relaci\u00f3ns sexuais socialmente lexitimadas.\nColoquialmente ch\u00e1mase \"sa\u00edr do armario\" ao proceso polo cal un individuo homosexual manifesta e reco\u00f1ece a s\u00faa orientaci\u00f3n sexual ante as persoas que compo\u00f1en o seu c\u00edrculo social e familiar. Tradicionalmente consid\u00e9rase que a sa\u00edda do armario \u00e9 a culminaci\u00f3n dun proceso de autoexploraci\u00f3n no que o individuo vai cobrando consciencia de que a s\u00faa identidade sexual non se corresponde coa normativamente establecida. Vivienne Cass elaborou a finais da d\u00e9cada de 1970 un modelo de desenvolvemento da identidade sexual que se converteu no referente m\u00e1is aceptado. Tal modelo define seis etapas tipo na vida do individuo:\nAdemais do de Vivienne Cass, elabor\u00e1ronse outros modelos de desenvolvemento semellantes que pretend\u00edan servir para explicar a integraci\u00f3n dos individuos con pr\u00e1cticas homosexuais dentro do seu grupo social. As cr\u00edticas que se presentaron a este tipo de explicaci\u00f3ns mod\u00e9licas po\u00f1en o acento no seu afastamento da realidade, partindo de que a vida das persoas \u00e9 moito m\u00e1is flu\u00edda e complexa, pero tam\u00e9n na s\u00faa escasa base emp\u00edrica e na s\u00faa insensibilidade a outros factores como o x\u00e9nero ou a raza. Ademais present\u00e1ronse obxecci\u00f3ns sobre o efecto que estes modelos puideran ter na sa\u00fade das persoas homosexuais que non se sentisen identificados con eles.\nA partir dos recordos de persoas homosexuais adultas p\u00f3dese apreciar que nos primeiros episodios de atracci\u00f3n por persoas do mesmo sexo na adolescencia predominan as diferenzas tradicionais entre sexos por encima das diferenzas estereotipadas entre orientaci\u00f3ns sexuais. As rapazas son moito m\u00e1is propensas (seis veces m\u00e1is) a lembrar o apego sentimental mentres que os rapaces lembran m\u00e1is os pensamentos ou as excitaci\u00f3ns sexuais (o dobre). Os datos conducen a unha perspectiva moi matizada: algunhas mulleres lembran pensamentos sexuais e alg\u00fans homes evocan contextos de tipo afectivo. Nos casos que non se mencionan na t\u00e1boa seguinte non hai diferenzas significativas entre sexos:\nRelatividade da diferenciaci\u00f3n.\nEn todo caso a perspectiva cl\u00e1sica, tendente \u00e1 clasificaci\u00f3n dos individuos en grupos pechados segundo a s\u00faa orientaci\u00f3n sexual, est\u00e1 sendo abandonada paulatinamente en favor dunha concepci\u00f3n flu\u00edda da sexualidade. Os estudos realizados nos Estados Unidos nas \u00faltimas d\u00faas d\u00e9cadas indican que entre o 15 e o 20 % dos adolescentes te\u00f1en alg\u00fan grao de orientaci\u00f3n cara a persoas do seu propio sexo, que menos da metade deles se orientan exclusivamente cara a persoas do seu propio sexo e que o seu n\u00famero supera o daqueles que se identifican como gai ou lesbiana (3-4 %) e o daqueles que te\u00f1en actividade sexual con outros do seu propio sexo (3 %). Ao mesmo tempo non hai que perder de vista que, segundo estes mesmos estudos, a maior\u00eda dos mozos que tivo algunha experiencia homosexual algunha vez tam\u00e9n tivo algunha experiencia heterosexual, que das persoas que ti\u00f1an actividade sexual homosexual s\u00f3 un 27 % se identificaban como gai ou lesbiana e que a correlaci\u00f3n entre unha identidade sexual homosexual e unha orientaci\u00f3n cara a persoas do seu propio sexo s\u00f3 alcanzaba o 0,15 no caso das rapazas e do 0,3 % no caso dos rapaces.\nC\u00f3mpre ter en conta que a pr\u00e1ctica totalidade dos estudos sobre orientaci\u00f3ns sexuais non heterosexuais, e a totalidade dos que incl\u00faen alg\u00fan tipo de traballo de campo, foron realizados nos Estados Unidos e en Europa, en especial nas \u00faltimas tres d\u00e9cadas, de xeito que o noso co\u00f1ecemento neste eido en outras \u00e1reas xeogr\u00e1fico-culturais se limita a algunhas publicaci\u00f3ns de tipo etnogr\u00e1fico. Tam\u00e9n se observaron serios defectos de m\u00e9todo, ao deixar a definici\u00f3n do que se entende como relaci\u00f3n sexual \u00e1 interpretaci\u00f3n dos entrevistados, influ\u00eddos pola ideolox\u00eda coitoc\u00e9ntrica imperante: unha gran parte dos entrevistados heterosexuais non consideraban que houbese sexo se non hab\u00eda coito xenital pene-vaxina, mentres que a maior\u00eda dos entrevistados homosexuais ou bisexuais, carentes desa posibilidade, consideraban sexo outros tipos de contacto f\u00edsico pracenteiro, non necesariamente de tipo xenital.\nHomofobia.\nA extensi\u00f3n do pensamento heteronormativo sup\u00f3n unha importante dificultade para a vida coti\u00e1 de moitas persoas e para a consecuci\u00f3n dunha autoimaxe positiva. Calc\u00falase que cada dous d\u00edas unha persoa homosexual \u00e9 asasinada no mundo debido a actos violentos vinculados \u00e1 homofobia. A homofobia \u00e9 o odio, medo irracional ou rexeitamento \u00e1 homosexualidade, \u00e1s persoas que a practican e \u00e1s que transgriden o seu rol de x\u00e9nero. A homofobia non \u00e9 un feito natural, nin instintivo nin universal, nin ten o mesmo significado en todas partes. \u00c9 un feito cultural propio de certas sociedades en certas fases da s\u00faa historia. Dentro desta diversidade, en diferentes lugares, hoxe en d\u00eda, a homofobia apl\u00edcase s\u00f3 aos homes, ou s\u00f3 aos que son penetrados, ou s\u00f3 aos que se visten de muller. A homofobia \u00e9 a ferramenta disuasoria que as sociedades heteroc\u00e9ntricas empregan contra os que saen da norma heterosexual. Os estudos realizados sobre homofobia confirmaron que esta se basea nun rol de x\u00e9nero masculino, moi forte e moi estereotipado. Isto quere dicir que as actitudes hom\u00f3fobas son m\u00e1is com\u00fans entre homes que se identifican cun rol tradicional e entre os que viven a relixi\u00f3n dun xeito fundamentalista.\nA homofobia foi empregada historicamente con fins pol\u00edticos, para manter ou estender determinados r\u00e9ximes. O anterior arcebispo de Cidade do Cabo e Premio Nobel da Paz, o surafricano Desmond Tutu, declarou que a homofobia \u00e9 un \"crime contra a humanidade\" e \"tan inxusta\" como o apartheid. As organizaci\u00f3ns m\u00e1is conservadoras ven na homofobia unha palabra fetiche que impide toda reflexi\u00f3n sobre a \"anormalidade\" da homosexualidade e busca estigmatizar a aqueles que pensan que, socialmente, esta constit\u00fae un problema. O certo \u00e9 que os \u00fanicos estudos cient\u00edficos sobre o tema sinalan que a percepci\u00f3n dunha falta moral na lexitimaci\u00f3n da homosexualidade \u00e9 indicadora dunha posible desorde mental. Profesores da Universidade de California defenden a inclusi\u00f3n da homofobia no DSM (\"Diagnostic and Statistical Manual of Mental Disorders\"), cat\u00e1logo no que ata 1973 figuraba a homosexualidade mesma. Dende o \"Harvard Medical School\" adv\u00edrtese de que as persoas con pensamentos hom\u00f3fobos precisan de tratamento psiqui\u00e1trico. Por \u00faltimo, o \"California Department of Corrections\" elaborou un programa de terapia antipsic\u00f3tica destinado \u00e1s persoas que exhiben homofobia.\nA homosexualidade na historia.\nAs relaci\u00f3ns afectivas, sexuais e sexoafectivas entre persoas do mesmo sexo estiveron sempre presentes en todos nos grupos humanos ao longo da historia. O grao de aceptaci\u00f3n do que gozaron foi moi diferente segundo a \u00e9poca e a cultura.\nLexislaci\u00f3n e movementos reivindicativos.\nA situaci\u00f3n legal e social das persoas homosexuais var\u00eda moito dun pa\u00eds a outro e adoita ser obxecto de pol\u00e9micas.\nRepresi\u00f3n.\nHoxe, na maior\u00eda dos pa\u00edses desenvolvidos, as relaci\u00f3ns homosexuais son aceptadas polo corpus xur\u00eddico e as persoas que as practican te\u00f1en protecci\u00f3n legal. Alg\u00fans estados estableceron estruturas formais para confirmar as relaci\u00f3ns legais, denominadas uni\u00f3n civil, sociedade ou simplemente matrimonio. Non obstante en moitos pa\u00edses as relaci\u00f3ns homosexuais non se aceptan socialmente por raz\u00f3ns culturais ou relixiosas, e mesmo existen leis de sodom\u00eda que prohiben a actividade homosexual con diversas penas. As\u00ed est\u00e1 penada con pena de morte en Arabia Saudita, Emiratos \u00c1rabes Unidos, Iemen, Ir\u00e1n, Mauritania, Sud\u00e1n, Brunei e algunhas rexi\u00f3ns de Nixeria e Somalia, e con cadea perpetua en Barbados, Bangladesh, G\u00fciana, India, Maldivas, Myanmar, Paquist\u00e1n, Qatar, Serra Leoa, Tanzania e Uganda.\nEn 1960, en Francia, a lei do 25 de novembro dobra a pena m\u00ednima por ultraxe publica ao pudor cando se trata de relaci\u00f3ns homosexuais. Esta lei ser\u00e1 derrogada pola lei do 23 de decembro de 1980. En 1982, a lei do 4 de agosto despenaliza definitivamente a homosexualidade en Francia, inclu\u00edndo aos menores de idade. A sodom\u00eda foi descriminalizada en 1962 en Illinois, en 1967 no Reino Unido, en 1969 en Alema\u00f1a Occidental e en 1977 no Canad\u00e1. En 1977 a Carta dos dereitos e liberdades da persoa de Qu\u00e9bec foi emendada para prohibir a discriminaci\u00f3n por raz\u00f3n da orientaci\u00f3n sexual. Tr\u00e1tase da primeira lei do mundo que prohibe este tipo de discriminaci\u00f3n, a parte dalgunhas vilas e condados dos Estados Unidos. En 1995 Canad\u00e1 fixo anticonstitucional a discriminaci\u00f3n contra os homosexuais. En 1993 a homosexualidade foi oficialmente despenalizada en Rusia. En 1994 o par\u00e1grafo 175 foi abolido en Alema\u00f1a. No 2003 a Corte Suprema dos Estados Unidos aboliu as leis a\u00ednda en vigor contra as pr\u00e1cticas homosexuais.\nReco\u00f1ecemento.\nNo relativo ao reco\u00f1ecemento legal das relaci\u00f3ns de parella entre persoas do mesmo sexo, alg\u00fans estados homol\u00f3ganas \u00e1s parellas entre persoas de diferente sexo, reco\u00f1ec\u00e9ndolles o dereito a contraer matrimonio, a\u00ednda que non sempre en igualdade de dereitos cos matrimonios heterosexuais.\nActualmente hai vinte e un estados que conceden aos seus cidad\u00e1ns o dereito a establecer unha relaci\u00f3n matrimonial legalmente v\u00e1lida entre persoas do mesmo sexo. Tr\u00e1tase dos Pa\u00edses Baixos (dende 2001), B\u00e9lxica (dende 2003), os estados norteamericanos de Massachusetts (dende 2004) e California (entre 2005 e 2008, reco\u00f1ece s\u00f3 os casamentos celebrados nese per\u00edodo no estado), Espa\u00f1a (dende 2005), Canad\u00e1 (dende 2005), Sur\u00e1frica (dende 2006), os estados norteamericanos de Connecticut (dende 2008), Iowa (dende 2009), Maine (dende 2009) e Vermont (dende 2009), Suecia (dende 2009), Noruega (dende 2009), Portugal (dende 2010), Islandia (dende 2010), os estados norteamericanos de Nova Hampshire (dende 2010), Washington, D.C. (dende 2010) e Nova Jersey (reco\u00f1\u00e9ceos s\u00f3 para os efectos de resoluci\u00f3n de demandas de divorcio), o estado mexicano de M\u00e9xico D.F. (dende 2010), Arxentina (dende 2010, por mandato xudicial) e Israel (non os celebra pero reco\u00f1ece os celebrados noutros estados).\nOutros estados at\u00f3panse en proceso de tramitaci\u00f3n parlamentaria ou aprobaci\u00f3n das reformas lexislativas necesarias para reco\u00f1ecer o matrimonio entre persoas do mesmo sexo. \u00c9 o caso de Luxemburgo, Nepal (dende 2008), Eslovenia (dende 2009) e Finlandia.\nMovemento LGTB.\nO chamado movemento LGTB \u00e9 o constitu\u00eddo polas organizaci\u00f3ns que te\u00f1en como finalidade mirar polos dereitos das persoas de orientaci\u00f3n ou identidade l\u00e9sbica, gai, bisexual e transexual.\nA primeira organizaci\u00f3n de defensa dos dereitos das persoas homosexuais da que se ten noticia foi a fundada en 1897 en Alema\u00f1a por Magnus Hirschfeld. Chamouse \"Comit\u00e9 cient\u00edfico e humanitario\" (WHK) e gozou de 35 anos de existencia, e publicou un anuario \"para tipos sexuais intermedios\" entre os anos 1899 e 1923. O obxectivo desta organizaci\u00f3n era triplo: abolir o par\u00e1grafo 175 do C\u00f3digo Penal alem\u00e1n, informar \u00e1 opini\u00f3n p\u00fablica sobre a homosexualidade e interesar \u00e1s persoas homosexuais na loita polos seus dereitos. Escindida do Comit\u00e9 cient\u00edfico e humanitario, a \"Comunidade de especiais\" foi fundada en 1902 por Benedict Friedl\u00e4nder, quen, amparado nas teses de Freud, rexeitaba a teor\u00eda innatista de Hirschfeld. No Reino Unido en 1914 Edward Carpenter e Havelock Ellis fundan a \"Sociedade Brit\u00e1nica para o estudo da Psicolox\u00eda sexual\", que aproveitou o interese que despertou nos medios de comunicaci\u00f3n a causa penal aberta contra o escritor Oscar Wilde en 1895. En Rusia, trala Revoluci\u00f3n de Outubro, o goberno bolxevique suprimiu todas as leis que penaban os actos homosexuais, al\u00e9n doutras que limitaban as liberdades sexuais. Por\u00e9n o r\u00e9xime stalinista falaba da homosexualidade como \"produto da decadencia do sector burgu\u00e9s da sociedade\", e acometeu detenci\u00f3ns masivas en 1934.\nEn Barcelona fundouse en 1969 o \"Movemento Espa\u00f1ol de Liberaci\u00f3n Homosexual\" (MELH), que tivo existencia clandestina ata a morte de Franco en 1975 e logo trocou o seu nome polo de \"Front d'Alliberamente Gai de Catalunya\" (FAGC). Xunto con grupos similares que apareceron noutras partes do estado, mobilizouse pedindo a derrogaci\u00f3n da Lei de Perigosidade Social, o que se acadou finalmente en 1978. A partir de 1979 os grupos gais iniciaron a loita polo dereito de asociaci\u00f3n e inscrib\u00edronse na Internacional Gai, fundada o ano anterior. As s\u00faas principais reivindicaci\u00f3ns nos anos sucesivos foron o dereito ao matrimonio e \u00e1 adopci\u00f3n de fillos. A s\u00faa principal expresi\u00f3n de visibilidade foi e segue a ser a celebraci\u00f3n do D\u00eda do Orgullo Gai a nivel internacional."}
{"id": "38590", "revid": "6074174", "url": "https://gl.wikipedia.org/wiki?curid=38590", "title": "Goberno tripartito", "text": "Un goberno tripartito \u00e9 aquel formado por unha coalici\u00f3n entre tres organizaci\u00f3ns pol\u00edticas.\nNa historia recente de Galicia, o Goberno tripartito foi un goberno de coalici\u00f3n entre o PSdeG, Coalici\u00f3n Galega e o Partido Nacionalista Galego que ocupou a Xunta de Galicia entre 1987 e 1989\nXos\u00e9 Lu\u00eds Barreiro Rivas, home forte de Alianza Popular en Galicia, abandonou este partido en 1987 e apoiou unha moci\u00f3n de censura do l\u00edder socialista Fernando Gonz\u00e1lez Laxe contra Xerardo Fern\u00e1ndez Albor. Nas elecci\u00f3ns auton\u00f3micas de 1989, o Partido Popular de Galicia (antiga Alianza Popular), obtivo maior\u00eda absoluta con Manuel Fraga Iribarne."}
{"id": "38592", "revid": "23204", "url": "https://gl.wikipedia.org/wiki?curid=38592", "title": "Juntas Espa\u00f1olas", "text": "Juntas Espa\u00f1olas (JJEE) foi un partido espa\u00f1ol de extrema dereita.\nApareceu logo dun chamamento p\u00fablico do director de \"El Alc\u00e1zar\", Antonio Izquierdo, en 1983 tras a autodisoluci\u00f3n de Fuerza Nueva de Blas Pi\u00f1ar. Barcelona foi o principal foco da organizaci\u00f3n e entre os seus dirixentes estiveron Ramiro Barbero e Ram\u00f3n Graells.\nA publicaci\u00f3n oficial das JJEE, \"Eje\", reflect\u00eda antisemitismo e negaci\u00f3n do Holocausto ademais dos temas habituais da extrema dereita franquista espa\u00f1ola como a espa\u00f1olizaci\u00f3n de Catalu\u00f1a, criminalizar \u00f3 inmigrante ou pedir a pena de morte para os terroristas.\nEn 1994 desapareceu para integrarse na Alianza Democr\u00e1tica Nacional que dar\u00eda lugar \u00e1 Democracia Nacional."}
{"id": "38599", "revid": "23204", "url": "https://gl.wikipedia.org/wiki?curid=38599", "title": "The Doors", "text": "The Doors foi unha banda de rock estadounidense formada nos \u00c1nxeles (California) no ano 1965. A s\u00faa historia xirou sobre a figura do seu vocalista Jim Morrison. Estaba composta tam\u00e9n polo teclista Ray Manzarek, o bater\u00eda John Densmore e o guitarrista Robby Krieger. Despois da morte de Morrison en 1971 o resto dos membros continuaron como tr\u00edo, pero a banda finalmente desf\u00edxose en 1973.\nTraxectoria.\nJim Morrison naceu o 8 de decembro de 1943 en Florida. Dende pequeno a Jim gust\u00e1balle ler libros de autores como Kafka e Nietzsche. Un acontecemento marcou a s\u00faa infancia: nunha viaxe coa familia pasaron ao lado dun coche accidentado, segundo el mesmo, viu o esp\u00edrito dun vello indio. Reza a lenda que o indio acompa\u00f1ou a Morrison durante toda a s\u00faa vida.\nDespois de estudar psicolox\u00eda en Florida decidiu matricularse na facultade de cine da UCLA, nos \u00c1nxeles, onde co\u00f1eceu a Ray Manzarek. Manzarek era un teclista de formaci\u00f3n cl\u00e1sica con bastante experiencia en bandas de jazz. Jim descubriu con el a s\u00faa paix\u00f3n polo blues e o jazz, e decidiu amosarlle algunhas das s\u00faas poes\u00edas. Bastante impresionado, Ray formou con Morrison unha nova banda. O nome, escollido por Jim, v\u00e9n dun verso do poeta ingl\u00e9s William Blake: \"Cando as portas da concepci\u00f3n sexan abertas, o home ver\u00e1 as cousas como elas realmente son: infinitas\". Nac\u00eda as\u00ed The Doors. O d\u00fao co\u00f1eceu o bater\u00eda John Densmore nunha conferencia do gur\u00fa hind\u00fa Maharishi Maheshi Yogi. Densmore xa tocaba noutras bandas pero decidiu xuntarse a The Doors.\nFacendo unha combinaci\u00f3n de piano, bater\u00eda e poes\u00eda, conseguiron un contrato coa Columbia, grazas a Billy James, que xa contratara a The Byrds. James p\u00faxolles unha condici\u00f3n: deber\u00edan contratar un guitarrista. A\u00ed entra en escena Robbie Krieger, amigo de Densmore nas s\u00faas meditaci\u00f3ns transcendentais. Robbie fora rexeitado por outras bandas polo seu estilo de jazz e flamenco. Pero foi xustamente este ecletismo o que o fixo entrar en The Doors.\nDurante o ano 1965 non gravaron nada e perderon o contrato coa Columbia. Comezaron ent\u00f3n a tocar por California. A transformaci\u00f3n nos escenarios de Jim era evidente: deixaba de ser t\u00edmido e fr\u00e1xil para converterse nun performer visceral, sensual e incendiario, creando a eterna fama de sex-symbol, a pesar de que el quer\u00eda ser visto como un artista serio. Arthur Lee, da banda Love, apaixonouse do son de The Doors e levounos \u00e1 discogr\u00e1fica Elektra, que contratou a Paul Rotchild para producilos.\n\"The Doors\".\nA finais de 1966 The Doors iniciaron unha serie de presentaci\u00f3ns no lendario bar Whisky A Go-Go, provocando un impacto enorme nos grandes medios. Rotchild aproveitou o momento e levounos para o estudio, onde rexistraron as canci\u00f3ns do primeiro disco en seis d\u00edas. Unha semana m\u00e1is para as mesturas e a elecci\u00f3n dos temas e o LP, \"The Doors\", estaba listo.\nEn xaneiro de 1967 foi lanzado o \u00e1lbum acompa\u00f1ado do sinxelo \"Break On Through\". A este tema realizouselle un v\u00eddeo promocional, unha especie de devanceiro do videoclip. O segundo sinxelo en aparecer foi \"Light My Fire\", que estivo durante 17 semanas nas listas. \"The Doors\" tam\u00e9n ti\u00f1a outros temas cl\u00e1sicos hoxe en d\u00eda como \"The End\" ou \"The Crystal Ship\".\n\"Strange Days\".\nPouco despois entrar\u00edan novamente no estudio para gravar o seu segundo traballo que ser\u00eda publicado no mes de setembro de 1967. \"Strange Days\" inclu\u00eda outros temas temas como \"When The Music's Over\", \"Love Me Two Time\" ou o tema que lle daba t\u00edtulo ao disco, \"Strange Days\". Este traballo reafirmou a The Doors como unha das grandes bandas do momento. Jim Morrison converteuse definitivamente nun \u00eddolo dos medios e adoptou a s\u00faa identidade \"The Lizard King\" (o rei lagarto), sa\u00edndo aos escenarios co seu caracter\u00edstico traxe de coiro.\nO \u00e1lbum foi disco de ouro e chegou ao n\u00famero 3 da lista da \"Billboard\" en 1967. \"People Are Strange\" acadou o n\u00famero 12 nos Estados Unidos e \"Love Me Two Times\" posteriormente conseguir\u00eda o porto 25. \"Strange Days\" foi colocado no n\u00famero 407 na lista da \"Rolling Stone\" dos 500 mellores \u00e1lbums de todos os tempos.\nO 9 de decembro de 1967, aconteceu un grave incidente nun concerto da banda en New Haven, Connecticut; Jim enfadouse cun polic\u00eda que o empurrara, facendo un violento discurso contra o sistema policial. A pol\u00edcia aproximouse ao escenario e Jim non parou co seu discurso. Ata que un oficial subiu e foi alcanzado na cara polo micr\u00f3fono do vocalista. Os demais polic\u00edas subiron e prend\u00e9rono.\n\"Waiting for the Sun\".\nEn abril a gravaci\u00f3n do terceiro \u00e1lbum estivo marcada pola tensi\u00f3n como resultado do incremento da dependencia de Morrison polo alcohol e as drogas, e polo rexeitamento do seu espect\u00e1culo po\u00e9tico \"The Celebration of the Lizard\" por parte do produtor da banda Paul Rothchild, que non o consideraba suficientemente comercial. Acheg\u00e1ndose ao cl\u00edmax da s\u00faa popularidade The Doors realizou unha serie de concertos ao aire libre no que se produciron enfrontamentos entre os seareiros e a polic\u00eda, destacando o do 10 de maio no Chicago Coliseum.\nA banda empezou a variar o seu material a partir do seu terceiro traballo, \"Waiting for the Sun\", cansos do seu repertorio orixinal, e empezaron a escribir material novo. Este converteuse no seu primeiro n\u00famero 1 das listas, e o seu sinxelo \"Hello, I Love You\" foi o seu segundo e derradeiro n\u00famero 1 nos Estados Unidos. O disco tam\u00e9n inclu\u00eda a canci\u00f3n \"The Unknown Soldier\", da cal realizaron outro v\u00eddeo, e \"Not to Touch the Earth\", extra\u00edda da s\u00faa peza conceptual \"Celebration of the Lizard\", a\u00ednda que foron incapaces de gravar unha versi\u00f3n satisfactoria do tema enteiro para o \u00e1lbum.\nDespois dun mes de escandalosas actuaci\u00f3ns no Singer Bowl de Nova York, realizaron a s\u00faa primeira xira f\u00f3ra de Estados Unidos, realizando un feixe de concertos por Europa. A banda celebrou unha conferencia de prensa no Institute of Contemporary Arts en Londres e tocou no teatro The Roundhouse. Estes actos foron televisados pola cadea brit\u00e1nica Granada Television, nun programa chamado \"The Doors Are Open\", posteriormente sacado \u00e1 venda en v\u00eddeo. The Doors tam\u00e9n realizou un concerto en \u00c1msterdan sen Jim Morrison, despois de que tivese un colapso polo uso de drogas. Morrison volveu a Londres o 20 de setembro e quedou al\u00ed durante un mes.\nO grupo realizou nove concertos m\u00e1is en Estados Unidos, e p\u00faxose a traballar no seu cuarto disco. 1969 ser\u00eda un ano dif\u00edcil para The Doors, pero empezou cun concerto cheo no Madison Square Garden de Nova York o 24 de xaneiro e un exitoso sinxelo, \"Touch Me (The Doors)\" (publicado no mes de decembro de 1968), que chegou ao n\u00famero 3 nos Estados Unidos."}
{"id": "38600", "revid": "98629", "url": "https://gl.wikipedia.org/wiki?curid=38600", "title": "Oasis (grupo musical)", "text": "Oasis foi unha banda brit\u00e1nica de rock formada en Manchester no ano 1991. Nos seus comezos estaba formada por Liam Gallagher (vocalista), Paul Arthurs (guitarrista), Paul McGuigan (baixista) e Tony McCarroll (bater\u00eda), e tocaban baixo o nome de The Rain. Mudaron o seu nome a Oasis cando, invitado polo seu irm\u00e1n m\u00e1is novo, entra no grupo Noel Gallagher, convert\u00e9ndose en l\u00edder, guitarrista principal e compositor da banda.\nOasis \u00e9 considerado un dos grupos m\u00e1is destacados da historia do Reino Unido e da m\u00fasica rock, por ser quizais o m\u00e1ximo expo\u00f1ente do movemento britrock xunto con Blur e por ser tam\u00e9n un dos grupos m\u00e1is senlleiros da m\u00fasica a nivel mundial na d\u00e9cada dos 90. Boa proba diso son as 11 mill\u00f3ns de copias vendidas do seu \u00e1lbum debut \"Definetely Maybe\", as 26 mill\u00f3ns do seu segundo \u00e1lbum, \"(What\u00b4s the story)Morning Glory\", que se converteu no segundo disco m\u00e1is vendido na historia do Reino Unido por detr\u00e1s do aclamado \"Sargent Pepper\u00b4s Lonely Hearts Club Band\", e as 420.000 copias vendidas o d\u00eda da posta \u00e1 venda do seu terceiro \u00e1lbum de estudio, \"Be Here Now\", que logrou converterse no disco m\u00e1is rapidamente vendido na historia do seu pa\u00eds.\nA s\u00faa principal e m\u00e1is notable influencia musical foi The Beatles, mais tam\u00e9n beberon doutros grupos como The Rolling Stones, The Who, The Kinks, Sex Pistols, The Smiths, Neil Young, The Stooges e The Stone Roses. Por outra banda foron, xunto con Blur, un dos m\u00e1ximos expo\u00f1entes do Britpop.\nEn agosto do ano 2009 Noel Gallagher anunciou a s\u00faa sa\u00edda da banda despois dun altercado nos camerinos con Liam antes dun concerto. O resto dos seus membros, liderados por Liam Gallagher, decidiron continuar traballando xuntos baixo o nome Beady Eye.\nInfluencias musicais.\nMusicalmente, Oasis citou como as s\u00faas principais influencias a The Beatles, The Who, Sex Pistols e The Stone Roses. Tam\u00e9n nomearon, en menor medida, a The Stooges, The Kinks, The Smiths, The Rolling Stones e Neil Young.\nGran cantidade de bandas citaron a Oasis como unha das s\u00faas maiores influencias, entre elas Arctic Monkeys, The Killers, The Coral, Jet e Kasabian."}
{"id": "38601", "revid": "98629", "url": "https://gl.wikipedia.org/wiki?curid=38601", "title": "The Breeders", "text": "The Breeders \u00e9 unha banda de rock alternativo formada por Kim Deal (membro dos Pixies) e Tanya Donelly (de Throwing Muses). Activa desde 1988, experimentou varios cambios na s\u00faa formaci\u00f3n, e na actualidade est\u00e1 composta por Kim Deal (voz e guitarra), a s\u00faa irm\u00e1 xemelga Kelley Deal (guitarra e coros), Jos\u00e9 Medeles (bater\u00eda e percusi\u00f3n), Mando L\u00f3pez (baixo) e Cheryl Lyndsey (guitarra). O seu segundo \u00e1lbum, \"Last Splash\" (1993), foi o m\u00e1is \u00e9xitoso dos catro que editaron, acadando o posto 33 na lista Billboard.\nBiograf\u00eda.\nFormaci\u00f3n.\nO grupo formouse en 1988 en Boston, Massachusetts. Kim Deal (que asinaba como Mrs. John Murphy na \u00e9poca) tocaba o baixo nos Pixies e decidira iniciar un proxecto paralelo onde ela tivese m\u00e1is autonom\u00eda para po\u00f1er en pr\u00e1ctica a s\u00faa enerx\u00eda creativa e, en certo modo, deixar de ser a \"sombra creativa\" de Frank Black (na \u00e9poca Black Francis) nos Pixies.\nKim chamou a Tanya Donelly, integrante de Throwing Muses, banda tam\u00e9n de Boston que ti\u00f1a moito prestixio no \"underground\" estadounidense, sendo a primeira banda dese pa\u00eds en asinar co renomado selo brit\u00e1nico 4AD. Tanya e Kim co\u00f1ec\u00e9ronse nun club en Boston en 1988 cando as d\u00faas compositoras \"frustradas\" decidiran formar a s\u00faa propia banda. Elas pasaron os dous anos seguintes ensaiando e contando con varias formaci\u00f3ns diferentes onde s\u00f3 as d\u00faas l\u00edderes eran os integrantes efectivos. O nome escollido para a banda foi The Breeders, mesmo nome que Kim usaba en presentaci\u00f3ns de m\u00fasica folk ao lado da s\u00faa irm\u00e1 Kelley varios anos antes en Dayton, Ohio.\nA banda gravou unha demo despois de recrutar \u00e1 violinista e vocalista Carrie Bradley, e contando coa axuda de catro bater\u00edas e do baixista Ray Halliday. Unha vez rematada realizaron un concerto en The Rathskeller en Boston. O grupo envioulle a demo ao selo 4AD xa que era o que levaba tanto aos Pixies coma a Throwing Muses, e finalmete asinaron un contrato.\n\"Pod\".\nThe Breeders quer\u00eda regravar a demo para editala. 4AD entregoulles 11.000 d\u00f3lares e contrataron a Steve Albini, que xa traballara con Deal no \u00e1lbum dos Pixies \"Surfer Rosa\", para gravar en Edimburgo durante d\u00faas semanas. Josephine Wiggs, de The Perfect Disaster, uniuse \u00e1 banda como baixista. The Breeders estaban a\u00ednda sen bater\u00eda, polo que Albini recomendoulles a Britt Walford de Slint para que realizase as sesi\u00f3ns de gravaci\u00f3n. Walford aceptou e gravou as bater\u00edas, un\u00edndose posteriormente a The Breeders co nome ficticio \"Shannon Doughton\".\n\"Pod\" gravouse en s\u00f3 unha semana, polo que a banda usou o tempo restante en gravar varias caras-b, unha \"Peel Session\" e un v\u00eddeo para \"Hellbound\". Editado o 28 de maio de 1990, \"Pod\", a pesar de non ser un \u00e9xito comercial, recibiu cr\u00edticas moi positivas.\n\"Safari\" e \"Last Splash\".\nDespois de \"Pod\", The Breeders regresaron aos seus proxectos. Pixies lanzou \"Bossanova\" en 1990 e \"Trompe le Monde\" en 1991, pero a finais dese ano baixaron o seu ritmo de actividade. Deal negouse a achegar material a un \u00e1lbum dos Pixies, compo\u00f1endo unicamente para editar con The Breeders. A banda gravou o EP \"Safari\" a finais de 1991, xa coa irm\u00e1 xemelga de Kim, Kelley Deal, na guitarra. Despois de gravar o EP, Donelly deixou a banda para formar Belly. Pixies parou as s\u00faas actividades a mediados de 1992, polo que Deal continuou compo\u00f1endo novo material para The Breeders. Nese tempo Walford era moi remiso a ser identificado como parte de The Breeders, e foi substitu\u00eddo polo bater\u00eda Jim MacPherson. A banda xa se convertera nun equipo a tempo completo e foi abreconcertos de Nirvana na s\u00faa xira europea de 1992.\nCoa separaci\u00f3n dos Pixies en xaneiro de 1993, The Breeders regresaron ao estudio para gravar o seu segundo \u00e1lbum. \"Last Splash\" apareceu no mes de agosto dese ano e foi un \u00e9xito comercial. Edit\u00e1ronse tres sinxelos do mesmo, inclu\u00eddo \"Cannonball\", que acadou o n\u00famero 2 da \"Billboard Modern Rock Charts\". Grazas a isto a s\u00faa popularidade aumentou, en 1994 \"Last Splash\" foi certificado platino pola RIAA e a bandaasegurou o seu posto na xira \"Lollapalooza\".\nHiato.\nEn 1995, Kelley Deal estivo involucrada nunha redada de drogas, polo que Kim Deal formou o proxecto paralelo The Amps con MacPherson, o baixista Luis Lerma e o guitarrista Nate Farley, que posteriormente tocar\u00eda en Guided by Voices. The Amps editaron o \u00e1lbum \"Pacer\" en outubro de 1995. Despois da s\u00faa rehabilitaci\u00f3n, Kelley iniciou o proxecto Kelley Deal 6000 e tam\u00e9n formou The Last Hard Men co vocalista de Skid Row Sebastian Bach, o bater\u00eda de The Smashing Pumpkins Jimmy Chamberlin e Jimmy Flemion de The Frogs.\nEn 1996 Kim Deal recuperou o nome de The Breeders para unha serie de concertos en California. A formaci\u00f3n da banda nos mesmo era esencialmente a de The Amps xunto coa violinista Carrie Bradley. A banda intentou gravar o seu terceiro \u00e1lbum en 1997, pero sen \u00e9xito. Kelley Deal regresou ao grupo o ano seguinte e gravou temas coa s\u00faa irm\u00e1, a\u00ednda que o \u00fanico material editado durante ese per\u00edodo foi unha versi\u00f3n de The Three Degrees aparecida na pel\u00edcula \"The Mod Squad\" en 1999.\n\"Title TK\".\nAs irm\u00e1s Deal recrutaron a novo persoal para continuar actuando no ano 2001, e volveron ao estudio co guitarrista Richard Presley, o baixista Mando Lopez e o bater\u00eda Jose Medeles para gravar o terceiro \u00e1lbum da banda, \"Title TK\", con Steve Albini. The Breeders foron chamados e principios do 2002 pata actuar nun cap\u00edtulo da serie \"Buffy the Vampire Slayer\". O episodio emitir\u00edase por vez primeira o 5 de novembro dese ano.\nThe Breeders contribu\u00edron co tema \"Wicked Little Town: Hedwig Version\" ao \u00e1lbum tributo a Hedwig and the Angry Inch \"Wig in a Box\", aparecido no ano 2003.\nNo 2004, Warner Music Group anunciou os seus plans de botar a The Breeders do seu selo despois das pobres vendas do \u00e1lbum \"Title TK\".\n\"Mountain Battles\".\nO seu cuarto \u00e1lbum, \"Mountain Battles\", lanzouse en abril do ano 2008 a trav\u00e9s do selo 4AD. Nel aparecen Kim e Kelley Deal, Jose Medeles e Mando Lopez. O seu terceiro EP, \"Fate to Fatal\", ser\u00eda editado o 21 de abril do 2009."}
{"id": "38602", "revid": "6", "url": "https://gl.wikipedia.org/wiki?curid=38602", "title": "Lei de conservaci\u00f3n", "text": "As leis de conservaci\u00f3n son \u00e1s leis f\u00edsicas que postulan que, durante a evoluci\u00f3n temporal dun sistema illado, certas magnitudes te\u00f1en un valor constante. Posto que o universo enteiro constit\u00fae un sistema illado poden aplic\u00e1rselle diversas leis de conservaci\u00f3n. Est\u00e1n relacionadas con simetr\u00edas do sistema considerado, de xeito que a cada lei deste tipo lle corresponde unha simetr\u00eda.\nAs leis de conservaci\u00f3n m\u00e1is importantes en mec\u00e1nica e electromagnetismo cl\u00e1sicos son:\nEn mec\u00e1nica cu\u00e1ntica e f\u00edsica nuclear \u00e1s anteriores eng\u00e1denselles estoutras:\nAdemais das anteriores tanto en mec\u00e1nica cl\u00e1sica (MC) como en mec\u00e1nica cu\u00e1ntica (MQ) \u00fasanse en certos contextos leis de conservaci\u00f3n aproximadas, \u00e9 dicir, que non son universais para todos os procesos a\u00ednda que si para unha boa parte dos procesos f\u00edsicos co\u00f1ecidos:"}
{"id": "38603", "revid": "54334", "url": "https://gl.wikipedia.org/wiki?curid=38603", "title": "Momento angular", "text": "O momento angular, tam\u00e9n chamado cantidade de movemento angular, \"(L = I\u03c9)\", equivale ao produto vectorial da cantidade de movemento polo vector de posici\u00f3n.\nA s\u00faa conservaci\u00f3n implica a non existencia de momentos de forzas externos \u00f3 sistema, o que se d\u00e1 por exemplo, en campos centrais como o gravitatorio arredor do Sol, orixe dunha das leis de Kepler.\nEcuaci\u00f3n.\nA forma m\u00e1is com\u00fan de se determinar a cantidade de movemento angular (formula_1) dun corpo \u00e9 a trav\u00e9s do produto de seu momento de inercia (formula_2) e a s\u00faa velocidade angular (formula_3)\nformula_4\nTam\u00e9n pode ser determinada a trav\u00e9s do raio (formula_5) do movemento angular e da cantidade de movemento linear (formula_6) do corpo.\nformula_7\nou en cantidades escalares\nformula_8\nUsos.\nO momento angular \u00e9 excepcionalmente \u00fatil na resoluci\u00f3n de sistemas rotacionais, sexan eles formados por corpos r\u00edxidos ou por sistemas de part\u00edculas. Na verdade \u00e9 \u00fatil en todos os casos en que \u00e9 constante no intervalo estudado, pois p\u00f3dese demostrar que o o torque resultante sobre un sistema \u00e9 igual \u00e1 taxa de variaci\u00f3n temporal, a derivada no tempo, do momento angular. Concl\u00faese que sempre que o torque total for cero o momento angular manterase constante. Esa situaci\u00f3n \u00e9 mais com\u00fan do que parece, pois usualmente, nos sistemas illados, as forzas que act\u00faan internamente entre os corpos xeran torques que se anulan, pois tales forzas son usualmente centrais (a s\u00faa li\u00f1a de acci\u00f3n pasa polo centro xeom\u00e9trico do corpo) o que fai con que os pares acci\u00f3n-reacci\u00f3n anulen os torques.\nEse \"ataque\" \u00e9 tan importante que con el \u00e9 pos\u00edbel demostrar as leis de Johannes Kepler, se usado en conxunto coa Lei da gravitaci\u00f3n universal. Esa demostraci\u00f3n foi feita polo propio Isaac Newton, feito que deu un \"lastro\" a\u00ednda maior a hip\u00f3tese de Newton da forza gravitacional ser proporcional ao inverso do cadrado da distancia."}
{"id": "38604", "revid": "56817", "url": "https://gl.wikipedia.org/wiki?curid=38604", "title": "Amulio", "text": "Amulio foi o d\u00e9cimo quinto rei de Alba Longa fillo de Procas e irm\u00e1n de Numitor. Antes de morrer fixo d\u00faas partes da herdanza real: por un lado, os tesouros, por outro, o reino. Numitor elixiu este \u00faltimo. Amulio, val\u00e9ndose das riquezas que lle corresponderon, puido destronar facilmente ao seu irm\u00e1n e ocupar o seu lugar. Pese a todas as preocupaci\u00f3ns tomadas, non puido impedir que a s\u00faa sobri\u00f1a, Rea Silvia, dese a luz dous xemelgos, R\u00f3mulo e Remo, os cales remataron destron\u00e1ndoo e mat\u00e1ndoo. Logo devolv\u00e9ronlle o poder ao seu av\u00f3 Numitor."}
{"id": "38605", "revid": "15490", "url": "https://gl.wikipedia.org/wiki?curid=38605", "title": "Rea Silvia", "text": "Rea Silvia (en lat\u00edn, \"Rh\u0113a Silv\u012da\"), tam\u00e9n denominada Illia \"(\"en lat\u00edn, \"\u012al\u012da)\" e co\u00f1ecida por outros nomes como Serv\u00edlia, (lat\u00edn: S\"ervilia)\" e Em\u00edlia (lat\u00edn; \"Aemilia\"), era filla do rei Numitor, f\u00edxose vestal cando o seu t\u00edo Amulio destronou o seu pai. As vestais estaban obrigadas a garda-lo voto de castidade, polo cal Rea Silvia non poder\u00eda ter descendencia e a permanencia de Amulio no trono non peligraba. A\u00ednda as\u00ed enxendrou dous fillos, R\u00f3mulo e Remo. Xeralmente adm\u00edtese que Rea Silvia foi amada polo deus Marte, co cal tivo \u00f3s xemelgos, a\u00ednda que alg\u00fans autores atrib\u00faen a paternidade destes a un amante accidental. \u00d3 decatarse Amulio disto, fixo meter no c\u00e1rcere a Rea Silvia e botar \u00f3s xemelgos nunha cesta \u00f3 r\u00edo T\u00edber. Escapou dunha morte segura grazas a s\u00faa prima Anto. Existen varias versi\u00f3ns sobre o seu fin. Uns soste\u00f1en que morreu despois do parto, outros que os malos tratos foron motivo da s\u00faa morte e, finalmente, tam\u00e9n se di que os seus propios fillos a liberaron,despois de vingarse de Amulio."}
{"id": "38606", "revid": "109216", "url": "https://gl.wikipedia.org/wiki?curid=38606", "title": "Turno", "text": "Turno foi un heroe it\u00e1lico, fillo de Dauno, que reinaba sobre os r\u00fatulos \u00e1 chegada de Eneas ao Lacio. Este sentiuse ofendido porque o rei Latino casou a s\u00faa filla con Eneas, que era a s\u00faa prometida, e planeou unha guerra contra Eneas e Latino. Na batalla, os r\u00fatulos sa\u00edron derrotados, pero os aborixes perderon \u00f3 seu rei. Turno, con sede de vinganza, foille pedir axuda o rei Mecencio, pero de novo o pobo dos r\u00fatulos foi derrotado. Turno e Mecencio resultaron mortos na batalla."}
{"id": "38607", "revid": "98629", "url": "https://gl.wikipedia.org/wiki?curid=38607", "title": "Numitor", "text": "Numitor era fillo do rei Proca e tam\u00e9n und\u00e9cimo descendente de Eneas. Era irm\u00e1n m\u00e1is vello de Amulio. Cando Numitor ti\u00f1a que comezar a reinar o seu irm\u00e1n m\u00e1is novo desbancouno e f\u00edxose co poder de Alba Longa. Amulio matou os fillos de Numitor e ofreceu a Rea Silvia, a s\u00faa sobri\u00f1a, como vestal para asegurarse de que non tivese descendencia.\nUn tempo m\u00e1is tarde Rea Silvia tivo dous xemelgos, os cales, segundo ela aseguraba, eran fillos de Marte. A sobri\u00f1a de Amulio foi encadeada e os xemelgos, R\u00f3mulo e Remo, abandonados no r\u00edo T\u00edber.\nAnos despois Remo foi levado ante Numitor e este descubriu que era o seu neto. Os xemelgos e m\u00e1is o seu av\u00f3 atacaron a Amulio e Numitor volveu reinar en Alba Longa."}
{"id": "38609", "revid": "88215", "url": "https://gl.wikipedia.org/wiki?curid=38609", "title": "Raymond Kopa", "text": "Raymond Kopa, nado o 13 de outubro de 1931 en N\u0153ux-les-Mines (Paso de Calais, Francia) e finado o 3 de marzo de 2017 en Angers, foi un futbolista franc\u00e9s de pais polacos, e unha das figuras do f\u00fatbol europeo dos anos 50.\nTraxectoria.\nEste fillo de emigrantes polacos comezou a s\u00faa carreira aos 17 anos no SCO Angers, e dous anos despois foi transferido \u00f3 Stade de Reims, co que ga\u00f1ar\u00eda o campionato Franc\u00e9s en 1953 e 1955. Tam\u00e9n foi finalista da primeira Copa de Europa, perdendo co Real Madrid de Alfredo Di St\u00e9fano por 4-3. Ao ano seguinte, foise para o Madrid, \u00f3 que tam\u00e9n ir\u00eda Ferenc Pusk\u00e1s. Campi\u00f3n de liga en 1957 e 1958, \u00e9 o primeiro xogador franc\u00e9s en ga\u00f1a-la Liga de Campi\u00f3ns en 1957, t\u00edtulo que repetir\u00eda en 1958 e 1958, este \u00faltimo contra o Stade de Reims no que xogaba Just Fontaine\nKopa volveu a Francia na tempada 1959-60 para remata-la s\u00faa carreira co Reims. Aqu\u00ed conseguiu o campionato en 1960 e 1962.\nA nivel individual, obtivo o Bal\u00f3n de Ouro en 1958.\nCoa Francia anotou 18 goles en 45 encontros entre 1952 e 1962. Disputou o Mundial de F\u00fatbol Suecia 1958 onde remataron terceiros tras perde-las semifinais contra o Brasil de Pel\u00e9, Garrincha e Didi entre outras figuras.\nFoi nomeado por Pel\u00e9 coma un dos 125 mellores xogadores que a\u00ednda est\u00e1 vivos en marzo de 2004."}
{"id": "38612", "revid": "15490", "url": "https://gl.wikipedia.org/wiki?curid=38612", "title": "Teodeberto I", "text": "Teodeberto I, nado cara o 500 e finado no 547 ou 548, (en franc\u00e9s \"Thibert I\" ou \"Th\u00e9odobert I\" e en alem\u00e1n \"Theudebert I\") foi rei merovinxio de Austrasia desde 533 a 548. Ti\u00f1a a s\u00faa residencia en Reims.\nFillo do rei franco Teodorico I de Austrasia. Casado en 533 con Deuteria, unha galo-romana. Posteriormente abandona a Deuteria para casar con Wisigarda (filla de Wacho, rei dos longobardos). Estivo casado probabelmente cunha terceira muller, cuxo nome se desco\u00f1ece. Tivo un fillo, Teodebaldo (533/535 \u2013 555), do seu primeiro matrimonio e unha filla, Berthoara, da s\u00faa segunda muller.\nNo ano 532 Teodeberto completa, xunto con Gontario (fillo de Clotario I) a reconquista dos territorios situados ao sur de Aquitania, tidos polo seu av\u00f3 Clodoveo I e que foran tomados polos visigodos \u00e1 morte de Clodoveo. \u00c1 morte de Teodorico I a finais do 533, Teodeberto herda as posesi\u00f3ns do seu pai, prevalecendo con axuda dos magnates do seu reino contra as reclamaciones dos seus t\u00edos Childeberto I e Clotario I. Ent\u00f3n Khildeberto (que quedara sen descendencia) al\u00edase co seu sobrino e div\u00eddese con el a herdanza de Clodomiro en Borgo\u00f1a. Pouco despois disto adopta a Teodeberto como lex\u00edtimo herdeiro.\nOs reis merovingios un\u00edronse para loitar contra os ostrogodos, ali\u00e1ndose as\u00ed mesmo cos x\u00e9pidos e os longobardos (Teodeberto casou con Wisigarda, filla do rei longobardo). Teodeberto arrebatou as provincias de N\u00f3rico e da Recia aos ostrogodos. Tomaron grandes zonas de Venecia en 545, aproveit\u00e1ndose das loitas entre os ostrogodos e o emperador bizantino Xustiniano I. En calquera caso Teodeberto evitou a confrontaci\u00f3n co Emperador Bizantino. O historiador bizantino Procopio de Cesarea conta que as tropas francas se comportaron de forma b\u00e1rbara en Italia e que mesmo chegaron a sacrificar xente; os ostrogodos, pobo emparentado cos francos, non esquecer\u00edan xamais a invasi\u00f3n franca, en palabras do historiador.\nFoi o primeiro monarca merovinxio que acu\u00f1ou moeda de ouro coa s\u00faa imaxe.\nTeodeberto morreu no d\u00e9cimo cuarto ano do seu reinado (a finais do 547 ou comezos do 548). Sucedeuno o seu fillo Teodebaldo I."}
{"id": "38613", "revid": "85894", "url": "https://gl.wikipedia.org/wiki?curid=38613", "title": "Faramontaos, Pereda, San Cristovo de Cea", "text": "Faramontaos de Pereda \u00e9 unha aldea da parroquia de Pereda, no concello ourens\u00e1n de San Cristovo de Cea."}
{"id": "38614", "revid": "85894", "url": "https://gl.wikipedia.org/wiki?curid=38614", "title": "Biduedo, Pereda, San Cristovo de Cea", "text": "Biduedo \u00e9 unha aldea pertencente \u00e1 parroquia de Pereda no concello de San Cristovo de Cea en Ourense.\nPatrimonio.\nPola aldea discorren o Cami\u00f1o de Santiago e mais a estrada N-525. No lugar hai unha capela, baixo a advocaci\u00f3n de San Pantale\u00f3n. Durante o seu d\u00eda, a fin de semana seguinte \u00f3 27 xullo, real\u00edzase un pasarr\u00faas de xigantes (\"Almazonas\") e cabezudos con m\u00e1is de cen anos de antig\u00fcidade.\nNa localidade ten o seu obradoiro o escultor Acisclo Manzano."}
{"id": "38616", "revid": "85894", "url": "https://gl.wikipedia.org/wiki?curid=38616", "title": "Biduedo", "text": "O top\u00f3nimo galego Biduedo pode referirse a:"}
{"id": "38617", "revid": "6559771", "url": "https://gl.wikipedia.org/wiki?curid=38617", "title": "Alberte Mom\u00e1n", "text": "Alberte Mom\u00e1n Noval, nado en Ferrol o 28 de setembro de 1976, \u00e9 un escritor e enxe\u00f1eiro t\u00e9cnico agr\u00edcola.\nTraxectoria.\nEnxe\u00f1eiro T\u00e9cnico Agr\u00edcola, ten colaborado en diversos volumes colectivos, como a primeira edici\u00f3n de Relatos de Ver\u00e1n do diario \"La Voz de Galicia\", ou a colect\u00e1nea po\u00e9tica \"Xuro que nunca volverei pasar fame. Poes\u00eda escarlata\" (Difusora de Letras, Artes e Ideas 2003). Colaborou, tam\u00e9n, no volume de poes\u00eda \"Sempre mar. Cultura contra a burla negra\", promovido e editado pola asociaci\u00f3n Burla Negra con motivo do afundimento do \"Prestige\". Tam\u00e9n no libro publicado co gallo do certame de narrativa breve do concello de Curtis na edici\u00f3n do 2005, en que recibiu un acc\u00e9sit pola obra \"Benvidos \u00e1 noite americana\". Colaborador do xornal \"A Peneira\", \u00e9 autor de \"Efecto Iguana\", novela por entregas que se publica no suplemento cultural deste xornal. En maio de 2006 participou nos \"Dias da Cria\u00e7\u00e3o\" celebrados na \"Casa da Eira Longa\" en Vilar-Boticas (Tr\u00e1s-os-Montes). En febreiro de 2007 publicou \"O alento da musa\" (Difusora de Letras, Artes e Ideas). No 2007 sacou o volume colectivo de poes\u00eda \"A porta verde do s\u00e9timo andar\", da agrupaci\u00f3n do mesmo nome.\nTam\u00e9n ten colaboraci\u00f3ns en revistas como \"Madrygal. Revista de Estudios Gallegos\", editada pola UCM, ou \"Dorna\", que publica a Universidade de Santiago de Compostela. \u00c9 membro da Asociaci\u00f3n de Escritores en Lingua Galega (AELG).\nNo 2012 botou a andar a editora O Figurante Edici\u00f3ns."}
{"id": "38619", "revid": "12452", "url": "https://gl.wikipedia.org/wiki?curid=38619", "title": "Guerra Hispano-Americana", "text": ""}
{"id": "38620", "revid": "98629", "url": "https://gl.wikipedia.org/wiki?curid=38620", "title": "Guerra hispano-estadounidense", "text": "A guerra hispano-estadounidense, que en Espa\u00f1a \u00e9 co\u00f1ecida popularmente como guerra de Cuba ou tam\u00e9n como o desastre do 98, denominada por outra banda guerra hispano-americana e nos Estados Unidos \"Spanish-American War\", foi a que se desatou entre Espa\u00f1a e Estados Unidos en 1898, durante a rexencia de Mar\u00eda Cristina de Habsburgo-Lorena, vi\u00fava do rei Afonso XII, sendo presidente do goberno espa\u00f1ol Pr\u00e1xedes Mateo Sagasta e presidente dos Estados Unidos, William McKinley.\nEsta guerra desembocou na perda das colonias de ultramar e veu a significar a fin do que fora o poderoso Imperio espa\u00f1ol. Os seus principais resultados foron a independencia de Cuba e a perda, por parte de Espa\u00f1a, do resto das s\u00faas colonias en Am\u00e9rica e Asia, cedidas aos Estados Unidos, que logo se converter\u00eda en nova potencia colonial.\nA illa de Cuba de finais do s\u00e9culo XIX.\nA illa de Cuba, situada a uns 150\u00a0km das costas da Florida, no Caribe, un verdadeiro \"Mediterr\u00e1neo americano\", pertenc\u00eda a Espa\u00f1a desde 1492; \u00e9 unha das \u00faltimas colonias espa\u00f1olas no continente americano. Tr\u00e1tase da illa m\u00e1is grande das Antillas, cunha posici\u00f3n moi favorable sobre as rutas mar\u00edtimas internacionais. Os Estados Unidos sempre se interesaron na explotaci\u00f3n destas ricas terras; e compa\u00f1\u00edas americanas explotan as plantaci\u00f3ns de cana de azucre, froitas, tabaco as\u00ed como o mineral de ferro. Os investimentos dos Estados Unidos exced\u00edan dos 50 mill\u00f3ns de d\u00f3lares e o comercio con Cuba representaba un 7% do conxunto dos intercambios exteriores dos Estados Unidos.\nA isto eng\u00e1dese o nacemento do sentimento nacional en Cuba influ\u00eddo polas revoluci\u00f3ns francesa e estadounidense, o nacemento dunha burgues\u00eda local e as limitaci\u00f3ns pol\u00edticas e comerciais impostas por Espa\u00f1a que non permit\u00eda o libre intercambio de produtos, fundamentalmente azucre de cana, cos EUA e outras potencias. A radicalizaci\u00f3n destes sentimentos provocou que se desatase entre 1868 e 1878 a Guerra dos Dez Anos baixo a direcci\u00f3n de Carlos Manuel de C\u00e9spedes, facendado do oriente de Cuba. A guerra culminou coa firma da Paz de Zanj\u00f3n, que non ser\u00eda m\u00e1is que unha tregua.\nA\u00ednda que este pacto fac\u00eda algunhas concesi\u00f3ns en materia de autonom\u00eda pol\u00edtica e a pesar de que en 1880 se logrou a abolici\u00f3n da escravitude en Cuba, a situaci\u00f3n non contentaba completamente aos cubanos debido ao seu limitado alcance. Por iso os rebeldes volveron a sublevarse en 1880 na chamada \"guerra chiquita\".\nEn 1893 baixo o goberno liberal, o Ministro Maura propuxo un plan de reformas que os deputados autonomistas aprobaron xulg\u00e1ndoo ao mesmo tempo insuficiente. Os proxectos de Maura provocaron con todo \u00e1 oposici\u00f3n da maior\u00eda parlamentaria. Os conservadores atac\u00e1rono, o que era l\u00f3xico, pero na esquerda houbo manifestaci\u00f3ns de incomprensi\u00f3n igualmente grandes.\nA prensa nacional era unanimemente hostil, excepto o diario \"Novo R\u00e9xime\", de Pi y Margall. Sagasta non estaba disposto a arriscar unha crise para a defensa das reformas cubanas, os debates parlamentarios espaz\u00e1ronse e Maura, neg\u00e1ndose a toda transacci\u00f3n, dimitiu en marzo de 1894. El at\u00edvose polo tanto ao debate dos proxectos contemporizadores de Abarzuza. Era ao voto de reformas tard\u00edas e dubidosas cando a insurrecci\u00f3n xeral estalou a Cuba.\nPor outra banda, Jos\u00e9 Mart\u00ed, escritor, pensador e l\u00edder independentista cubano, foi desterrado a Espa\u00f1a en 1871 por mor das s\u00faas actividades pol\u00edticas. Mart\u00ed nun principio ten unha posici\u00f3n pacifista, pero co pasar dos anos a s\u00faa postura radical\u00edzase. \u00c9 por isto que convoca os cubanos \u00e1 \u00ab\"guerra necesaria\"\u00bb pola independencia de Cuba. Con tal fin crea o PRC (Partido Revolucionario Cubano) baixo o cal se organiza a guerra do 95.\nUn conflito hispano-cubano.\nA rebeli\u00f3n na illa \u00e9 unha rebeli\u00f3n independentista, unha loita que comeza en 1868; o movemento ren\u00f3vase en 1895 cando o arancel aduaneiro Wilson-Gorman (1894), decidido polos Estados Unidos, aumenta un 40% os dereitos de aduana sobre o azucre cubano importado nos Estados Unidos e empeora a miseria dos \"pe\u00f3ns\". Madrid n\u00e9gase a ceder ante os insurrectos cuxo heroe da primeira rebeli\u00f3n, Jos\u00e9 Marti, vai morrer en combate o 19 de maio de 1895.\nPola outra banda o xeneral espa\u00f1ol Valeriano Weyler exerce unha represi\u00f3n brutal: milleiros de cubanos \"reconcentrados\" en campos; 200 000 persoas, o que representa o oitavo da poboaci\u00f3n, van morrer de fame ou de enfermidade, pois dende 1896 a 1898, os insurrectos na s\u00faa loita sufriron tam\u00e9n as resultas da pr\u00e1ctica da terra queimada.\nNos Estados Unidos, a opini\u00f3n p\u00fablica, na s\u00faa maior\u00eda, toma parte pola causa en favor dos insurrectos cubanos, influ\u00edda amplamente polos comit\u00e9s revolucionarios dos emigrantes cubanos de Nova York, que recollen fondos e env\u00edan clandestinamente armas aos rebeldes. Asociaci\u00f3ns de protesta, organismos tanto republicanos como dem\u00f3cratas, reclaman a intervenci\u00f3n, pero o papel esencial corresponde \u00e1 prensa do \"Middle West\" e aos \"yellow papers\".\nEsta \"prensa amarela\", prensa sensacionalista, exalta o apoio aos cubanos contra o opresor espa\u00f1ol. Os diarios m\u00e1is virulentos son o \"New-York World \"de Joseph Pulitzer e \"Nova York Diario\" de William Randolph Hearst; alcuman ao xeneral Weyler \u2014a\u00ednda que que xa fora substitu\u00eddo polo xeneral Ramon Blanco y Erenas en 1897\u2014 \"o carniceiro\", \"a hiena humana\" (...) cada un dos dous diarios con tiradas de 700 000 a 800 000 exemplares e non dubidan en utilizar fotograf\u00edas, caricaturas ou esbozos \"choque\" dos \"scoops\" a\u00ednda que \u00e1s veces moi distantes da verdade. Os diarios que estaban en contra da intervenci\u00f3n, \"Herald Tribune\", o \"Post\" e o \"Times\", non totalizaban m\u00e1is de 225 000 exemplares.\nSil\u00e9nciase con todo o feito de que a pol\u00edtica da terra queimada afecta tam\u00e9n os bens americanos. A intervenci\u00f3n en Cuba recl\u00e1mase como unha \"cruzada\", en virtude da Doutrina Monroe, dos principios da democracia americana e a superioridade da \"raza anglosaxoa\". Os anexionistas americanos fan tam\u00e9n ver aos medios financeiros que os seus intereses econ\u00f3micos est\u00e1n ameazados se non hai intervenci\u00f3n e as\u00ed \u00e9 como os partidarios desta van ga\u00f1ando cada vez m\u00e1is influencia.\nO Presidente Cleveland ao que logo sucede McKinley (1896-1901) esforzouse en manter unha actitude de neutralidade fronte ao conflito hispano-cubano. Mais un incidente vai precipitar os Estados Unidos no conflito con Espa\u00f1a.\nO preludio dunha traxedia.\nO 1 de xaneiro de 1898, o Capit\u00e1n xeneral de Cuba, xeneral Ram\u00f3n Blanco quen substitu\u00edra ao xeneral Wayler, crendo chegado o momento oportuno, decretou a vixencia da autonom\u00eda para implantar por esta v\u00eda de concordia a soluci\u00f3n da crise de Cuba. Un dos resultados do novo sistema pol\u00edtico foi que os xornais da illa comezaron a manifestar polas r\u00faas as s\u00faas opini\u00f3ns cunha maior liberdade. Aquel mesmo d\u00eda en que nacera a autonom\u00eda para Cuba, fundouse un novo diario habaneiro, \"O Reconcentrado\".\nO d\u00eda 12 de xaneiro, \"O Reconcentrado\" publicaba na s\u00faa p\u00e1xina editorial baixo o t\u00edtulo \"Fuxida de P\u00edcaros\", no que comentaba a escapada cara a Espa\u00f1a dun dos \u00faltimos colaboradores m\u00e1is directos do xeneral Weyler. Isto acendeu os \u00e1nimos dos conservadores e especialmente do estamento militar. Ante esta circunstancia, un grupo de oficiais espa\u00f1ois dirix\u00edronse \u00e1 redacci\u00f3n do xornal esnaquizando os mobles e as calas de imprenta. Inmediatamente, este suceso converteu A Habana nun fervedoiro de manifestaci\u00f3ns polas r\u00faas tanto a favor como en contra da Autonom\u00eda.\nO c\u00f3nsul xeral dos Estados Unidos na Habana, o xeneral Fitzhugh Lee, cablegrafou a Washington explicando como se estaban desenvolvendo estas manifestaci\u00f3ns e a inviabilidade do plan auton\u00f3mico pola forte oposici\u00f3n que atopar\u00eda en toda a illa. Por outra banda, a \"yellow press\" (prensa amarela) dos Estados Unidos aproveitou os disturbios para volver \u00e1 carga, e f\u00edxoo empregando o seguinte lema:\nTerminados os disturbios rueiros na Habana, P\u00edo Gull\u00f3n, ministro de Estado, apresurouse en dar a Washington toda clase de explicaci\u00f3ns, afirmando que a autonom\u00eda quedar\u00eda instaurada en Cuba sen d\u00fabidas nin dificultades.\nO c\u00f3nsul norteamericano solicitou insistentemente o env\u00edo dun buque de guerra para defender os intereses norteamericanos na illa, sinalando que deber\u00eda atracar no porto da Habana unha semana despois para coincidir coa visita de dous buques alem\u00e1ns e ademais, que deber\u00eda facerse co pretexto de que ti\u00f1a que abastecerse de carb\u00f3n.\nO d\u00eda 24 de xaneiro, co suposto fin de celebrar as boas relaci\u00f3ns existentes con Espa\u00f1a, McKinley decidiu o env\u00edo dun buque de guerra \u00e1 Habana como un xesto de amizade. Ao dar a noticia ao Goberno espa\u00f1ol, o presidente norteamericano explicou que tan s\u00f3 pretend\u00eda iniciar un costume que desgraciadamente se interrompera hab\u00eda tres anos: por iso, non deber\u00eda de pensarse de ning\u00fan xeito que tal acci\u00f3n pretendese defender as vidas e as facendas dos norteamericanos, posto que a paz xa reinaba na Habana.\nO 25 de xaneiro o acoirazado USS Maine chegou ao peirao do porto da Habana \u00e1s 11 da ma\u00f1\u00e1. Entrou na ba\u00eda coa axuda dun piloto pr\u00e1ctico do porto e por orde do Capit\u00e1n de Portos ancorou na boia n\u00b0 4, a tan s\u00f3 200 metros do cruceiro espa\u00f1ol Afonso XII e, na outra direcci\u00f3n, a 400 metros do acoirazado alem\u00e1n \"Gneisenau\".\n\"Casus belli\", a explosi\u00f3n do \"USS Maine\".\nO sinistro ocorreu o d\u00eda 15 de febreiro de 1898 \u00e1s dez menos cuarto da noite. Naquel momento hab\u00eda en cuberta unha reducida garda nocturna formada na s\u00faa maior\u00eda por \"marines\" e alg\u00fans oficiais que se achaban no sotavento da torreta maior. Mentres tanto, a maior\u00eda dos oficiais do USS Maine ach\u00e1banse de permiso, uns atop\u00e1banse asistindo a unha representaci\u00f3n no teatro Albizu, e outros gozando dunha sa\u00edda en terra.\nAlgunhas testemu\u00f1as afirmaron que se o\u00edu s\u00f3 unha grande explosi\u00f3n, mentres que outros manifestaron ter escoitado d\u00faas case simult\u00e1neas. A metade do buque saltou sobre a auga e unha das chemineas caeu sobre a cuberta. A profundidade onde estaba fondeado era de doce a quince metros, e o fondo era lameiro. O balance do sinistro foi de 264 mari\u00f1eiros e dous oficiais mortos, 50 feridos e 100 superviventes.\nO 16 de febreiro a opini\u00f3n p\u00fablica americana, que segu\u00eda influenciada pola \"prensa amarela\", acusa a Espa\u00f1a dun acto terrorista, admitindo sen d\u00fabida que se trataba dun atentado espa\u00f1ol; Madrid intenta con todo acougar o xogo. A explosi\u00f3n do \"USS Maine\" foi inmediatamente manipulada pola prensa sensacionalista norteamericana, especialmente polo \"World\" de Joseph Pulitzer e o \"New York Journal\", de William Randolph Hearst. Ese mesmo d\u00eda 16 de febreiro, o \"New York Journal\" titulaba as\u00ed a s\u00faa primeira plana: Catro d\u00edas m\u00e1is tarde ped\u00eda abertamente a intervenci\u00f3n militar dos Estados Unidos. O xornal \"World\" \u00eda a\u00ednda m\u00e1is lonxe: As\u00ed, ambos os xornais aumentaban a s\u00faa tirada por riba do mill\u00f3n de exemplares, cifras fabulosas por aquel ent\u00f3n.\nTanto o c\u00f3nsul norteamericano, o xeneral Fitzhugh Lee, como o comandante do buque, capit\u00e1n Sigsbee, comunicaron que a causa da explosi\u00f3n era indeterminable. Ao d\u00eda seguinte tivo lugar un funeral multitudinario polos mari\u00f1eiros falecidos \u2014presidido polo propio bispo da Habana\u2014 no cemiterio de Col\u00f3n.\nAs\u00ed e todo, o Presidente dos Estados Unidos acaba cedendo \u00e1 presi\u00f3n desta prensa sensacionalista. O 27 de marzo de 1898, lanza un ultimato a Espa\u00f1a esixindo o armisticio de Madrid cos rebeldes cubanos, baixo as condici\u00f3ns de aceptaci\u00f3n e mediaci\u00f3n exclusiva dos Estados Unidos.\nEn Espa\u00f1a creouse un certo estado de opini\u00f3n favorable \u00e1 guerra, onde tam\u00e9n mostraron a s\u00faa irresponsabilidade dalg\u00fans dos pol\u00edticos que, sen descartar o seu sometemento \u00e1s consignas da oligarqu\u00eda econ\u00f3mica, tem\u00edan que un arranxo pac\u00edfico do conflito terminar\u00eda somet\u00e9ndose \u00e1s esixencias ianquis, desprestixiar\u00eda o r\u00e9xime e poder\u00eda provocar unha revoluci\u00f3n que derrocase a monarqu\u00eda. Nestas circunstancias Espa\u00f1a acepta o ultimato pero rexeita con todo conceder a independencia a Cuba que reclamaba Washington. E \u00e9 as\u00ed que McKinley, o 11 de abril de 1898, prop\u00f3n ao Congreso declarar a guerra a Espa\u00f1a.\nEntre o 12 e 19 de abril a diplomacia espa\u00f1ola tentou atopar algunha potencia europea que se prestase a mediar no conflito para evitar a guerra. Todas estaban indecisas sobre un posible apoio a Espa\u00f1a; por outra banda, a intervenci\u00f3n do Vaticano en favor dun armisticio resultou noutro fracaso.\nO 20 de abril, por unha ampla maior\u00eda, o Congreso, dominado polos republicanos, autoriza o emprego da forza armada para liberar Cuba. A emenda Teller precisa tam\u00e9n que os Estados Unidos non te\u00f1en ningunha intenci\u00f3n de anexarse a illa.\nO 21 de abril, os Estados Unidos organizan o bloqueo de Cuba; o 24, Espa\u00f1a, illada sen un posible apoio diplom\u00e1tico europeo, declara a guerra aos Estados Unidos; o 29, McKinley decl\u00e1raa \u00e1 s\u00faa vez a Espa\u00f1a.\n\"Pequena e espl\u00e9ndida guerra\".\nConsiderada como a m\u00e1is popular de todas as guerras dos estadounidenses, foi chamada \"splendid little war\", expresi\u00f3n utilizada por John Hay, o Secretario de Estado americano, en xullo de 1905.\nA \"US Army\" s\u00f3 contaba con 28 183 homes, recorreuse a voluntarios que s\u00f3 recib\u00edan fus\u00eds anticuados e carec\u00edan de tendas e coberturas. Non tendo uniformes de ver\u00e1n, foron aos tr\u00f3picos co pesado uniforme azul de la. Estes voluntarios fl\u00faen, mantidos en parte polos banqueiros de Wall Street.\nOs primeiros combates navais desenvolv\u00e9ronse non en Cuba sen\u00f3n en Filipinas, tam\u00e9n posesi\u00f3n espa\u00f1ola. A escuadra americana do Pac\u00edfico composta de sete barcos de guerra, baixo o mando do almirante George Dewey, ao ama\u00f1ecer do 1 de maio de 1898, afundiu ou capturou a frota espa\u00f1ola do almirante Patricio Montojo composta de oito buques, onde segundo os ianquis, eles perderon un \u00fanico home (dunha crise card\u00edaca) durante a batalla da ba\u00eda de Manila, m\u00e1is co\u00f1ecida pola Batalla do Cavite. Desta batalla nunca se deron a co\u00f1ecer as propias baixas en material naval sufridas pola \"US Navy\". \nO resultado neto da batalla foi a perda de toda a frota espa\u00f1ola, xa que os barcos que lograron escapar foron afundidos intencionadamente para que non caesen en mans do inimigo. Desta maneira a \"US Navy\" permanecer\u00eda na zona impo\u00f1endo o bloqueo da cidade de Manila.\nNa illa de Cuba, un corpo expedicionario de 17 000 homes desembarcou o 20 de xu\u00f1o de 1898. Entre eles, hab\u00eda unha unidade de voluntarios \u2014o rexemento de cabaler\u00eda dos \u00abRough Riders\u00bb, literalmente \u201cxinetes duros\u201d\u2014 baixo o mando en t\u00edtulo do coronel Leonard Wood, e en realidade do tenente-coronel Theodore Roosevelt que dimitira do seu posto de Secretariado da Mari\u00f1a o 7 de maio de 1898 para achegarse \u00e1 expedici\u00f3n.\nO ex\u00e9rcito espa\u00f1ol non soubo aproveitarse da s\u00faa superioridade num\u00e9rica. \u00c9 certo que non ti\u00f1an m\u00e1is que 13 000 homes nos lugares do desembarque e que foi mal organizado o transporte das s\u00faas tropas. Nos combates que se desenvolveron para a toma dos outeiros de San Juan cerca de Santiago de Cuba, Teddy establece a s\u00faa reputaci\u00f3n temeraria de soldado e de heroe. Estes combates foron por outra banda duros e sanguentos, mal dirixidos polos americanos, por falta de reforzos, comida e munici\u00f3ns, estiveron \u00ab\"a pique dun desastre militar\"\u00bb, segundo o ditame mesmo de Roosevelt.\nPero ser\u00e1 nos combates navais que se xogou a sorte das armas: a frota americana afundiu nalgunhas horas os buques espa\u00f1ois do almirante Cervera que intentaban sa\u00edr do porto de Santiago de Cuba o 3 de xullo.\nPrivadas de todo apoio naval, as forzas espa\u00f1olas de Cuba capitularon o 17 de xullo. Porto Rico foi ocupado sen resistencia o 25 de xullo por un continxente de 500 homes. \nPara rematar, durante esta guerra de dez semanas, as forzas americanas perderan 5 462 homes, dos cales soamente 379 sobre o campo de batalla mentres que as forzas espa\u00f1olas deploraban as perdas de 2 xenerais, 581 funcionarios e 55 078 soldados e mari\u00f1eiros.\nO 12 de agosto, Espa\u00f1a aceptaba o armisticio as\u00ed como un tratado de paz preliminar po\u00f1endo fin \u00e1s hostilidades en Cuba. Ao d\u00eda seguinte, Manila ca\u00eda nas mans dos americanos nun simulacro de batalla axudados polos insurrectos filipinos.\nO Tratado de Par\u00eds asinado o 10 de decembro de 1898 puxo termo oficial a esta guerra.\nAs consecuencias.\nPolo Tratado de Par\u00eds (1898), no que os franceses serviron de mediadores, ac\u00f3rdase a futura independencia de Cuba, que se concretar\u00e1 en 1902, onde Espa\u00f1a cede Filipinas, Porto Rico e Guam. Logo ser\u00e1 ratificado o 6 de febreiro de 1899 polo Senado americano por unha ampla maior\u00eda (57 votos a favor, 27 en contra) e sinala por outra banda o final do imperio colonial espa\u00f1ol.\nAlema\u00f1a vai apresurarse a comprar en 1899 por 25 mill\u00f3ns de pesetas as restantes posesi\u00f3ns espa\u00f1olas en Asia, (Illas Marianas, Illas Carolinas e Palau), incapaces de ser defendidas debido \u00e1 s\u00faa distancia e \u00e1 destruci\u00f3n de boa parte da frota espa\u00f1ola. Mentres, os Estados Unidos compran a Espa\u00f1a as Filipinas pola suma de 20 mill\u00f3ns de d\u00f3lares.\nA pesar dos debates e dos contras dos antiimperialistas, estes aceptan finalmente a posesi\u00f3n de Porto Rico que parec\u00eda necesaria para supervisar o istmo de Centroam\u00e9rica para poder constru\u00edr a canle transoce\u00e1nica en Panam\u00e1, xa prevista.\nA maior\u00eda da opini\u00f3n p\u00fablica en realidade mostrouse favorable \u00e1s adquisici\u00f3ns. Segundo a mesma l\u00f3xica, o 7 de xullo de 1898 efectuouse a anexi\u00f3n do arquip\u00e9lago das illas Hawai. Unha importante colonia americana xa estaba instalada sobre estas illas que explotaban os dous terzos das terras, sobre todo a cana de azucre.\nEn 1893, desposu\u00edase \u00e1 ra\u00ed\u00f1a Lilinokalani, a\u00ednda que o Presidente dos Estados Unidos Stephen Cleveland non procedeu naquel ent\u00f3n \u00e1 anexi\u00f3n. Esta ser\u00eda realizada por William McKinley destacando a importancia estrat\u00e9xica de Hawai.\nO Xap\u00f3n, debilitado na China polos europeos que quere achegarse ent\u00f3n dos Estados Unidos, non se op\u00f3n \u00e1 anexi\u00f3n (os xaponeses representaban un 33% da poboaci\u00f3n das illas, os hawaianos un 45% e os americanos 21%). A ratificaci\u00f3n polo Congreso, o 12 de agosto de 1898, prod\u00facese unha vez m\u00e1is por unha ampla maior\u00eda. Os Estados Unidos controlan as\u00ed a\u00ednda m\u00e1is o Pac\u00edfico.\nA guerra de 1898 cambiou as repartici\u00f3ns internacionais. Os Estados Unidos concederon a s\u00faa pol\u00edtica exterior \u00e1 s\u00faa fila e \u00e1s s\u00faas ambici\u00f3ns econ\u00f3micas. Convert\u00e9ronse nunha potencia mundial que practicaba unha pol\u00edtica imperialista. Este imperialismo, de car\u00e1cter un tanto diferente ao dos europeos, vai con todo resultar ben dif\u00edcil de administrar.\nRepercusi\u00f3ns e explicaci\u00f3n do desastre.\nEn primeiro lugar a guerra custa moi cara en homes e sobre todo en di\u00f1eiro. Os sacrificios pedidos afectan esencialmente \u00e1s clases populares; o sistema de recrutamento que segu\u00eda vixente en Espa\u00f1a permit\u00eda a substituci\u00f3n; os ricos non fan o servizo militar (pagando a outros), o que causa no pobo un sentimento de inxustiza e aumenta o n\u00famero de insubmisos. Compr\u00e9ndense tam\u00e9n as reacci\u00f3ns de c\u00f3lera xeradas en primeiro lugar polas perdas humanas e pola inflaci\u00f3n, e tam\u00e9n polo entorpecemento dos impostos de consumo.\nOs movementos de oposici\u00f3n non te\u00f1en ning\u00fan mal a explotar unha similar situaci\u00f3n. Pero son sobre todo os medios pol\u00edticos, os intelectuais e os militares os que experimentan a humillaci\u00f3n da derrota. De aqu\u00ed sair\u00eda a que logo se nomear\u00eda xeraci\u00f3n do 98, esta \u00e9 a de Joaqu\u00edn Costa Mart\u00ednez e a de Mac\u00edas Picavea, os que pensan en rexenerar Espa\u00f1a moderniz\u00e1ndoa. Estes queren condenar as forzas conservadoras que son as responsables do fracaso.\nA xeraci\u00f3n do 98 en realidade conf\u00fandese moi a mi\u00fado baixo a palabra de xeraci\u00f3n do desastre homes e obras ben diferentes na s\u00faa inspiraci\u00f3n e na s\u00faa orientaci\u00f3n pol\u00edtica. \u00c9 certo que o final do s\u00e9culo XIX achega unha floraci\u00f3n asombrosa de obras literarias art\u00edsticas, mentres que a Espa\u00f1a da metade do s\u00e9culo parec\u00eda esterilizada en p\u00e1lidas imitaci\u00f3ns do modelo franc\u00e9s ou perdida en especulaci\u00f3ns relixiosas.\nCon todo a xeraci\u00f3n do 98 caracterizouse en gran parte pola reacci\u00f3n nacionalista; en realidade vese amencer esta no casticismo (expresi\u00f3n popular da fachenda nacional e a defensa da \"raza\" espa\u00f1ola contra a influencia do estranxeiro), xa moi visible na expresi\u00f3n literaria e art\u00edstica dos vinte anos anteriores. A obra de Benito P\u00e9rez Gald\u00f3s, atopa o seu apoxeo nos\" Episodios nacionais\", extenso fresco hist\u00f3rico \u00e1 gloria de Espa\u00f1a. A figura m\u00e1is destacada do casticismo \u00e9 sen d\u00fabida Men\u00e9ndez Pelayo, ap\u00f3stolo da grandeza espa\u00f1ola e glorificador do pasado castel\u00e1n. A parte fundamental da s\u00faa obra data con todo de antes do 98.\nA xeraci\u00f3n do desastre, a nivel filos\u00f3fico, que non repetiu ou esaxerou as ideas nacionalistas expresadas ante ela as\u00ed como a mediocre defensa da \u00ab\"Hispanidade\"\u00bb por Ramiro de Maeztu, glorificado polo r\u00e9xime franquista, \u00e9 a \u00faltima testemu\u00f1a.\nNo entanto o mellor representante do t\u00e1ndem modernista pertence \u00e1 xeraci\u00f3n seguinte. \u00c9 sen ningunha d\u00fabida Ortega y Gasset, admirador da ciencia e filosof\u00eda alem\u00e1s, fundador en 1923 da \"Revista de Occidente\".\nSeguramente esta reacci\u00f3n ou este renacemento nacional, como se queira nomeala, toma formas tanto m\u00e1is agresivas canto que as humillaci\u00f3ns militares non cesaron coa guerra de Cuba. En 1921, o ex\u00e9rcito espa\u00f1ol sofre en Annual (Marrocos) outro verdadeiro desastre. O choque psicol\u00f3xico que causa precipita a crise pol\u00edtica xa latente desde sete ou oito anos antes.\nMilitares e nacionalistas rexeitan en diante un r\u00e9xime que nin sequera pode xa darse as aparencias da democracia parlamentaria e que se mostra incapaz de conter as forzas de conflito e revoluci\u00f3n sociais.\nAs crises coloniais non crearon unha nova situaci\u00f3n, serven soamente de revelador e de acelerador ao movemento de desagregaci\u00f3n que acadou o sistema da Restauraci\u00f3n desde o principio do s\u00e9culo xx."}
{"id": "38627", "revid": "89787", "url": "https://gl.wikipedia.org/wiki?curid=38627", "title": "Elecci\u00f3ns ao Parlamento de Catalu\u00f1a de 2006", "text": "As elecci\u00f3ns ao Parlamento de Catalu\u00f1a celebr\u00e1ronse o 1 de novembro de 2006 para elixir os 135 deputados da VIII lexislatura que elixiron un novo presidente da Generalitat de Catalu\u00f1a. Cada unha das catro provincias constit\u00fae unha unha circunscrici\u00f3n electoral segundo un sistema electoral proporcional corrixido pola lei d'Hont.\nPresent\u00e1ronse 75 candidaturas de 21 forzas pol\u00edticas a estas elecci\u00f3ns. A provincia de Barcelona elixe 85, a provincia de Tarragona 18, a provincia de Xirona 17 e a de Lleida 15. Un total de 5\u00a0320\u00a0395 electores te\u00f1en dereito \u00f3 voto.\nO resultado das mesmas foi unha vitoria nas urnas de Converg\u00e8ncia i Uni\u00f3 (CiU), a\u00ednda que sen unha maior\u00eda abonda para gobernar, polo que ao igual que ocorreu nas pasadas elecci\u00f3ns, o goberno sa\u00edu dunha coalici\u00f3n do Partit dels Socialistes de Catalunya (PSC), Esquerra Republicana de Catalunya (ERC) e Iniciativa per Catalunya Verds-Esquerra Unida i Alternativa (ICV-EUiA), co\u00f1ecida como o \"Tripartito catal\u00e1n\", sendo elixido presidente o l\u00edder do PSC, Jos\u00e9 Montilla.\nConvocatoria.\nO presidente da Generalitat, Pasqual Maragall do PSC, que vi\u00f1a gobernando co apoio de ERC e ICV, cesou o 11 de maio de 2006 os conselleiros de ERC \u00f3 non apoiar estes o novo Estatut de Autonom\u00eda que se deb\u00eda referendar en xu\u00f1o e anunciou que convocar\u00eda anticipadamente os cidad\u00e1ns de Catalu\u00f1a a elecci\u00f3n dun novo parlamento a fins de ano \u00f3 non poder garantir o apoio do Parlamento \u00f3 seu goberno. Formalmente convoc\u00e1ronse o 8 de setembro e Pasqual Maragall non se presenta \u00e1 elecci\u00f3n.\nV\u00e9xase tam\u00e9n.\nLigaz\u00f3ns externas.\nWeb da Generalitat sobre as elecci\u00f3ns de 2006"}
{"id": "38634", "revid": "65337", "url": "https://gl.wikipedia.org/wiki?curid=38634", "title": "Cacique", "text": "O termo cacique, palabra de etimolox\u00eda ta\u00edna (parte da etnia arauaca) pasou a ser un concepto aplicado polos espa\u00f1ois a certas personalidades das culturas orixinarias centroamericanas e suramericanas; con isto refer\u00edase \u00e1s persoas que ti\u00f1an poder. Os espa\u00f1ois, ao co\u00f1ecela neses pobos, empreg\u00e1rona equivocamente aplic\u00e1ndoa aos homes que ti\u00f1an maior poder econ\u00f3mico (animais, \u00e1reas de cultivo etc) e m\u00e1is esposas.\nO equ\u00edvoco persiste entre os non especialistas, xa que moitos chaman \"cacique\" aos soberanos (absolutos) de imperios (aztecas, kechuas etc) do mesmo xeito que aos xefes ou l\u00edderes de pequenas poboaci\u00f3ns consideradas 'sen Estado', por exemplo os nambikuara.\n\u00c9 as\u00ed que se chama vulgarmente \"cacique\" aos \"kuraka\" dos Andes centrais, aos \"toki\", \"longko\" e \"\u00fclmen\" dos mapuches, os \"tuvich\u00e1\" dos av\u00e1 ou guaran\u00ed\u00e9 etc. Existe unha obvia raz\u00f3n pragm\u00e1tica para tal tipo de xeneralizaci\u00f3n e reduccionismo apelando \u00e1 palabra \"cacique\". Con todo o que desexe entender m\u00e1is o real de cada etnia (nin que dicir ten que m\u00e1is a\u00ednda o soci\u00f3logo e o antrop\u00f3logo) debe ter cautela con tal uso indiscriminado da palabra \"cacique\".\nPor outra banda a palabra \"cacique\" e \"caciquismo\" foi usada na Espa\u00f1a decimon\u00f3nica (en particular, en Galiza) para aludir despectivamente a \"caudillos\" e l\u00edderes sociais deses tempos. A s\u00faa existencia resultou un dos factores causantes da literatura da xeraci\u00f3n do 98. Dun xeito semellante, noutros pa\u00edses (por exemplo Arxentina) \u00fasase moitas veces figurativa e peyorativamente a palabra \"cacique\" para aludir a quen exerce o poder de \"redes clientelares\" a\u00ednda que nada te\u00f1an que ver cos pobos orixinarios de Am\u00e9rica.\nNoutra orde de cousas, particularmente, ap\u00f3daselle cacique \u00f3 Club Deportivo de f\u00fatbol chileno Colo-Colo, xa que ese nome prov\u00e9n dun dos grandes xefes mapuches."}
{"id": "38636", "revid": "5863", "url": "https://gl.wikipedia.org/wiki?curid=38636", "title": "O Lombo, Baredo, Baiona", "text": "O Lombo \u00e9 unha aldea da parroquia de Baredo, en Baiona, na provincia de Pontevedra. Est\u00e1 situada ao leste da parroquia de Baredo. Segundo o IGE, no ano 2015, ti\u00f1a 70 habitantes (37 homes e 33 mulleres).\nAt\u00f3pase nun terreo elevado (que lle d\u00e1 nome). As casas case non conservan a tipolox\u00eda tradicional, debido \u00f3s engadidos, reformas ou novas construci\u00f3ns. Os cami\u00f1os son froito do pavimentado de cami\u00f1os rurais."}
{"id": "38638", "revid": "85894", "url": "https://gl.wikipedia.org/wiki?curid=38638", "title": "Mario Fern\u00e1ndez \u00c1lvarez", "text": "Mario Fern\u00e1ndez \u00c1lvarez, nado o 18 de febreiro de 1960 en Lisboa, \u00e9 un pol\u00edtico galego do Partido Popular.\nTraxectoria.\nEstudou arquitectura t\u00e9cnica, militante do Partido Popular, foi concelleiro en Ourense (1987-1990) e senador (1990-1993), \u00f3 substitu\u00edr a Manuel Montero G\u00f3mez."}
{"id": "38639", "revid": "114", "url": "https://gl.wikipedia.org/wiki?curid=38639", "title": "Lammer", "text": ""}
{"id": "38641", "revid": "88215", "url": "https://gl.wikipedia.org/wiki?curid=38641", "title": "Jimmy Greaves", "text": "James Peter 'Jimmy' Greaves, nado en Manor Park, Essex, o 20 de febreiro de 1940 e finado en Danbury, Essex, o 19 de setembro de 2021, foi un futbolista ingl\u00e9s.\n= Carreira de Xogador =\nChelsea, AC Milan, e Spurs.\nGreaves foi un abraiante dianteiro, anotando no seu debut co Chelsea en 1957. Ser\u00eda o m\u00e1ximo goleador nos anos 1959 e 1961. Os seus 41 goles neste \u00faltimo ano a\u00ednda son un r\u00e9cord no club, m\u00e1is goles marcados por un xogador nunha soa tempada.\nNo 1960 conv\u00e9rtese no xogador m\u00e1is xove en chegar \u00f3s 100 goles en liga, \u00e1 idade de 20 anos 290 d\u00edas.\nEn 1961 viaxa ata a Italia para unirse ao A.C. Milan e marca 9 goles en 12 encontros. Ao pouco \u00e9 transferido o Tottenham Hotspur por 99.999 libras. Esta cantidade p\u00faxose porque no club non quer\u00edan darlle a presi\u00f3n de se-lo primeiro xogador que chegaba \u00e1s 100.000 libras de custo por traspaso.\nFicou no club dende 1961 ata 1970, anotando 266 goles en 379 encontros. Rematou coma m\u00e1ximo goleador catro anos (1963,1964,1965 e 1970). A s\u00faa marca de seis veces m\u00e1ximo artilleiro nunca foi superada nin igualada.\nCos Spurs, ga\u00f1ou a FA Cup en 1962 e 1967. Tam\u00e9n conseguiu a Recopa no 1963 anotando dous goles na final (5-1) contra o Atl\u00e9tico de Madrid. Este foi o primeiro trofeo europeo ga\u00f1ado por unha escuadra brit\u00e1nica.\nCarreira Internacional.\nGraves debutou coa selecci\u00f3n inglesa en 1959, e chegou a xogar 57 encontros e anotou 44 goles, 5 menos que Bobby Charlton pero cunha media moito maior de goles por encontro. Ata o d\u00eda de hoxe segue a se-lo terceiro m\u00e1ximo anotador despois de Bobby Charlton e Gary Lineker. Greaves tam\u00e9n ten a marca de n\u00famero de tripletes coa selecci\u00f3n, cun total de seis.\nNo Mundial de F\u00fatbol Chile 1962, no encontro disputado contra o Brasil un can entrou no terreo de xogo e eludiu t\u00f3dalas tentativas de collelo ata que Greaves logrou atrapalo. Nese intre o can mexou sobre a camisola do xogador. Ao brasileiro Garrincha f\u00edxolle graza o incidente e acabou levando o can \u00e1 s\u00faa casa para telo como mascota.\nNo Mundial de F\u00fatbol Inglaterra 1966 Greaves era o dianteiro titular, mais unha inoportuna mancadura nunha perna no encontro contra Francia fixo que tivera que ser substitu\u00eddo. O elixido foi Geoff Hurst, que anotou o gol decisivo nos cuartos de final e xa non sair\u00eda do equipo. Na final, este xogador fixo o famoso triplete grazas \u00f3 cal Inglaterra foi campioa.\nWest Ham e Barnet.\nEn 1970, Greaves fichou polo West Ham United. Anotou no seu debut, (tal coma fixera en t\u00f3dolos equipos para os que xogou inclu\u00edndo a selecci\u00f3n sub-21 e a absoluta), con dous goles contra o Manchester City o 21 de marzo. Dous meses despois, o 28 de maio, rematou sexto no London-to-Mexico World Cup Rally co co-condutor Tony Fall. Retirouse en 1971 despois de xogar 516 encontros de liga e anotar 357 goles.\nGreaves volveu do seu retiro aos 38 anos, xogando para o Barnet F.C. na Southern League, actuando de mediocampista, anotou 25 goles e foi proclamado mellor xogador da tempada.\nDespois do f\u00fatbol.\nA mediados dos anos 70 Greaves loitaba contra un grande problema de alcoholismo, deixando finalmente a bebida cara o ano 1978. Converteuse nun popular presentador de televisi\u00f3n, formando parella con Ian St. John nun programa futbol\u00edstico chamado \"Saint &amp; Greavsie\"\nNo 2002 entrou a formar parte do English Football Hall of Fame. Faleceu o 19 de setembro de 2021 aos 81 anos."}
{"id": "38642", "revid": "88215", "url": "https://gl.wikipedia.org/wiki?curid=38642", "title": "Josef Masopust", "text": "Josef Masopust, nado en Most o 9 de febreiro de 1931 e finado en Praga o 29 de xu\u00f1o de 2015, foi un futbolista e adestrador checoslovaco, con nacionalidade checa. Ga\u00f1ou o Bal\u00f3n de Ouro en 1962.\nTraxectoria.\nMasopust pasou toda a s\u00faa carreira no Dukla Prague. No 1962, Masopust liderou a Checoslovaquia que chegou \u00e1 final do Mundial de F\u00fatbol Chile 1962, perdendo contra o Brasil. En total, foi 63 veces internacional anotando 10 goles.\nEn novembro de 2003, co gallo de celebraci\u00f3n do aniversario da UEFA foi elixido mellor xogador da Rep\u00fablica Checa dos \u00faltimos 50 anos pola s\u00faa federaci\u00f3n. Foi nomeado por Pel\u00e9 coma un dos 125 mellores xogadores vivos en marzo do 2004."}
{"id": "38643", "revid": "98629", "url": "https://gl.wikipedia.org/wiki?curid=38643", "title": "Quorthon", "text": "Thomas \"Quorthon\" Forsberg, nado o 17 de febreiro de 1966 e finado o 7 de xu\u00f1o de 2004, foi un m\u00fasico sueco, fundador e compositor da banda pioneira do Black metal e Viking Metal Bathory. Compositor e letrista de t\u00f3dalas canci\u00f3ns da banda, est\u00e1 considerado o pai de \u00e1mbolos x\u00e9neros musicais.\nTraxectoria.\nQuorthon formou a banda Bathory no ano 1984 cando contaba con 18 anos. Nos primeiros \u00e1lbums crea un estilo que moitas bandas tratar\u00edan de emular tempo despois, o Black Metal coma tal aparece por vez primeira nestes discos.\nA comezos dos 90, toma o control total da banda, adic\u00e1ndose a afondar no traballo de estudio e contratando m\u00fasicos de sesi\u00f3n cando lle era preciso. En moitas ocasi\u00f3ns tam\u00e9n empregaba bater\u00edas sint\u00e9ticas.\nEn 1993 deixa a Bathory aparcado por un tempo, sacando dous discos baixo o nome de \"Quorthon\". O primeiro foi chamado Album (1994) e o seguinte Purity of Essence (1997). Aqu\u00ed atopamos unha m\u00fasica m\u00e1is orientada ao Rock, alonx\u00e1ndose do que habitualmente fai con Bathory.\nOs seguintes discos foron en certo xeito unha volta ao estilo dos primeiros, mais non tiveron o \u00e9xito daqueles. En 1996 Quorthon lanza Blood on Ice un alb\u00fam conceptual gravado en 1989 pero que non fora editado naqueles intres porque consideraba que estaba por rematar. Continuar\u00eda por este cami\u00f1o coa saga Norland, facendo un intermedio con Destroyer of Worlds que \u00e9 unha mestura dos estilos que veu desenvolvendo durante toda a s\u00faa carreira.\nFoi atopado morto dun ataque \u00f3 coraz\u00f3n o 7 de xu\u00f1o do 2004 no seu apartamento. Ti\u00f1a 38 anos e xa anteriormente sufrira dalg\u00fans problemas de coraz\u00f3n.\nO seu pai, B\u00f6rje \"Boss\" Forsberg, \u00e9 o propietario de Black Mark Productions, o selo discogr\u00e1fico independente que Quorthon fundou e baixo o que editou t\u00f3dalas s\u00faas gravaci\u00f3ns.\nDiscograf\u00eda.\nCon Bathory\nComa Quorthon"}
{"id": "38647", "revid": "89787", "url": "https://gl.wikipedia.org/wiki?curid=38647", "title": "Teodebaldo", "text": "Teodebaldo I, nado en ano desco\u00f1ecido e finado no 746, (en alem\u00e1n \"Theudebald\" ou \"Theudowald\") foi un duque de Alamania da familia dos axilolfingos.\nTraxectoria.\nDespois da morte do duque e, e pai, Gotfrido en 709, Teodebaldo e o seu irm\u00e1n Lantfrido asumiron o cargo de duque dos alam\u00e1ns. \u00c1mbolos dous irm\u00e1ns eran moi host\u00eds aos mordomos de palacio francos. Probabelmente eran tam\u00e9n irm\u00e1ns de Odil\u00f3n de Baviera, duque do Baviera.\nO monxe Pirmino fundou a abad\u00eda de Reichenau no 724 baixo a protecci\u00f3n do mordomo do palacio Carlos Martel no medio do ducado alam\u00e1n, o que Lantfrido e Teodebaldo interpretaron como unha provocaci\u00f3n. Teodebaldo expulsou ent\u00f3n ao abade Pirmino \"ob odium Karoli\" (por odio a a Carlos) no 727, e no 732 tam\u00e9n expulsou ao disc\u00edpulo de Pirmino e abade do mosteiro de Reichenau, Hedo.\nNo 730, Carlos Martel dirixiu unha campa\u00f1a contra os duques Teodebaldo e Lantfrido. Lantfrido morreu ese mesmo ano durante unha campa\u00f1a militar, e Teodebaldo converteuse ent\u00f3n no \u00fanico duque. No 732, Teodebaldo foi deposto e expulsado de Alamania, pero \u00e1 morte de Carlos Martel volveu para reclamar o seu ducado.\nNo ano 742 Teodebaldo rebelouse contra a autoridade nominal da monarqu\u00eda merovinxia que ent\u00f3n exerc\u00edan os dous mordomos de palacio Pipino o Breve e Carlom\u00e1n. Os vascos, os b\u00e1varos (probabelmente comandados por Odil\u00f3n e os sax\u00f3ns sublev\u00e1ronse simultaneamente. Ese mesmo ano Teodebaldo invadiu o ducado de Alsacia, daquela gobernado polo duque Liutfrido I. O duque alsaciano foi probablemente morto xunto ao seu fillo loitando para os carolinxios. \nEn 744, Pipino invadiu o Xura de Suabia e perseguiu a Teodebaldo ao seu reduto da monta\u00f1a sendo derrotado en Alsacia polos guerreiros de Pipino. E ao ano seguinte, Carlom\u00e1n marchou de novo sobre o duque, esta vez derrot\u00e1ndoo e executando a moitos nobres no masacre de Cannstatt polo que Alamania foi sometida de vez, e desde 746, Carlom\u00e1n quedou como gobernante. "}
{"id": "38648", "revid": "1987", "url": "https://gl.wikipedia.org/wiki?curid=38648", "title": "Khilperico I", "text": "Khilperico I, nado cara o 539 e finado no 584, foi rei de Neustria no 561 \u00e1 morte do seu pai Clotario I, rei dos francos, o cal divide o reino entre os seus catro fillos.\nKhilperico apod\u00e9rase do tesouro de Soissons e ocupa Par\u00eds. Pero os seus irm\u00e1ns obr\u00edgano a respectar a partici\u00f3n.\nRepudia \u00e1 s\u00faa primeira esposa, Audovera.\nNo 566, casa con Galswinta, filla do rei visigodo Atanaxildo e irm\u00e1 de Brunequilda, esposa de Sixeberto I, o seu irm\u00e1n, que herdara Austrasia.\nNo 567, Galswinta foi asasinada (esganada na s\u00faa cama). Sixiberto decide vingar \u00e1 s\u00faa cu\u00f1ada e \u00e9 o comezo da guerra entre Neustria e Austrasia, que durar\u00e1 moito tempo. Foi continuada polos seus descendentes.\nCasa con Fredegunda. E o mesmo ano, a morte de Cariberto I faille ga\u00f1ar o reino de Par\u00eds.\nBatido polo seu irm\u00e1n Sixeberto, debe o seu trono ao asasinato deste no ano 575.\nNo 584, foi morto durante unha cacer\u00eda. O seu fillo Clotario II herda o reino \u00e1 idade de catro meses, baixo a tutela da s\u00faa nai Fredegunda e a protecci\u00f3n do seu t\u00edo Gontr\u00e1n I, rei de Borgo\u00f1a, que as\u00ed recupera o reino de Par\u00eds."}
{"id": "38649", "revid": "1987", "url": "https://gl.wikipedia.org/wiki?curid=38649", "title": "Sixeberto I de Austrasia", "text": "Sixeberto I, nado no ano 535 e finado en Vitry en decembro de 575, foi o primeiro rei de Austrasia, trala divisi\u00f3n do reino de Francia logo da morte de seu pai Clotario I no 561. A s\u00faa nai era Ingunda.\nHistoria.\nOs \u00e1varos, unha feroz tribo n\u00f3made relacionada cos hunos, fixeron incursi\u00f3ns que lle obrigaron a mover a s\u00faa capital de Reims a Metz. Repeleu os seus ataques d\u00faas veces, no 562 e o 568. No 566 contraeu matrimonio con Brunequilda, filla do rei visigodo Atanaxildo. No 567, a morte do seu irm\u00e1n Cariberto I proporcionoulle o reino de Par\u00eds; ese mesmo ano Galswinta, irm\u00e1 de Brunequilda e esposa do seu irm\u00e1n Khilperico I, rei de Neustria, foi asasinada (esganada na s\u00faa cama, probabelmente por orde de Fredegunda, amante e futura esposa de Khilperico). Sixeberto decidiu vingar \u00e1 s\u00faa cu\u00f1ada, comezando as\u00ed a guerra entre Neustria e Austrasia, que durar\u00eda ata 613 e ser\u00eda continuada polos seus sucesores.\nNo 573, apoderouse de Poitiers e da Turaine, pero o seu medio irm\u00e1n Khilperico, as\u00ed mesmo, obter\u00e1 conquistas en Aquitania, apoder\u00e1ndose tam\u00e9n de Reims durante pouco tempo. Asinaron un acordo, que Khilperico incumpriu, e Sixeberto apoderouse do reino do seu irm\u00e1n no ano 575. Con todo, inmediatamente logo de asumir a coroa, Sixeberto ser\u00eda asasinado en Vitry por dous sicarios \u00e1s ordes de Fredegunda. O seu fillo Khildeberto II, de s\u00f3 5 anos de idade, sucedeuno como rei de Austrasia."}
{"id": "38650", "revid": "624", "url": "https://gl.wikipedia.org/wiki?curid=38650", "title": "Vogais", "text": ""}
{"id": "38651", "revid": "98629", "url": "https://gl.wikipedia.org/wiki?curid=38651", "title": "Lei de Brugmann", "text": "A lei de Brugmann (1876) publicada na s\u00faa obra \"Grundriss der indogermanischen Sprachen\" consigna a evoluci\u00f3n fon\u00e9tica da vogal PIE *o no grupo indoiranio segundo o seguinte esquema:\nPIE *o apof\u00f3nico (non alternante) &gt; [a] longo en s\u00edlaba aberta - [a] breve en s\u00edlaba pechada.\nex: PIE *g\u00f3nu &gt; grego: \"gonu\", s\u00e1nscrito: \"janu\""}
{"id": "38652", "revid": "85894", "url": "https://gl.wikipedia.org/wiki?curid=38652", "title": "Grundriss der vergleichenden Grammatik der indogermanischen Sprachen", "text": "Grundri\u00df der vergleichenden Grammatik der indogermanischen Sprachen (\"Compendio de gram\u00e1tica comparada das linguas indoeuropeas\") \u00e9 unha obra fundamental da ling\u00fc\u00edstica hist\u00f3rica escrita por Karl Brugmann e Berthold Delbr\u00fcck, publicada en d\u00faas edici\u00f3ns entre 1886 e 1916. Brugmann elaborou a fonolox\u00eda e morfolox\u00eda, e Delbr\u00fcck dedicouse \u00e1 sintaxe.\nA gram\u00e1tica do protoindoeuropeo reconstr\u00faese a partir da das linguas fillas que se co\u00f1ec\u00edan a finais do s\u00e9culo XIX. A obra representa un gran paso nos estudos indoeuropeos, despois da \"Gram\u00e1tica comparada\", de Franz Bopp de 1833 e o \"Compendium\" de August Schleicher de 1871. A reavaliaci\u00f3n neogram\u00e1tica Brugmanniana do protoindoeuropeo resultou nunha obra que, en esencia, seguiu a ser v\u00e1lida ata o presente.\nPrimeira edici\u00f3n.\nOs volumes da primeira edici\u00f3n traduciunos ao ingl\u00e9s J. Wright e W. H. D. Rouse inmediatamente tras a s\u00faa aparici\u00f3n.\nSegunda edici\u00f3n.\nInmediatamente despois da s\u00faa publicaci\u00f3n, Brugmann comezou a traballar nunha segunda edici\u00f3n amplamente revisada:"}
{"id": "38656", "revid": "89787", "url": "https://gl.wikipedia.org/wiki?curid=38656", "title": "Principio de equivalencia", "text": "O principio de equivalencia \u00e9 o principio f\u00edsico fundamental da relatividade xeral e, en xeral, de calquera teor\u00eda m\u00e9trica da gravidade. Di que fixado un determinado acontecemento instant\u00e1neo de natureza puntual p (un \"evento\" ou \"suceso\") no seo dun campo gravitacional, as part\u00edculas en ca\u00edda libre (isto \u00e9, aceleradas de xeito \u00fanico polo propio campo gravitacional) que atravesan p nalg\u00fan momento da s\u00faa historia, son descritas nalgunha observaci\u00f3n local coma se non existira dito campo gravitacional. Por exemplo: se caemos tras unha pedra dun acantilado, ver\u00e9mola descender con velocidade constante (exactamente igual que se non existira o campo gravitatorio que nos fai caer); pero s\u00f3 mentres chegamos ao chan, onde finaliza a observaci\u00f3n local. O mesmo oc\u00f3rrelles aos astronautas en torno \u00e1 s\u00faa nave, onde lles parece que todo flota coma se non caese cara \u00e1 Terra seguindo a s\u00faa \u00f3rbita.\nEste principio foi utilizado por Einstein para intu\u00edr que a traxectoria das part\u00edculas en ca\u00edda libre no seo dun campo gravitatorio depende unicamente da estrutura m\u00e9trica da s\u00faa contorna inmediata ou, o que \u00e9 igual, do comportamento dos metros e os reloxos patr\u00f3ns en torno seu.\nFormalmente adoitan presentarse tres tipos de principio de equivalencia para formular as leis do movemento dos corpos:\nPrincipio de Equivalencia D\u00e9bil.\nA formulaci\u00f3n d\u00e9bil p\u00f3dese enunciar do seguinte xeito: \"O movemento de calquera part\u00edcula de proba en ca\u00edda libre \u00e9 independente da s\u00faa composici\u00f3n e estrutura\". Este principio rem\u00f3ntase ao libro de Galileo Galilei \"Di\u00e1logos Sobre as D\u00faas Novas Ciencias\", no cal Galileo narra que logo de realizar varios experimentos con diferentes tipos de materiais, chega \u00e1 conclusi\u00f3n de que nun medio sen resistencia todos os corpos caen coa mesma aceleraci\u00f3n.\nIsto p\u00f3dese ver do seguinte xeito, a Segunda Lei do Movemento de Isaac Newton,\nonde a masa inercial \u00e9 a resistencia dun corpo a ser acelerado. Doutra banda, da Lei de Gravitaci\u00f3n Universal de Newton c\u00famprese que\npolo que se deduce\nPara un obxecto en ca\u00edda libre, \u00e9 dicir, sen m\u00e1is forzas actuando nel, tense a igualdade de ambas f\u00f3rmulas,\npolo que o principio de equivalencia en forma d\u00e9bil especifica a igualdade entre as masas inercial e gravitacional, volv\u00e9ndoas indistinguibles.\nEsta formulaci\u00f3n foi probada a gran precisi\u00f3n desde os experimentos de E\u00f6tvos e \u00e9 un dos principios m\u00e1is probados da f\u00edsica.\nPrincipio de Equivalencia de Einstein.\nA formulaci\u00f3n de Einstein obtense ao incorporar a Relatividad Especial ao principio de Equivalencia de Galileo. Formalmente pode enunciarse do xeito seguinte:\nEsta \u00e9 a forma m\u00e1is usual do principio de equivalencia. Outra forma de formular o principio de equivalencia forte \u00e9 que nunha veci\u00f1anza o suficientemente pequena do espazo-tempo, as leis da f\u00edsica non gravitacionales obedecen as leis da relatividade especial nun marco de referencia en ca\u00edda libre.\nPrincipio de Equivalencia Forte.\nO principio de equivalencia forte form\u00falase do seguinte xeito:\n\u00c9 dicir, nun marco de referencia en ca\u00edda libre, e nunha veci\u00f1anza o suficientemente pequena do espazo-tempo, todas as leis da f\u00edsica obedecen as leis de Relatividad Especial.\nO principio de equivalencia forte suxire que a gravidade \u00e9 de natureza puramente xeom\u00e9trica (isto \u00e9, a m\u00e9trica determina os efectos da gravidade) e non cont\u00e9n ning\u00fan campo adicional asociado con ela."}
{"id": "38660", "revid": "88215", "url": "https://gl.wikipedia.org/wiki?curid=38660", "title": "Michel Preud'homme", "text": "Michel Georges Jean Ghislain Preud\u2019Homme, m\u00e1is co\u00f1ecido como Michel Preud'homme, nado en Ougr\u00e9e, preto de Liexa o 24 de xaneiro de 1959, \u00e9 un adestrador de f\u00fatbol belga e franc\u00f3fono, que tivo un reco\u00f1ecido pasado como porteiro. Como xogador, desempe\u00f1ou o mellor da s\u00faa carreira no Standard de Li\u00e8ge, (co que conseguiu 2 t\u00edtulos de campi\u00f3n belga), no YRKV Mechelen (co que ga\u00f1ou unha Recopa de Europa o \u00faltimo trofeo europeo conseguido por un club belga) e no Benfica de Lisboa. Disputou 104 partidos europeos, o primeiro deles contra o Slavia de Praga, o 14 de setembro de 1977 coa camisola branquivermella do Standard de Li\u00e8ge.\nNo Mundial de F\u00fatbol Estados Unidos 1994 foi galardoado co \"Premio Yashin\" que o cualificaba coma o mellor porteiro do mundo, nunha clasificaci\u00f3n na que Preud'homme figurou no top 10 durante oito anos. Retirouse como xogador en 1999 pero nunca deixou totalmente o mundo do f\u00fatbol. Na actualidade \u00e9 adestrador do Standard de Li\u00e8ge, logo de ser director deportivo nese mesmo club. Como consecuencia dese nomeamento como t\u00e9cnico, producido o 30 de agosto de 2006, dimitiu dos seus cargos na federaci\u00f3n belga de f\u00fatbol, onde era vicepresidente, e na Liga profesional de f\u00fatbol belga, onde o seu nome soaba como vindeiro presidente.\nConseguiu por d\u00faas veces a Bota de ouro belga en 1987 e 1989."}
{"id": "38661", "revid": "22570", "url": "https://gl.wikipedia.org/wiki?curid=38661", "title": "Movemento Ol\u00edmpico", "text": "Co nome de Movemento ol\u00edmpico des\u00edgnase o contorno organizativo que arrodea a celebraci\u00f3n dos Xogos Ol\u00edmpicos e que ten como misi\u00f3n constru\u00edr un mundo m\u00e1is xusto e pac\u00edfico a trav\u00e9s do deporte. O movemento ol\u00edmpico comprende o Comit\u00e9 Ol\u00edmpico Internacional (COI), 203 comit\u00e9s ol\u00edmpicos nacionais, 35 federaci\u00f3ns deportivas internacionais ol\u00edmpicas, as\u00ed como outras federaci\u00f3ns non ol\u00edmpicas e demais organizaci\u00f3ns reco\u00f1ecidas polo COI, e mais os comit\u00e9s organizadores dos Xogos Ol\u00edmpicos, tanto de ver\u00e1n como de inverno.\nOs principios do Movemento Ol\u00edmpico def\u00ednense nos primeiros artigos da Carta Ol\u00edmpica, que na s\u00faa \u00faltima versi\u00f3n de setembro de 2004, sinala:\n\"1. O olimpismo \u00e9 unha filosof\u00eda de vida que exalta e combina nun conxunto equilibrado as calidades do corpo, a vontade e o esp\u00edrito. Vencellando o deporte \u00e1 cultura e \u00e1 educaci\u00f3n, o olimpismo quere crear un estilo de vida fundado na alegr\u00eda do esforzo, no valor educativo do bo exemplo e no respecto dos principios \u00e9ticos universais.\n\"2. O obxectivo do olimpismo \u00e9 po\u00f1er o deporte ao servixo do desenvolvemento harmonioso do home co fin de promover unha sociedade pac\u00edfica, preocupada por preservar a dignidade humana.\n\"3. O movemento ol\u00edmpico \u00e9 a acci\u00f3n concertada, organizada, universal e permanente, exercida baixo a autoridade suprema do COI, de todos os individuos e entidades inspiradas polos valores do olimpismo. Esta acci\u00f3n est\u00e9ndese polos cinco continentes e atinxe o seu punto culminante cando a xuntanza dos atletas do mundo no gran festival do deporte que son os Xogos Ol\u00edmpicos. O seu s\u00edmbolo est\u00e1 constitu\u00eddo por cinco aneis entrelazados.\n\"4. A pr\u00e1ctica do deporte \u00e9 un dereito dos homes e mulleres. Todos os individuos deben ter a posibilidade de facer deporte sen discriminaci\u00f3n de ningunha caste e dentro do esp\u00edrito ol\u00edmpico, que esixe a comprensi\u00f3n mutua, o esp\u00edrito de amizade, de solidariedade e de fair-play. A organizaci\u00f3n, a administraci\u00f3n e a xesti\u00f3n do deporte deben estar controladas por organizaci\u00f3ns deportivas independentes.\n\"5. Calquera forma de discriminaci\u00f3n contra un pa\u00eds ou unha persoa baseada en criterios de raza, relixi\u00f3n, pol\u00edtica, sexo ou outras, \u00e9 incompatible coa pertenza ao movemento ol\u00edmpico.\n\"6. A pertenza ao movemento ol\u00edmpico esixe o respecto da Carta ol\u00edmpica e o reco\u00f1ecemento do Comit\u00e9 Ol\u00edmpico Internacional."}
{"id": "38662", "revid": "85894", "url": "https://gl.wikipedia.org/wiki?curid=38662", "title": "Axencia Mundial Antidopaxe", "text": "A Axencia Mundial Antidopaxe (AMA, e WADA nas s\u00faas siglas inglesas) \u00e9 unha organizaci\u00f3n non gobernamental independente que financia, educa e sensibiliza na loita contra a dopaxe. Foi creada o 10 de novembro de 1999 en Lausana (Su\u00edza) como consecuencia dunha iniciativa colectiva liderada polo Comit\u00e9 Ol\u00edmpico Internacional. A s\u00faa sede actual \u00e1chase en Montreal (Canad\u00e1). O actual presidente \u00e9 Richard W. Pound (Canad\u00e1), que ostenta o cargo dende 1999.\nHistoria.\nComo consecuencia do caso Festina, o primeiro grande esc\u00e1ndalo que sacud\u00eda o mundo do ciclismo coa revelaci\u00f3n dunha dopaxe a grande escala, o Comit\u00e9 Ol\u00edmpico Internacional decidiu convocar unha xuntanza de todos os estamentos deportivo para p\u00f3rlle fin ao mal da dopaxe. Esta conferencia internacional desenvolveuse en Lausana entre o 2 e o 4 de febreiro de 1999 e tivo como consecuencia escrita a \"Declaraci\u00f3n de Lausana sobre a dopaxe no deporte\". Esta declaraci\u00f3n tivo efecto con car\u00e1cter inmediato e deu lugar \u00e1 creaci\u00f3n dunha axencia internacional contra a dopaxe que deb\u00eda estar operativa para os Xogos Ol\u00edmpicos de Sydney 2000.\nEn 2001, a AMA decidiu mudar as s\u00faas oficinas principais a Montreal, que foron inauguradas en 2002.\nObxectivos e acci\u00f3ns.\nO obxectivo inicial que se marcou a AMA durante o seu primeiro ano de funcionamento foi o de lanzar un programa de controis non sistem\u00e1ticos f\u00f3ra da competici\u00f3n e antes dos Xogos Ol\u00edmpicos de Sydney, as\u00ed como de organizar un grupo de expertos independentes que estar\u00edan encargados de emitir un informe sobre as actividades de control antidopaxe durante os xogos australianos. En moitos casos, os controis realizados f\u00f3ra de competici\u00f3n eran os primeiros que se realizaban con esas caracter\u00edsticas nos deportes espec\u00edficos.\nO seguinte obxectivo, xa pasados os Xogos, foi o de harmonizar as regras antidopaxe que exist\u00edan, con moi diversa fondura e car\u00e1cter, nas distintas federaci\u00f3ns deportivas internacionais e nos distintos comit\u00e9s ol\u00edmpicos nacionais. Como fin deste proceso de consolidaci\u00f3n, convocou a AMA a segunda conferencia mundial sobre a dopaxe no deporte, que se celebrou en Copenhague en marzo de 2003. Este conclave xuntou m\u00e1is de 1200 participantes, dos que 80 representaban a gobernos. Ao remate da conferencia, os seus integrantes aprobaron por unanimidade o C\u00f3digo Mundial Antidopaxe. Este C\u00f3digo foi adoptado polo COI en 2003, para o que houbo de emendar a Carta Ol\u00edmpica."}
{"id": "38669", "revid": "1093", "url": "https://gl.wikipedia.org/wiki?curid=38669", "title": "Olimpismo", "text": ""}
{"id": "38670", "revid": "56817", "url": "https://gl.wikipedia.org/wiki?curid=38670", "title": "Lavinia", "text": "Lavinia \u00e9 filla do rei Latino e de Amata. Estaba prometida con Turno antes da chegada de Eneas \u00f3 Lacio, pero o seu pai deuna en matrimonio \u00f3 troiano. No seu honor Eneas chama Lavinio a cidade fundada por el. Segundo unha tradici\u00f3n, da s\u00faa uni\u00f3n con Eneas naceu Ascanio, pero na Eneida, Ascanio \u00e9 s\u00f3 o seu fillastro, xa maior cando Eneas chega \u00f3 Lacio. A Eneida non menciona ning\u00fan fillo de Lavinia e Eneas, pero os mit\u00f3grafos contan que, despois da morte deste, Lavinia deu a luz un fillo p\u00f3stumo do heroe, chamado Silvio. Ascanio cedeu ent\u00f3n a cidade de Lavinio \u00f3 seu medio irm\u00e1n, e partiu a fundar a de Alba, pero ao morrer sen fillos, deu o trono a Silvio. A tradici\u00f3n breve da fundaci\u00f3n de Roma -a que suprime os reinados entre Eneas e R\u00f3mulo\u2013 presenta a Lavinia como a nai de Emilia, quen tivo un fillo de Marte: R\u00f3mulo. Finalmente, unha lenda da inspiraci\u00f3n puramente grega conta que Lavinia era filla do sacerdote Anio, que seguira a Eneas como profetisa na viaxe a occidente e morreu no lugar onde o heroe fundou a cidade de Lavinia."}
{"id": "38671", "revid": "98629", "url": "https://gl.wikipedia.org/wiki?curid=38671", "title": "Alba Longa", "text": "Alba Longa era unha cidade da rexi\u00f3n do Lacio, na actual Italia. Recibiu este nome polo seu asentamento \u00f3 longo dun outeiro do monte Albano. Foi fundada mitoloxicamente por Ascanio, fillo de Eneas, debido a que Lavinio, cidade da que por descendencia deb\u00eda ser rei, estaba superpoboada. Despois de Ascanio dirixiron a cidade de Alba Longa unha serie de reis sen moita importancia, ata chegar a Proca, pai de Numitor e Amulio. Cando lle toca reinar a Numitor, o seu irm\u00e1n Amulio destr\u00f3nao. A s\u00faa sobri\u00f1a, Rea Silvia, enxendra dous fillos, R\u00f3mulo e Remo, que posteriormente matan a Amulio e devolven o trono o seu av\u00f3 Numitor."}
{"id": "38672", "revid": "56817", "url": "https://gl.wikipedia.org/wiki?curid=38672", "title": "Latino", "text": "Latino era rei dos aborixes da Pen\u00ednsula It\u00e1lica cando os troianos chegaron \u00f3 Lacio. Impresionado pola s\u00faa perseveranza e valor, deulles asilo e lugar onde fundar unha cidade. Tam\u00e9n casou a Eneas coa s\u00faa filla Lavinia. Este, en honor \u00e1 s\u00faa muller, chamoulle Lavinio \u00e1 nova cidade.\nO rei Latino morreu durante a guerra cos etruscos e r\u00fatulos comandados por Turno e o rei Mecencio. Eneas chamoulle latinos \u00f3 conxunto de aborixes e troianos na memoria deste rei."}
{"id": "38673", "revid": "56817", "url": "https://gl.wikipedia.org/wiki?curid=38673", "title": "Mecencio", "text": "Na mitolox\u00eda romana, Mecencio era un rei etrusco que gobernou Cere, cidade situada na rexi\u00f3n da Etruria, na Italia central. Turno, rei dos r\u00fatulos, pediulle axuda a Mecencio para loitar contra as tropas de Latino e Eneas. Nesta batalla tanto Turno como Mecencio resultaron mortos."}
{"id": "38674", "revid": "56817", "url": "https://gl.wikipedia.org/wiki?curid=38674", "title": "Proca", "text": "Na mitolox\u00eda romana, Proca era un rei de Alba Longa e compo\u00f1ente da dinast\u00eda de Ascanio.\nTraxectoria.\nTivo dous fillos, Numitor e Amulio. Antes de morrer fixo d\u00faas partes da herdanza real: por un lado, os tesouros, por outro, o reino. Numitor elixiu os tesouros. Amulio, val\u00e9ndose das riquezas que lle corresponderon, puido destronar facilmente ao seu irm\u00e1n e ocupar o seu lugar. Pese a todas as preocupaci\u00f3ns tomadas, non puido impedir que a s\u00faa sobri\u00f1a, Rea Silvia, dese a luz dous xemelgos, R\u00f3mulo e Remo, os cales remataron destron\u00e1ndoo e mat\u00e1ndoo. Logo devolv\u00e9ronlle o poder ao seu av\u00f3 Numitor."}
{"id": "38675", "revid": "1093", "url": "https://gl.wikipedia.org/wiki?curid=38675", "title": "Haicu", "text": ""}
{"id": "38678", "revid": "85894", "url": "https://gl.wikipedia.org/wiki?curid=38678", "title": "Quintana Redonda", "text": "Quintana Redonda \u00e9 un concello espa\u00f1ol da provincia de Soria (Castela e Le\u00f3n). censados. A s\u00faa poboaci\u00f3n \u00e9 de 523 habitantes (INE 2012).\nXeograf\u00eda.\nOcupa unha superficie de 183,92 km\u00b2. Est\u00e1 situado o concello a uns vinte quil\u00f3metros da capital provincial, en direcci\u00f3n suroeste, cara a Berlanga de Duero.\nAdemais do seu n\u00facleo principal abrangue outros once lugares ou \"barrios\": La Barbolla, Las Cuevas de Soria, Fuentelaldea, Fuentel\u00e1rbol, Izana, Los Llamosos, Monasterio, La Revilla de Calata\u00f1azor, La Seca e Ventosa de Fuentepinilla.\n\u00c9 unha zona bastante ch\u00e1, a\u00ednda que a unha altitude de 1.000 m. A paisaxe ten agras, ermos, e bosques de pi\u00f1eiro, carballo e aci\u00f1eira, onde se acubillan unha gran variedade de especies animais. Por\u00e9n, no que m\u00e1is destaca o concello \u00e9 na s\u00faa produci\u00f3n micol\u00f3xica e na oler\u00eda, confeccionada cunha peculiar arxila negra.\nO r\u00edo Izana cruza o concello. Tam\u00e9n ten estaci\u00f3n de tren.\nXente e historia.\nAdemais dos com\u00fans sitios arqueol\u00f3xicos prehist\u00f3ricos e dunha vila romana, no concello hai seis igrexas rom\u00e1nicas dignas de menci\u00f3n, como a da Nosa Se\u00f1ora da Asunci\u00f3n, e un pazo brasonado pertencente \u00e1 familia Gonz\u00e1lez de Gregorio. O persoeiro m\u00e1is importante que sa\u00edu de Quintana Redonda foi Miguel de Antona, o \"Velasquillo\", que foi buf\u00f3n na corte do rei Filipe II de Espa\u00f1a.\nAs festas principais do concello est\u00e1n dedicadas a San Xo\u00e1n e Santo Urbano, o 24 e 25 de xu\u00f1o, ademais do San Roque e a Virxe de agosto."}
{"id": "38679", "revid": "98629", "url": "https://gl.wikipedia.org/wiki?curid=38679", "title": "Serial ATA", "text": "SATA ou Serial ATA (traducido ser\u00eda ATA serie) \u00e9 un m\u00e9todo de transmisi\u00f3n de dados utilizado principalmente para conectar discos r\u00edxidos a placas de ordenadores. Esta tecnolox\u00eda \u00e9 un desenvolvemento da anterior ATA, que ti\u00f1a unha velocidade de transmisi\u00f3n m\u00e1xima de 133 MB/s. Con diferenza co anterior Paralel ATA onde os datos viaxaban de forma paralela en cables de 80 ou 100 f\u00edos, nos discos SATA os datos viaxan de forma serial, e dicir, t\u00f3dolos datos polo mesmo cabo. Consome menos e permite unha lonxitude maior de cabo que o Paralel ATA, ademais a tecnolox\u00eda SATA posibilita os modos de conexi\u00f3n RAID, con moitas vantaxes e causa principal do seu suceso.\nVelocidades.\nO referise a velocidades de transmisi\u00f3n, conv\u00e9n recordar que en ocasi\u00f3ns confundirse as unidades de medida, e que as especificaci\u00f3ns da capa f\u00edsica referirse a taxa real de datos, mentres que outras especificaci\u00f3ns ref\u00edrense a capacidades l\u00f3xicas.\nA documentaci\u00f3n oficial recomenda non usar os termos SATA I, II e III e os seus equivalentes num\u00e9ricos SATA 1.0, 2.0 e 3.0, na forma abreviada sino a relativo da velocista 1,5 Gb/s, 3 Gb/s e 6 Gb/s.\nAs unidades que soportan a velocidade de 3 Gb/s non son compatibles cun bus de 1,5 Gb/s.\nNa seguinte t\u00e1boa m\u00f3strase o c\u00e1lculo da velocidade real de SATA 1,5 Gb/s, SATA 3 Gb/s e SATA 6 Gb/s:"}
{"id": "38680", "revid": "23204", "url": "https://gl.wikipedia.org/wiki?curid=38680", "title": "Ux\u00eda Senlle", "text": "Ux\u00eda Dom\u00ednguez Senlle, nada en Sangui\u00f1eda (Mos), o 19 de novembro de 1962, \u00e9 unha cantante galega.\nTraxectoria persoal.\nUx\u00eda estudou Filolox\u00eda Rom\u00e1nica no Colexio Universitario de Vigo e na Universidade de Santiago de Compostela. Colabora asiduamente en medios de comunicaci\u00f3n escritos, de televisi\u00f3n e especialmente na radio. \u00c9 cr\u00edtica musical para o programa \"Diario Cultural\", que dirixe Ana Roman\u00ed na Radio Galega. Interveu na creaci\u00f3n literaria colectiva \"Polifon\u00eda\" e participou en numerosas experiencias pedag\u00f3xicas.\nA ra\u00edz do afundimento do buque \"Prestige\" en novembro de 2002 fronte \u00e1s costas galegas, Ux\u00eda actuou como voceira do colectivo cidad\u00e1n Nunca M\u00e1is que reclamaba a depuraci\u00f3n de responsabilidades e unha maior protecci\u00f3n do medio mari\u00f1o e litoral. Anos despois, en 2006, Ux\u00eda volveu actuar como voceira de Nunca M\u00e1is durante a crise dos incendios forestais de agosto.\nTraxectoria musical.\nUx\u00eda comezou a cantar dende moi nova. A s\u00faa carreira comeza oficialmente en 1985, cando ga\u00f1a o primeiro premio do Festival de Berganti\u00f1os. En 1986, con s\u00f3 vinte e catro anos, publica o seu primeiro \u00e1lbum, \"Foliada de Marzo\", cunha m\u00fasica bastante pr\u00f3xima ao tradicional, influenciada polo espertar da poes\u00eda galega na m\u00fasica popular. Ao ano seguinte incorp\u00f3rase como vocalista ao grupo Na L\u00faa, un dos buques insignias do folk galego, e talvez o m\u00e1is renovador dos anos oitenta. Con eles grava dous discos, \"A Estrela de Maio\" (1987) e \"Ondas do Mar de Vigo\" (1989). Catro anos despois, en 1991, deixa o grupo e edita outro \u00e1lbum en solitario, o cosmopolita \"Entre cidades\", un paseo emocional polas cidades do mundo en clave literaria co que achega aires pop e un certo sabor urbano \u00e1 s\u00faa discograf\u00eda.\nO 6 de marzo de 1994 participa no espect\u00e1culo \"Mulleres a viva voz\", con Am\u00e1lia Rodrigues e coa mallorquina Maria del Mar Bonet. A partir dese momento continuar\u00e1 na li\u00f1a m\u00e1is cosmopolita, destac\u00e1ndose polas s\u00faas intervenci\u00f3ns en discos alleos, polas colaboraci\u00f3ns en concertos de varios artistas e pola creaci\u00f3n de espect\u00e1culos plurais sobre a canci\u00f3n de mulleres ou o \u00e1mbito da lusofon\u00eda. Un bo exemplo \u00e9 o festival Cantos na Mar\u00e9 un proxecto cultural pioneiro que a trav\u00e9s da lingua e da m\u00fasica traza un mapa com\u00fan entre os territorios lus\u00f3fonos, e que despois de varias edici\u00f3ns en Pontevedra, no 2009 comezou unha nova andaina no Brasil. Outros proxectos destacados son \"O cantar das mulleres\", \"O cantar das galegas\", \"Natal dos simples\", \"Son Delas\" ou O mar nunha flor.\nO seu maior \u00e9xito chegou en 1995 co \u00e1lbum \"Estou vivindo no ceo\", producido polo portugu\u00e9s J\u00falio Pereira, e que a deu a co\u00f1ecer en toda Europa. Nel renova a canci\u00f3n tradicional galega, con alg\u00fans dos seus temas m\u00e1is co\u00f1ecidos, como o \u201cAlal\u00e1 das mari\u00f1as\u201d ou \u201cA laranxa\u201d. O disco d\u00e1 p\u00e9 \u00e1 aparici\u00f3n de todo un amplo abano de vocalistas femininas nos finais dos anos noventa, como Guadi Galego, Leil\u00eda ou Anub\u00eda. Editado en Europa, os Estados Unidos e o Canad\u00e1, foi reco\u00f1ecido pola cr\u00edtica europea coma un dos mellores \u00e1lbums daquel ano.\nDespois de participar en media ducia de proxectos colectivos, grava \"La Sal de la Vida\" (1997), xunto a Rasha (Sud\u00e1n), Mar\u00eda Salgado (Castela) e Xes\u00fas Pimentel. No 2000 Ux\u00eda publica \"Danza das Areas\", unha proposta musical complexa producida polo pianista Nani Garc\u00eda e na que participan m\u00e1is de 40 m\u00fasicos e vocalistas convidados, entre os que destacan Dulce Pontes, Xos\u00e9 Manuel Budi\u00f1o, Maria del Mar Bonet, Karen Matheson, Donald Shaw (Capercaillie), Michael McGoldrick, Jo\u00e3o Afonso, Susana Seivane ou Quim Farinha.\n\"Eterno navegar\", o seu quinto disco en solitario, non chegou ata 2008. Nel rod\u00e9ase de m\u00fasicos galegos, africanos e portugueses, para ofrecer unha proposta musical na que as ra\u00edces galegas conviven cos cantos portugueses e africanos. Ademais de manter unha prol\u00edfica carreira musical en solitario e de colaborar en ducias de proxectos alleos, Ux\u00eda produce, escribe e comp\u00f3n canci\u00f3ns para os primeiros traballos discogr\u00e1ficos de Emilio R\u00faa, Cantareiras do Berb\u00e9s, Malvela e a Se\u00f1ora Carmen e para \"A nena e o Grilo\".\nOs seus temas est\u00e1n tam\u00e9n recollidos en m\u00e1is dunha ducia de compilaci\u00f3ns nacionais e internacionais. Tam\u00e9n comp\u00f3n ou interv\u00e9n na banda sonora orixinal de media ducia de proxectos audiovisuais, como \"R\u00edo de Sombras\", \"Minas\", \"Lobos\", \"Abr\u00edgate\" ou \"Que culpa tiene el tomate\".\nRepresentou a Televisi\u00f3n de Galicia en 1991 nun festival de televisi\u00f3ns rexionais celebrado en N\u00fcremberg e a Galiza na Expo 98 de Lisboa e na edici\u00f3n de 2004 do Liet-Lavlut celebrada en Leeuwarden, onde acadou o terceiro posto.\nNo ano 2017 foille concedido o Premio Rebulir da Cultura Galega, en reco\u00f1ecemento a s\u00faa traxectoria na difusi\u00f3n e posta en valor da m\u00fasica galega.\nNo ano 2018 recibiu o premio da M\u00fasica Independente ao mellor \u00e1lbum galego con Ux\u00eda-o."}
{"id": "38681", "revid": "1093", "url": "https://gl.wikipedia.org/wiki?curid=38681", "title": "Bobby Charlton", "text": "Robert Charlton, co\u00f1ecido como Bobby Charlton, nado o 11 de outubro de 1937 en Ashington (Northumberland) e finado o 21 de outubro de 2023, foi un futbolista ingl\u00e9s, que xogaba como centrocampista. Foi galardoado co Bal\u00f3n de Ouro en 1966, o mesmo ano que foi campi\u00f3n do mundo coa selecci\u00f3n inglesa. Era co\u00f1ecido pola s\u00faa chegada ao remate dende o mediocampo e os seus brillantes disparos dende lonxe.\nDebutou co primeiro equipo do Manchester United en 1956 e nas d\u00faas tempadas seguintes conseguiu facerse cun posto no once inicial. Nesa \u00e9poca, sobreviviu ao accidente de aviaci\u00f3n de M\u00fanic de 1958.\nDespois de axudar \u00f3 United a ga\u00f1ar a liga en 1965, conseguiu ao ano seguinte ser campi\u00f3n coa selecci\u00f3n inglesa, no Mundial disputado neste meso pa\u00eds. En 1968 ga\u00f1ou a Copa de Europa, anotando dous goles na final. Deixou o United en 1973 para facerse cargo coma adestrador-xogador do Preston North End, cargo no que ficou s\u00f3 un ano.\nRetirouse como o m\u00e1ximo anotador tanto da selecci\u00f3n coma do United, e como o xogador con m\u00e1is encontros disputados co club, ata que foi superado por Ryan Giggs en 2008.\nEn 1984, e despois de ser preparador do Wigan Athletic F.C. por un tempo, volve \u00f3 club da s\u00faa vida, o Manchester United, coma un dos asesores deportivos do equipo, cargo que mant\u00e9n ata o d\u00eda de hoxe.\nOs comezos.\nUn dos seus t\u00edos, o central do Newcastle United Jackie Milburn era futbolista profesional, mais a s\u00faa primeira adestradora foi a s\u00faa nai Cissie. O seu irm\u00e1n m\u00e1is vello Jack traballaba nas minas e tentaba entrar na polic\u00eda antes de facerse futbolista.\nO 9 de febreiro de 1953, un representante do Manchester United, Joe Armstrong viuno xogar nas escolas de East Northumberland. Chrlton asinou co United, rexeitando ofertas doutros clubs.\nCharlton converteuse nun dos famosos Busby Babes, un cadro de xoves talentos que emerxeron das categor\u00edas inferiores do club nos anos 40,50 e 60, un plan a longo prazo concibido por Sir Matt Busby para reconstru\u00ed-lo equipo trala segunda guerra mundial. O seu debut co primeiro equipo prod\u00facese contra o Charlton Athletic en outubro de 1956. Neses intres andaba a face-lo servizo militar en Shrewsbury xunto cun compa\u00f1eiro de equipo Duncan Edwards. Os dous xogadores libraban a fin de semana para poder disputa-los encontros do equipo.\nEntrando no primeiro equipo.\nCharlton participou en 14 encontros co United naquela primeira tempada. Ga\u00f1aron o t\u00edtulo de liga, mais perderon na final da FA Cup contra o Aston Villa, quedando as\u00ed a piques de alcanza-lo dobrete.\nNa tempada seguinte Charlton xa era un fixo nas ali\u00f1aci\u00f3ns do equipo, e ese ano chegaron \u00e1s semifinais da Copa de Europa, onde perderon co Real Madrid. Deste xeito o United comezou a facerse un nome en Europa. Hai que lembrar que naqueles tempos ning\u00fan equipo ingl\u00e9s lograra a vitoria final nunha competici\u00f3n europea de clubs.\nO accidente a\u00e9reo de M\u00fanic.\nO 5 de febreiro de 1958, o voo ch\u00e1rter que levaba os xogadores e o cadro t\u00e9cnico do United dende o aeroporto de Zemun ata Manchester parou na cidade de M\u00fanic para repo\u00f1er. O tempo foi empeorando e, para cando a carga rematou, o avi\u00f3n tentou a engalaxe por d\u00faas veces sen conseguilo, ao abortar o piloto as manobras por un ru\u00eddo que non foi capaz de identificar. Os pasaxeiros tiveron que desembarcar de novo algo antes das tres da tarde e \u00e1s 3.04 minutos inici\u00e1base a terceira engalaxe. Tommy Taylor e David Pegg ped\u00edronlles a Charlton e a Dennis Viollet troca-los asentos, xa que se sent\u00edan m\u00e1is seguros indo na parte de atr\u00e1s do avi\u00f3n.\nPor causa dunha racha de auganeve ao final da pista de engalaxe, o avi\u00f3n perdeu velocidade e foi bater contra unha casa e un cami\u00f3n de combustible. Rompeu \u00e1 metade. Charlton, que estaba con cinto de seguridade no seu asento, sa\u00edu despedido cara a f\u00f3ra. Charlton sufriu cortes na testa nun severo shock, polo que estivo unha semana no hospital. Sete dos seus compa\u00f1eiros pereceron no accidente, inclu\u00eddos Taylor e Pegg. O capit\u00e1n Roger Byrne tam\u00e9n morreu xunto con Mark Jones, Billy Whelan, Eddie Colman e Geoff Bent. Duncan Edwards faleceu dous d\u00edas despois a causa das feridas. En total o sinistro cobrou 24 vidas.\nO propio Charlton foi o primeiro supervivente en deixa-lo hospital. Volveu a Manchester o 14 de febreiro de 1958, oito d\u00edas logo do accidente. Durante un tempo estivo recuper\u00e1ndose cun equipo de xuven\u00eds. Ti\u00f1a s\u00f3 20 anos e hab\u00eda unha grande expectaci\u00f3n por saber se participar\u00eda na reconstruci\u00f3n do club. Nestas circunstancias, o United foi eliminado na Copa de Europa polo AC Milan en semifinais, e comezou a perder posici\u00f3ns na liga. De calquera xeito si chegaron \u00e1 final de Copa de Inglaterra de f\u00fatbol, onde sa\u00edron derrotados 2-0 polo Bolton Wanderers.\nHeroe do Manchester United e de Inglaterra.\nCharlton foi chamado para xogar coa selecci\u00f3n por vez primeira para un encontro contra a Escocia no estadio de\nHampden Park.\nNeste encontro Inglaterra ga\u00f1a por 4-0 e Charlton anota o seu primeiro gol coa camisola de Inglaterra, unha fermosa volea tras un centro do extremo esquerdo Tom Finney.\nAs\u00ed, foi escollido para disputa-lo Mundial de 1958 en Suecia, mais non xogou nin un s\u00f3 minuto. Houbo moitas cr\u00edticas ao adestrador por este motivo, xa que a\u00ednda por riba a actuaci\u00f3n inglesa na competici\u00f3n foi bastante pobre.\nCharlton empezaba por aqueles tempos a coller fama de gran goleador e de autor de fermosos goles. En 1959 fai dous hattricks nas vitorias contra Estados Unidos e M\u00e9xico por 8-1 e 8-0 respectivamente.\nEn 1962, participa no Mundial de Chile onde a pesar da s\u00faa boa actuaci\u00f3n os ingleses caeron en cuartos de final contra o Brasil.\nDe volta ao f\u00fatbol de clubs, o United ga\u00f1a a FA Cup en 1963 e a liga en d\u00faas ocasi\u00f3ns 1965 e 1967, e no medio, en 1966 \u00e9 galardoado co Bal\u00f3n de Ouro, premio ao mellor xogador europeo do ano.\nAgora a selecci\u00f3n era adestrada por Alf Ramsey, que fixo un equipo en torno a Charlton, que xogaba de medio atancante con liberdade para chegar \u00e1 meta contraria. No mundial que estaba a piques de xogarse, agard\u00e1base que destacara coma un dos mellores futbolistas do mundo.\nO \u00e9xito de 1966.\nO encontro de apertura do torneo, contra Uruguai, foi o 69 para Charlton con Inglaterra e rematou cun empate a cero. A continuaci\u00f3n enfront\u00e1ronse con M\u00e9xico e aqu\u00ed Bobby Charlton anotou un dos goles m\u00e1is famosos da s\u00faa carreira.\nColleu o bal\u00f3n no medio no c\u00edrculo central do estadio de Wembley e fixo un recorte para desfacerse un xogador mexicano. As\u00ed conseguiu abrir un espazo libre cara a adiante, avanzou uns pasos e dende uns 35 metros lanzou un fort\u00edsimo disparo que rematou na escuadra esquerda da meta mexicana; o resultado final foi de 2-0. Contra a Francia obtiveron tam\u00e9n un 2-0 e Inglaterra clasific\u00e1base para os cuartos de final.\nAqu\u00ed enfront\u00e1ronse \u00e1 Arxentina, vencendo por 1-0.\nNas semifinais o rival \u00e9 Portugal, encabezados pola s\u00faa estrela Eusebio. Cun gol de Charlton e outro de Geoff Hurst aseguran o pase \u00e1 final contra a RFA.\nSegundo as cr\u00f3nicas foi un grand\u00edsimo encontro a\u00ednda que d\u00faas das estrelas de \u00e1mbolos conxuntos marc\u00e1banse un \u00f3 outro - Charlton e Beckenbauer - e a s\u00faa participaci\u00f3n foi menor do que se agardaba. Inglaterra levouse o encontro na pr\u00f3rroga cun pol\u00e9mico gol de Hurst, o 3-2, no que o bal\u00f3n rebotou no longueiro e na li\u00f1a de gol, sa\u00edndo despois da meta. Naqueles intres o colexiado, tras consulta-lo xu\u00edz de li\u00f1a, deu validez ao gol. Diversos planos das c\u00e1maras que estaban a filma-lo encontro demostraron tempo despois que o bal\u00f3n non traspasou completamente a li\u00f1a. Hurst asinar\u00eda o seu terceiro gol do encontro no derradeiro minuto, facendo un hattrick e po\u00f1endo no marcador un resultado final de 4-2 para Inglaterra.\nO irm\u00e1n m\u00e1is vello Bobby, Jack Charlton tam\u00e9n participou nese encontro, sendo un dos centrais xunto a Bobby Moore.\nGloria europea.\nO seguinte encontro internacional foi o seu n\u00famero 75, cando Inglaterra derrotou a Irlanda do Norte. Estaba s\u00f3 a dous de se-lo segundo xogador m\u00e1is veces internacional coa selecci\u00f3n do seu pa\u00eds.\nEn 1968, o manchester United chega \u00e1 final da Copa de Europa, dez anos despois do Desastre de M\u00fanic. o seu rival era o Benfica. Por vez primeira unha escuadra inglesa chegaba tan lonxe na competici\u00f3n.\nO encontro rematou cun 4-1 favorable ao United, con dous goles de Charlton, no que se houbo de xogar unha pr\u00f3rroga. El mesmo, coma capit\u00e1n levantar\u00eda o trofeo.\nSemanas despois racha o r\u00e9cord de goles coa selecci\u00f3n, que ti\u00f1a Jimmy Greaves con 44, anotando o seu 45 tanto nun amig\u00e1bel contra a Suecia.\nEse mesmo ano, na Eurocopa chegar\u00edan ata semifinais, caendo fronte a Iugoslavia.\nEn 1969, \u00e9 premiado coa OBE polos seus servizos ao f\u00fatbol.\nMundial 1970 e retiro do f\u00fatbol.\nA Inglaterra comezou o torneo con d\u00faas vitorias e unha memorable derrota contra o Brasil no grupo. Charlton disputou os tres encontros, mais foi substitu\u00eddo contra Checoslovaquia para darlle repouso cara os cuartos de final.\nAqu\u00ed enfront\u00e1ronse \u00e1 Alema\u00f1a Federal. Os xermanos, desta volta, tomaron cumprida vinganza da derrota que sufriron catro anos antes, e trala pr\u00f3rroga, fix\u00e9ronse co encontro grazas a un gol de Gerd Muller, que puxo o definitivo 3-2 no marcador.\nCharlton xogara o seu derradeiro encontro coa selecci\u00f3n cun r\u00e9cord de 106 encontros e 49 goles. Co paso dos anos Bobby Moore e Peter Shilton superar\u00edano en n\u00famero de encontros internacionais mais o seu r\u00e9cord de goles fica ata o d\u00eda de hoxe.\nO Manchester United estaba a grandes dificultades a comezos dos anos 70, loitando contra o descenso na liga, e con problemas no vestiario, xa que o propio Charlton e outras estrelas da escuadra coma George Best e Denis Law non se falaban. Finalmente ao remate da tempada 1972-73, Charlton abandona o club, deixando para a historia 752 encontros disputados e 247 goles, marca que a\u00ednda segue sen superarse ata o d\u00eda de hoxe.\nDespois do f\u00fatbol.\nCharlton converteuse en adestrador-xogador do Preston North End en 1973, contando coa axuda do seu compa\u00f1eiro no United e na selecci\u00f3n Nobby Stiles, tam\u00e9n coma adestrador-xogador. A \u00fanica tempada que estivo al\u00ed non foi foi moi exitosa, e decidiu retirarse. De t\u00f3dolos xeito ese mesmo ano foi premiado coa CBE.\nNesta nova etapa, adicouse \u00f3s negocios en varias \u00e1reas, coma viaxes, xoiar\u00eda e tam\u00e9n abriu escolas de f\u00fatbol no Reino Unido, os Estados Unidos de Am\u00e9rica, o Canad\u00e1, Australia e a China. En 1984, invit\u00e1rono a unirse \u00f3 equipo de directores t\u00e9cnicos do United, posto no que segue ata hoxe.\nRecibiu o t\u00edtulo de cabaleiro en 1994 e foi un dos xogadores inclu\u00eddos no English Football Hall of Fame cando este se inaugurou no ano 2002. Acerca disto comentou \"\u201cEstou moi orgulloso de estar no \"National Football Museum\u2019s Hall of Fame\". \u00c9 unha grande honra. Se te fixas nos nomes inclu\u00eddos, te\u00f1o que dicir que non podo discutir ning\u00fan. Todos don grandes xogadores e persoas e estou encantado de ter xogado con eles\u201d\". Tam\u00e9n \u00e9 presidente de honra do National Football Museum, unha organizaci\u00f3n da que dixo \"\u201cNon son quen de maxinar un museo mellor\u201d\".\nMiscel\u00e1nea.\nCo\u00f1eceu a s\u00faa muller Norma nunha pista de xeo en Manchester no ano 1959 e casaron dous anos despois. Te\u00f1en d\u00faas fillas - Suzanne e Andrea - a primeira das cales fai espazos de predici\u00f3n do tempo na BBC."}
{"id": "38682", "revid": "22570", "url": "https://gl.wikipedia.org/wiki?curid=38682", "title": "Xes\u00fas Pimentel", "text": "Xes\u00fas Alonso Pimentel, tam\u00e9n chamado Cuch\u00fas Pimentel, nado en Palencia en 1959, \u00e9 un guitarrista lugu\u00e9s.\nTraxectoria.\nNaceu en Palencia, onde daba clase o seu pai, o escritor e pol\u00edgrafo Xes\u00fas Alonso Montero, mais axi\u00f1a foron vivir a Lugo. Pimentel formouse en guitarra cl\u00e1sica primeiro, e en guitarra de jazz despois, se ben destaca fundamentalmente polo seu traballo como guitarrista de flamenco. Nos seus tempos mozos traballou en grupos de rock, como N.H.U. ou Noroeste, as\u00ed como no conxunto de jazz Baio Ensemble.\nParticipou no disco \"La sal de la vida\", canda Ux\u00eda Senlle, Rasha e Mar\u00eda Salgado. Acompa\u00f1ou habitualmente o mozo cantaor lugu\u00e9s El Kiki."}
{"id": "38689", "revid": "5312", "url": "https://gl.wikipedia.org/wiki?curid=38689", "title": "Unitat del Poble Valenci\u00e0", "text": "Unitat del Poble Valenci\u00e0 (UPV) foi un partido nacionalista valenciano de esquerdas xurdido en 1982 como unha coalici\u00f3n entre o Partit Nacionalista del Pa\u00eds Valenci\u00e0 e o Agrupament d'Esquerra del Pa\u00eds Valenci\u00e0 (AEPV) e que se acabou convertendo en 1984 nun partido pol\u00edtico.\nNas elecci\u00f3ns auton\u00f3micas de 1987 presentouse en coalici\u00f3n con Esquerra Unida del Pa\u00eds Valenci\u00e0, conseguindo dous escanos nas Corts Valencianes, Pere Mayor e Antoni Ferrando. \u00d3 pouco tempo esfarela o pacto e os dous deputados pasan \u00f3 grupo mixto. Xa o proceso para chegar a un pacto coa Izquierda Unida local supuxo unha crise interna, que levou \u00f3 grupo disidente a formar o Partit Valenci\u00e0 Nacionalista. Cando os deputados nacionalistas pasaron \u00f3 grupo mixto, outro sector escindiuse e alg\u00fans militantes pasaron a EUPV. Nas elecci\u00f3ns auton\u00f3micas de 1991 presentouse en solitario e co 3.7% dos votos non conseguiu escano.\nA crise electoral e o cambio no mapa electoral valenciano, agora dominado polo Partido Popular fai que a UPV mude a s\u00faa estratexia; en 1995 formou a candidatura UPV-Bloc xunto \u00f3 PVN e en 1998 a UPV vai propugnar a creaci\u00f3n dun Bloc Nacionalista Valenci\u00e0 que agrupase \u00f3 nacionalismo valenciano. Nas elecci\u00f3ns auton\u00f3micas de 1999 o Bloc co 4.6% dos votos queda \u00e1s portas de entrar nas Corts."}
{"id": "38691", "revid": "106452", "url": "https://gl.wikipedia.org/wiki?curid=38691", "title": "Partit dels Socialistes de Catalunya", "text": "O Partit dels Socialistes de Catalunya (PSC) \u00e9 un partido socialdem\u00f3crata catal\u00e1n creado o 16 de xullo de 1978 coa fusi\u00f3n do Partit Socialista de Catalunya-Congr\u00e9s, o Partit Socialista de Catalunya-Reagrupament e a federaci\u00f3n catal\u00e1 do PSOE. O PSC est\u00e1 asociado \u00f3 PSOE co que comparte grupo parlamentario no Congreso dos Deputados.\nNas elecci\u00f3ns municipais de 1979 consol\u00eddase como a segunda forza de Catalu\u00f1a. Nas elecci\u00f3ns auton\u00f3micas de 1980 presentou como candidato \u00e1 Generalitat a Joan Revent\u00f3s que non puido evitar o triunfo do candidato converxente Jordi Pujol. En 1999 consegue ser a forza m\u00e1is votada nas elecci\u00f3ns auton\u00f3micas pero con menos escanos que Converg\u00e8ncia i Uni\u00f3. Tras as elecci\u00f3ns auton\u00f3micas de 2003 o candidato do PSC, Pasqual Maragall vai gobernar co apoio de ERC e de ICV-EUiA."}
{"id": "38692", "revid": "529", "url": "https://gl.wikipedia.org/wiki?curid=38692", "title": "PSC", "text": ""}
{"id": "38693", "revid": "529", "url": "https://gl.wikipedia.org/wiki?curid=38693", "title": "UPV", "text": ""}
{"id": "38695", "revid": "82922", "url": "https://gl.wikipedia.org/wiki?curid=38695", "title": "Adufe", "text": ""}
{"id": "38696", "revid": "1888", "url": "https://gl.wikipedia.org/wiki?curid=38696", "title": "Alejandrino Fern\u00e1ndez Barreiro", "text": "Alejandrino Fern\u00e1ndez Barreiro, nado en Leiro o 1 de xu\u00f1o de 1943 e finado na Coru\u00f1a o 14 de outubro de 2014, foi un avogado e pol\u00edtico galego.\nTraxectoria.\nLicenciouse en Dereito na USC (1966) e doutorouse na Universidade de Navarra (1968) cunha tese sobre \"La previa informaci\u00f3n del adversario en el proceso privado romano,\" dirixida por \u00c1lvaro D'Ors\".\" Seguiu form\u00e1ndose na Sorbona de Par\u00eds canda a Jean Gaudemet. Despois traballou en Roma xunto a Giovanni Pugliese.\nFoi profesor na Universidade de Santiago de Compostela, na UNED e na Universidade de Granada. En 1974 obtivo a C\u00e1tedra de Dereito romano da USC. En 1989, trala creaci\u00f3n da Universidade da Coru\u00f1a, pasou a ser catedr\u00e1tico de dereito romano e secretario xeral da mesma, e entre 1991 e 1999 foi Decano da Facultade de Dereito. Entre 2005 e 2013 dirixiu o departamento de Dereito p\u00fablico.\nPol\u00edtica.\nMembro do Partido Dem\u00f3crata Popular, partido integrado en UCD. Foi responsable do departamento de educaci\u00f3n durante a Xunta Preauton\u00f3mica co goberno de Antonio Ros\u00f3n, e nomeou Ricardo Carballo Calero como presidente da comisi\u00f3n encargada de establecer unhas normas ling\u00fc\u00edsticas para o uso administrativo. Posteriormente, foi conselleiro de Educaci\u00f3n e Cultura no primeiro goberno da Xunta de Galicia, o de Xos\u00e9 Quiroga Su\u00e1rez. Deputado no Parlamento de Galicia (1985-1989), e conselleiro de Cultura e Benestar (1986-1987) con Xerardo Fern\u00e1ndez Albor, durante o seu mandato p\u00faxose en marcha o Centro de Coordinaci\u00f3n Bibliotecaria de Galicia. En febreiro de 1988 pasou do Grupo Popular ao de Coalici\u00f3n Galega.\nVida persoal.\nEstaba casado coa tam\u00e9n avogada e pol\u00edtica Lutgarda Garc\u00eda Boente."}
{"id": "38699", "revid": "23204", "url": "https://gl.wikipedia.org/wiki?curid=38699", "title": "Liberaci\u00f3n Andaluza", "text": "Liberaci\u00f3n Andaluza (LA) \u00e9 un partido pol\u00edtico constitu\u00eddo en 1985 por militantes do Sindicato Andaluz e de Yama\u00b4a Isl\u00e1mica de Al-Andalus que pretenden a independencia de Al-Andalus, territorio que para eles abrangue, ademais de Andaluc\u00eda, Murcia, Badaxoz, Serra de Alcaraz, Algarve e Xibraltar e o reco\u00f1ecemento da di\u00e1spora andalus\u00ed e da lingua \u00e1rabe como unha lingua propia de Andaluc\u00eda, a\u00ednda que se considera un partido laico a maior\u00eda dos seus dirixentes son de relixi\u00f3n isl\u00e1mica."}
{"id": "38700", "revid": "47401", "url": "https://gl.wikipedia.org/wiki?curid=38700", "title": "William Klein", "text": "William Klein, nado en Nova York o 19 de abril de 1926 e finado en Par\u00eds o 10 de setembro de 2022, foi un pintor, director de filmes e fot\u00f3grafo estadounidense que por\u00e9n desenvolveu case toda a s\u00faa carreira en Par\u00eds, onde vive. Foi alcumado \"bad boy\".\nDestacou fundamentalmente como fot\u00f3grafo, especialmente das series dedicadas \u00e1s grandes cidades: Nova York, Roma, Moscova, Toquio e Par\u00eds, onde viviu dende 1948. Se houbese que sinalar unha imaxe de Klein sobre todas as demais estar\u00eda sen d\u00fabida a titulada \"Gun 1\" pertencente \u00e1 serie de Nova York, e na que se pode ver un neno apuntando cunha pistola directamente \u00e1 c\u00e1mara. O seu traballo influ\u00edu noutros artistas como Helmut Newton, Frank Horwath, David Bailey ou Jeanloup Sieff e tam\u00e9n deixou unha forte pegada na fotograf\u00eda de moda.\nTraxectoria.\nFillo dunha familia de inmigrantes xudeus en Manhattan, Nova York, William Klein estudou sociolox\u00eda e con dezanove anos marchou para Par\u00eds co ex\u00e9rcito estadounidense, onde chegou o 13 de xullo de 1947. Na capital francesa entrou primeiramente no obradoiro de Andr\u00e9 Lhote (coma Henri Cartier-Bresson), e logo no de Fernand L\u00e9ger.\nLogo iniciou a s\u00faa carreira fotogr\u00e1fica, e asemade foi dando os seus primeiros pasos no cinema con curtametraxes individuais ou dirixidas con Louis Malle. A principios dos anos cincuenta, Klein expuxo pinturas xeom\u00e9tricas abstractas, na li\u00f1a de L\u00e9ger. Pero tam\u00e9n foi nese tempo onde realizou as s\u00faas obras mestras na fotograf\u00eda.\nEntre 1954 e 1955 obtivo as imaxes da s\u00faa serie de Nova York, que revolucionaron as publicaci\u00f3ns fotogr\u00e1ficas pola s\u00faa mestura de poes\u00eda, humor negro e cr\u00edtica social. Innovou na t\u00e9cnica, incorporando graos, borrosos, encadramentos nesgados... pero tam\u00e9n no procedemento, pois bot\u00e1base \u00e1 r\u00faa disparando ao chou, e non revisaba o traballo feito ata o d\u00eda seguinte. Fronte \u00e1 obxectividade, que era un dos dogmas fotogr\u00e1ficos do momento, Klein decidiu facerse ver, intervir e po\u00f1er en evidencia a actitude da xente fronte \u00e1 c\u00e1mara.\nO libro, editado nun formato peculiar, con grandes tipograf\u00edas e distribu\u00edndo varias imaxes na mesma p\u00e1xina a xeito de tira c\u00f3mica, Klein tentouno publicar nos Estados Unidos co t\u00edtulo \"Life is good and good for you in New York\" (\"A vida \u00e9 boa, e \u00e9 boa para ti en Nova York\"). As\u00ed que se publicou ao ano seguinte, 1956, en Par\u00eds, en edici\u00f3n francesa pero con coedici\u00f3ns en ingl\u00e9s e italiano. A obra obtivo o prestixioso Premio Nadar en 1957.\nParalelamente Klein seguiu desenvolvendo o seu labor como cineasta, e foi chamado por Federico Fellini para que fose o seu asistente. Dese tempo \u00e9 precisamente o \u00e1lbum \"Roma\" (1958). Na s\u00faa carreira, como director, que comezou nese ano con \"Broadway \u00e1 noite\", destacaron os documentais pol\u00edticos, especialmente sobre persoeiros negros, e os filmes publicitarios.\nEn 1983 e en 2005, o Centre Pompidou consagroulle senllas exposici\u00f3ns. As s\u00faas imaxes de \"Nova York\" puid\u00e9ronse ver en Santiago de Compostela entre abril e xu\u00f1o de 1997."}
{"id": "38701", "revid": "22570", "url": "https://gl.wikipedia.org/wiki?curid=38701", "title": "Partit Carmel-Partit Blau", "text": "O Partit Carmel-Partit Blau \u00e9 un partido espa\u00f1ol que xurdiu tras os sucesos do Carmel, o derrubamento de edificios por unha li\u00f1a de metro en construci\u00f3n, cando alg\u00fans afectados acusaron de desinterese \u00e1s instituci\u00f3ns e con outros afectados de todo o Estado por outras actuaci\u00f3ns p\u00fablicas constitu\u00edron un partido no ano 2006. A s\u00faa pol\u00edtica incide sobre todo no control da obra p\u00fablica e o dereito a unha vivenda digna. Nas elecci\u00f3ns auton\u00f3micas de 2006 presentou a s\u00faa candidatura pola provincia de Barcelona"}
{"id": "38703", "revid": "92340", "url": "https://gl.wikipedia.org/wiki?curid=38703", "title": "Medardo Rosso", "text": "Medardo Rosso foi un escultor italiano, nado en Torino o 21 de xu\u00f1o 1858 e morto en Mil\u00e1n o 31 de marzo de 1928.\nVida.\nCon doce anos marchou coa s\u00faa familia a Mil\u00e1n, onde comezou a frecuentar a Accademia di Brera, onde non se adecuaba ben ao sistema acad\u00e9mico de ensinanzas art\u00edsticas. Al\u00ed traba contacto co movemento da Scapigliatura.\nEn 1883 marcha a Par\u00eds onde anda nos grupos de artistas impresionistas, a\u00ednda que pouco despois regresa a Mil\u00e1n para casar e montar unha familia.\nRealizou sobre todo esculturas en cera, pero tam\u00e9n en bronce, terracota e xeso. Explorou os distintos materiais para desprenderse deles, facendo e refacendo nun e noutro os mesmos motivos de aparici\u00f3ns e fugas. Expuxo nos principais sal\u00f3ns e eventos do seu tempo, e exerceu unha not\u00e1bel influencia nos postimpresionistas franceses e italianos, se ben a s\u00faa repercusi\u00f3n foi silenciada.\nO Centro Galego de Arte Contempor\u00e1nea organizou unha exposici\u00f3n de toda a s\u00faa traxectoria entre novembro de 1996 e febreiro de 1997."}
{"id": "38704", "revid": "3343", "url": "https://gl.wikipedia.org/wiki?curid=38704", "title": "Rasha", "text": "Rasha \u00e9 unha cantante e percusionista sudanesa nada en Ondurm\u00e1n, preto de Khart\u00fan, en 1971.\nTraxectoria.\nPertence a unha numeros\u00edsima familia na que a maior parte dos seus membros son artistas: m\u00fasicos, pintores, actores... Unha das s\u00faas irm\u00e1s \u00e9 unha das poucas mulleres que tocan o la\u00fade no Sud\u00e1n. A s\u00faa casa familiar \u00e9 un aut\u00e9ntico centro cultural onde acoden os artistas e intelectuais do pa\u00eds.\nRasha traballou no Sud\u00e1n na radio, na televisi\u00f3n e no teatro, pero sempre con car\u00e1cter semiprofesional. Fuxindo da guerra civil instalouse en Espa\u00f1a, e a partir de xu\u00f1o de 1991 comeza a facer traballos como profesional con diferentes grupos e co seu irm\u00e1n Wafir, integrante de Radio Tarifa, gravando en solitario o seu disco \"Sudaniyat\". Con este \u00e1lbum obtivo un grande \u00e9xito de cr\u00edtica e foi valorado como un dos dez mellores t\u00edtulos anuais no seu estilo.\nEn 1997 participa na gravaci\u00f3n de \"La sal de la vida\", un disco coa participaci\u00f3n de Mar\u00eda Salgado, Ux\u00eda Senlle e Xes\u00fas Pimentel.\nEn 1998 tocou para as Naci\u00f3ns Unidas durante a celebraci\u00f3n do D\u00eda da muller.\nNo 2000 colaborou no \u00e1lbum de Mastretta \"Luna de miel\"."}
{"id": "38707", "revid": "29398", "url": "https://gl.wikipedia.org/wiki?curid=38707", "title": "Omar S\u00edvori", "text": "Enrique Omar S\u00edvori, nado en San Nicol\u00e1s de los Arroyos, Provincia de Buenos Aires, o 2 de outubro de 1935 e finado na mesma cidade o 17 de febreiro de 2005), foi un futbolista e adestrador \u00edtalo-arxentino.\nBiograf\u00eda.\nDebutou en River Plate no 1954, \u00f3s 17 anos de idade, onde ga\u00f1ou a Liga arxentina en 1955 e 1956. Xogou 63 encontros e anotou 28 goles.\nEn 1957 fichou pola Juventus da Serie A italiana pola cifra r\u00e9cord de 10 mill\u00f3ns de pesos arxentinos. Al\u00ed ga\u00f1ou tres t\u00edtulos de Liga (1958, 1960 e 1961), d\u00faas Copas de Italia (1959 e 1960) e foi o m\u00e1ximo anotador da Liga italiana (1960). Xogou 215 partidos e anotou 135 goles.\nAo obte-la dobre nacionalidade \u00edtalo-arxentina puido ga\u00f1a-lo Bal\u00f3n de Ouro coma mellor xogador europeo en 1961.\nEn 1965 foise ao SSC Napoli, no que ficou catro tempadas. Despois de retirarse dirixiu, entre outros, a Rosario Central, River Plate e \u00e1 Selecci\u00f3n arxentina.\nSelecci\u00f3n nacional.\nFoi internacional coas Selecciones arxentina e italiana. Pola escuadra arxentina xogou 18 encontros e anotou 9 goles, e tam\u00e9n ga\u00f1ou a Copa Am\u00e9rica 1957. Pola selecci\u00f3n italiana xogou 9 encontros, anotando 8 goles."}
{"id": "38708", "revid": "23204", "url": "https://gl.wikipedia.org/wiki?curid=38708", "title": "George Best", "text": "George Best, nado en Belfast o 22 de maio de 1946 e finado en Londres o 25 de novembro de 2005, foi un futbolista norteirland\u00e9s, que xogaba de dianteiro e extremo. Est\u00e1 reco\u00f1ecido como un dos mellores futbolistas de t\u00f3dolos tempos, destacando especialmente na s\u00faa etapa no Manchester United. Foi internacional coa selecci\u00f3n de Irlanda do Norte, mais debido ao feble equipo co que contaban nunca puido ser visto nunha grande competici\u00f3n de selecci\u00f3ns. Best posu\u00eda unha estra\u00f1a combinaci\u00f3n de talento, arranque en velocidade, forza, ambidestrismo e habilidade goleadora, a\u00ednda que o que m\u00e1is destacaba era a s\u00faa destreza caneando rivais.\nXogou de extremo co United entre os anos 1963 e 1974 ga\u00f1ando con eles a liga en 1965 e 1967 e a Copa de Europa en 1968. Ese mesmo ano ga\u00f1ou o Bal\u00f3n de Ouro por diante de Bobby Charlton e Dragan D\u017eaji\u0107.\nPel\u00e9 falou del coma \"o mellor xogador do mundo\", e Maradona tam\u00e9n se pronunciou de xeito semellante.\nTraxectoria.\nCarreira futbol\u00edstica.\nAos 15 anos de idade, Best foi descuberto en Belfast polo ollador do Manchester United Bob Bishop, o cal lle enviou un telegrama ao adestrador do equipo, Matt Busby, coa mensaxe seguinte: \"Atopei un xenio\". O seu club local Glentoran rexeit\u00e1rao por ser \"demasiado baixo e lixeiro\". A Best ofrec\u00e9ronlle unha proba e asinou o contrato co United en 1961. Debutou co primeiro equipo en 1963 nun encontro contra o West Bromwich Albion no estadio de Old Trafford.\nA fama mundial chegoulle pouco despois, cando nun encontro da Copa de Europa de 1966 lle fixo tres goles \u00f3 Benfica. Dous anos despois volveu anotar contra o mesmo club na final da Copa de Europa de 1968, cando o United ga\u00f1ou o seu primeiro t\u00edtulo europeo. En 1970, nunha vitoria por 8-2 contra o Northampton Town na FA Cup, converteuse no segundo xogador do Manchester en marcar seis goles nun partido, case 60 anos despois de que o fixese Harold Halse.\nXogou un total de 466 encontros co United, anotando un total de 178 goles. Foi o m\u00e1ximo goleador do equipo seis tempadas consecutivas, e o m\u00e1ximo da liga na 1967-68 con 28 goles. En 1974 foi expulsado do United, con 27 anos, debido aos seus excesos co alcol e \u00e1s ausencias reiteradas \u00f3s adestramentos.\nOs anos seguintes foron un continuo deambular por escuadras en Estados Unidos, Escocia e Australia. Finalmente retirouse en 1983, \u00f3s 37 anos, nun equipo da terceira divisi\u00f3n inglesa, o A.F.C. Bournemouth.\nFoi internacional coa selecci\u00f3n de Irlanda do Norte 37 veces, nos que anotou 9 goles. Xogou maiormente de extremo, e foi co\u00f1ecido polas s\u00faas habilidades de caneo e pase. Por\u00e9n, nunca acudiu a unha grande competici\u00f3n de selecci\u00f3ns pola febleza da selecci\u00f3n do seu pa\u00eds.\nEn 1988 celebrouse un encontro en homenaxe a Best no estadio de Windsor Park, en Belfast.\nEn novembro do 2004 entrou a formar parte do Portsmouth F.C. coma adestrador de xuven\u00eds, indicando que desexaba volver a formar parte activa no mundo do f\u00fatbol. Ese mesmo foi nomeado por Pel\u00e9 como un dos mellores 125 xogadores vivos na lista FIFA 100.\nCelebridade.\nMentres estivo no Manchester United o seu talento futbol\u00edstico e como showman fixo del un dos personaxes p\u00fablicos favoritos dos medios de comunicaci\u00f3n. Foi alcumado por estes coma \"O Quinto Beatle\" polo seu cabelo longo e as s\u00faas roupas. Este estilo de vida propio dunha celebridade causoulle problemas co xogo, coas mulleres e co alcol.\nBest abriu dous locais en Manchester a finais dos anos 60, \"Oscar's\" e \"Slack Alice's\". Tam\u00e9n posu\u00eda tendas de roupa xunto con Mike Summerbee do Manchester City, e un club, o \"Bestie's Beach Club\" en Hermosa Beach (California).\nEn 1984, fixo un v\u00eddeo de fitness con Mary Stavin chamado \"Shape Up And Dance\".\nO grupo de m\u00fasica Indie The Wedding Present titulou ao seu primeiro disco \"George Best\", e na s\u00faa portada pod\u00edase ver unha imaxe do xogador.\nA banda de Oi Punk Runnin' Riot compuxo un tema sobre Best chamado \"Alcoholic Heroes\" (Heroes Alc\u00f3licos)\nTam\u00e9n foi tema de varios libros e el mesmo escribiu a s\u00faa propia biograf\u00eda un par de veces. \"The Good, The Bad and The Bubbly\" en colaboraci\u00f3n con Ross Benson, foi a primeira. M\u00e1is tarde foron \"Blessed\" e \"Scoring At Half Time\" con Roy Collins e Martin Knight respectivamente. Estas d\u00faas obras foron escritas en datas preto da s\u00faa morte e \u00e9 onde revela m\u00e1is datos da s\u00faa vida.\nFamilia.\nFoi o fillo m\u00e1is vello de Dickie e Anne, e ten catro irm\u00e1s, Carol, Barbara, Julie, Grace, e un irm\u00e1n, Ian.\nBest casou d\u00faas veces: \nSegundo o xornal \"Daily Mirror\", Best tivo d\u00faas fillas ilex\u00edtimas\nProblemas coa lei.\nEn 1984 Best foi condenado a 3 meses de cadea por conducir b\u00e9bedo e asaltar a un oficial de polic\u00eda. Pasou o Nadal dese ano no c\u00e1rcere, e mentres estivo al\u00ed xogou co equipo de f\u00fatbol do penal.\nO 2 de febreiro de 2004 foi condenado a cumprir unha sanci\u00f3n de 20 meses sen poder conducir tras volver comete-la infracci\u00f3n de ir b\u00e9bedo ao volante.\nAlcoholismo.\nEn setembro de 1990, Best apareceu nun programa da BBC chamado \"Wogan\" totalmente b\u00e9bedo. Tempo despois pediu desculpas e comentou que aquela foi unha das s\u00faas peores etapas de alcoholismo.\nNo ano 2002 fix\u00e9ronlle un transplante de f\u00edgado. Ao ano seguinte foi moi criticado cando, tralo transplante, continuou a beber alcol.\nEnfermidade e morte.\nBest continou bebendo e \u00e1s veces era visto no seu pub de Petersfield,Hampshire. O 3 de outubro de 2005 foi ingresado en coidados intensivos no hospital privado Cromwell Hospital de Londres por serios problemas de ril. A causa era os efectos secundarios dos inmuno-supresores que estaba a tomar para evitar que o seu corpo rexeitara o f\u00edgado que lle acababan de transplantar.\nO 27 de outubro os xornais publicaban que Best estaba moi preto da morte. Desta volta semellou que pouco a pouco \u00eda mellorando, mais ao chega-lo mes de novembro a s\u00faa situaci\u00f3n era xa cr\u00edtica. O 20 de novembro o xornal brit\u00e1nico \"News of the World\" publica, a petici\u00f3n do propio Best, unha foto s\u00faa na cama do hospital cunha mensaxe: \"Non morrades coma min\"\nDe entre os moitos agasallos que se atopaban a car\u00f3n da cama estaba un de Pel\u00e9, que asinaba coma \"O segundo mellor xogador do mundo\". Pel\u00e9 est\u00e1 considerado por moitos coma o mellor futbolista de t\u00f3dolos tempos.\nNa madrugada do 25 de novembro de 2005 morreu George Best. A morte foi provocada por unha infecci\u00f3n no ril e que moitos dos seus \u00f3rganos deixaron de funcionar. O seu pai, as s\u00faas catro irm\u00e1s, o seu irm\u00e1n, o seu fillo, o seu axente e o seu compa\u00f1eiro do United Denis Law estaban \u00e1 beira da cama.\nA FA Premier League anunciou un minuto de silencio en t\u00f3dolos encontros daquel fin de semana, mais en moitos deles o que aconteceu foi que se trocou por un minuto de aplausos. Moitos afeccionados viaxaron ata o estadio de Old Trafford, o Windsor Park en Belfast, o Belfast City Hall e \u00e1 casa do pai de George Best, deixando flores, camisolas e mensaxes.\nPalmar\u00e9s.\nManchester United\nIndividual\nNa s\u00faa memoria.\nO Belfast City Airport (Aeroporto de Belfast) foi renomeado coma o George Best Belfast City Airport coma tributo ao lendario futbolista. F\u00edxose oficial o d\u00eda 22 de maio do 2006, que ser\u00eda o 60 aniversario de Best.\nBest foi retratado na canci\u00f3n \"A dedicated follower of fashion\", de The Kinks."}
{"id": "38716", "revid": "98629", "url": "https://gl.wikipedia.org/wiki?curid=38716", "title": "Constante de Boltzmann", "text": "A constante de Boltzmann (\"k\" ou \"kB\") \u00e9 a constante f\u00edsica que relaciona temperatura e enerx\u00eda. Ch\u00e1mase as\u00ed polo f\u00edsico austr\u00edaco Ludwig Boltzmann, quen fixo importantes contribuci\u00f3ns \u00e1 teor\u00eda da mec\u00e1nica estat\u00edstica, na que a constante xoga un papel importante. O seu valor experimental determinado \u00e9 (en unidades do SI):\nA constante de Stefan-Boltzmann dentro da radiaci\u00f3n como mecanismo b\u00e1sico da transmisi\u00f3n de calor \u00e9:\nformula_3\nOs d\u00edxitos entre par\u00e9ntese son incerteza (distribuci\u00f3n normal) nos dous d\u00edxitos menos significativos do valor medido. O factor de conversi\u00f3n entre os valores da constante nas d\u00faas unidades de medida expresadas \u00e9 a magnitude da carga do electr\u00f3n:\nSignificado f\u00edsico.\nA constante de Boltzmann \"k\" \u00e9 unha ponte entre a f\u00edsica macrosc\u00f3pica e a microsc\u00f3pica. De xeito macrosc\u00f3pico, podemos definir unha escala de temperatura absoluta como o cambio na proporci\u00f3n entre o produto da presi\u00f3n \"P\" e o volume \"V\" que un gas ideal ocupa \u00e1 temperatura:\na introduci\u00f3n da constante de Boltzmann transforma a ecuaci\u00f3n, dando unha relaci\u00f3n entre as propiedades \"microsc\u00f3picas\" das mol\u00e9culas,\nonde \"N\" \u00e9 o n\u00famero de mol\u00e9culas de gas, e \"k\" \u00e9 a constante de Boltzmann. Isto revela a \"kT\" como unha cantidade caracter\u00edstica da f\u00edsica microsc\u00f3pica, con dimensi\u00f3ns de enerx\u00eda, e co significado de volume \u00d7 presi\u00f3n por mole\u0107ula.\nO valor num\u00e9rico de \"k\" non ten un significado particular que sexa fundamental por si mesmo. Sinxelamente reflicte unha preferencia pola medida da temperatura nos familiares kelvin, baseado nas propiedades f\u00edsicas observadas de xeito macrosc\u00f3pico na auga. O que \u00e9 fundamental no senso f\u00edsico \u00e9 a enerx\u00eda caracter\u00edstica \"kT\" a unha temperatura dada. O valor num\u00e9rico de \"k\" mide o factor de conversi\u00f3n para evidenciar a enerx\u00eda microsc\u00f3pica \"E\" na s\u00faa relaci\u00f3n coa escala derivada de temperaturas observable de xeito macrosc\u00f3pico \"T = E/k\". Se, por exemplo, falamos da temperatura ambiente como 300 K (27\u00a0\u00b0C ou 80\u00a0\u00b0F), resulta de xeito inmediato convencionalmente unha enerx\u00eda correspondente \"kT\" de 4.14\u00b710\u221221J, ou 0.026 eV, tomando ent\u00f3n a constante de boltzmann o valor da unidade adimensional.\nEn principio, os Xulios por kelvin do valor da proporcionalidade da Cte. de Boltzmann poden ser calculados, mellor que medidos, usando a definici\u00f3n de kelvin en termos das propiedades f\u00edsicas da auga. Por\u00e9n este c\u00e1lculo \u00e9 demasiado complexo para ser feito de xeito adecuado de sxeito corrente.\n(Nota: a ecuaci\u00f3n dos gases ideais pode tam\u00e9n ser escrita como\nonde \"n = N / NA\", \u00e9 o n\u00famero de mol\u00e9culas dividido polo N\u00famero de avogadro, n\u00famero de mol\u00e9culas medido en moles, e \"R = NA \u00d7 k\", a Constante de Boltzmann multiplicada polo n\u00famero de Avogadro, chamada Constante dos gases. O Traballo en termos de moles permite manexar mellor as cantidades de substancias de uso diario.\nPapel na equipartici\u00f3n da enerx\u00eda.\nDado un sistema termodin\u00e1mico cunha temperatura absoluta \"T\", a enerx\u00eda t\u00e9rmica debida a cada \"grao de liberdade\" de cada part\u00edcula microsc\u00f3pica \u00e9 dunha magnitude de \"kT/2\" (i.e., uns 2.07\u00b710\u221221J, ou 0.013 eV \u00e1 temperatura ambiente).\nAplicaci\u00f3n \u00e1 termodin\u00e1mica dun gas sinxelo.\nNa Mec\u00e1nica Cl\u00e1sica estat\u00edstica, esta media \u00e9 predicida dun xeito exacto para un gas ideal homox\u00e9neo. Os gases ideais monoat\u00f3micos te\u00f1en 3 graos de liberdade por part\u00edcula at\u00f3mica, que corresponden coas tres direcci\u00f3ns espaciais, o que da unha enerx\u00eda total de \"1.5kT\" por cada \u00e1tomo, o que corresponde moi ben cos datos experimentais (ver Capacidade Calor\u00edfica). a enerx\u00eda t\u00e9rmica pode usarse para calcular a velocidade cuadr\u00e1tica media dos \u00e1tomos, que resulta inversamente proporcional \u00e1 ra\u00edz cadrada da masa at\u00f3mica. Dita velocidade atopada para o valor ambiente de temperatura reflicte isto, indo de 1370\u00a0m/s para o helio, a 240\u00a0m/s para o xenon.\nPodemos amosar a partir da teor\u00eda cin\u00e9tica que para un gas ideal a presi\u00f3n media \"P\" ven dada por:\nSubstitu\u00edndo a enerx\u00eda cin\u00e9tica translacional media:\nobtendo:\nCo que chegamos de novo \u00e1 ecuaci\u00f3n do gas ideal.\na ecuaci\u00f3n dos gases ideais ten asemade unha validez abondo boa para gases moleculares, pero ent\u00f3n a forma adecuada para a capacidade calor\u00edfica \u00e9 m\u00e1is ocmplicada, porque as mol\u00e9culas te\u00f1en novos graos de liberdade internos. As\u00ed, \u00f3s tres graos de liberdade para a translaci\u00f3n no caso de \u00e1tomos, hai que engadirlle outros dous no caso de mol\u00e9culas diat\u00f3micas (correspondentes a rotaci\u00f3n do conxunto e vibraci\u00f3n).\nPapel no factor de Boltzmann.\nDe xeito m\u00e1is xeral, os sistemas en equilibrio cun reservorio de calor a temperatura \"T\" te\u00f1en probabilidade de ocupar estados con enerx\u00eda \"E\" cunha probabilidade que se corresponde co factor de Boltzmann:\nDe novo, \u00e9 a cantidade \"kT\" a que toma unha importancia central como manifestaci\u00f3n da enerx\u00eda.\nConsecuencas do anterior incl\u00faen por exemplo (a parte do resultado mencionado xa para os gases ideais), a ecuaci\u00f3n de Arrhenius da Cin\u00e9tica Qu\u00edmica.\nPapel na definici\u00f3n de entrop\u00eda.\nNa mec\u00e1nica estat\u00edstica, a entrop\u00eda \"S\" dun sistema illado en equilibrio termodin\u00e1mico \u00e9 definido como o logaritmo natural (ou neperiano) de \u03a9, o n\u00famero de estados microsc\u00f3picos diferentes dispo\u00f1ibles para o sistema, dadas as condici\u00f3ns macrosc\u00f3picas (como \u00e9 a enerx\u00eda total fixada \"E\"):\nEsta ecuaci\u00f3n, que relaciona os detalles microsc\u00f3picos do sistema (v\u00eda \u03a9) \u00f3 seu estado macrosc\u00f3pico (v\u00eda a entrop\u00eda \"S\"), \u00e9 a idea central da mec\u00e1ncia estat\u00edstica. A s\u00faa importancia \u00e9 tal que est\u00e1 inscrita na tumba de Boltzmann.\nA constante de proporcionalidade \"k\" aparece en relaci\u00f3n coa igualdade entre a entrop\u00eda na mec\u00e1nica estat\u00edstica e a entrop\u00eda termodin\u00e1mica de Clausius cl\u00e1sica:\nNon embargantes, poder\u00eda introducirse a entrop\u00eda como:\nHai abondos m\u00e1is xeitos naturais de facelo; e esta entrop\u00eda reescalada (adimensional) corresponde de xeito exacto \u00e1 informaci\u00f3n entr\u00f3pica de Shannon, e pode polo tanto evitarse moita confusi\u00f3n innecesaria entre ambas.\nPapel na f\u00edsica dos semicondutores.\nNos semicondutores, a relaci\u00f3n entre o fluxo da corrente el\u00e9ctrica e o potencial electrost\u00e1tico a traverso dunha uni\u00f3n p-n depende da voltaxe caracter\u00edstica chamda voltaxe t\u00e9rmica, notada como \"V\"\"T\". VT depende da temperatura absoluta \"T\" (\u00e9 dicir, expresada en Kelvin) como:\nonde \"q\" \u00e9 a magnitude da carga el\u00e9ctrica (en culombios) do electr\u00f3n. A temperatura ambiente (\"T\" \u2248 300 K), o valor desta voltaxe \u00e9 duns 26 milivoltios. \"Ver tam\u00e9n\" D\u00edodos semicondutores.\nA Constante de Boltzmann en unidades de Planck.\nO sistema de unidades naturais de Planck est\u00e1 estruturado de xeito que o valor da constante de Boltzmann \u00e9 1. Con iso:\ncomo a enerx\u00eda cin\u00e9tica media dunha mol\u00e9cula de gas; as\u00ed temos a definici\u00f3n de entrop\u00eda termodin\u00e1mica coincidente coa da entrop\u00eda da informaci\u00f3n:\nO valor escollido para a unidade Planck de temperatura \u00e9 o correspondente \u00e1 enerx\u00eda da masa de Planck \u2014correspondente a 1.41679\u00b71032 K.\nNota hist\u00f3rica.\nA\u00ednda que entrop\u00eda e probabilidade est\u00e1n ligadas en primeiro lugar a Boltzmann 1877, parece que el non deu o paso de expresar a relaci\u00f3n cunha constante espec\u00edfica, sendo Max Planck o primeiro en introducir k, e dar un valor exacto, na s\u00faa derivaci\u00f3n da lei de radicaic\u00f3n do corpo negro en decembro de 1900. De feito, a icona no sepulcro de Boltzmann \u00e9 debido a planck.\nComo Planck escribiu na conferencia do premio Nobel no 1918: \u201cEsta constante ref\u00edrese acot\u00edo como constante de Boltzmann, a\u00ednda que, no que eu co\u00f1ezo, Boltzmann mesmo nunca a introduciu - unha situaci\u00f3n peculiar, que pode explicarse polo feito de que Boltzmann, como resulta de paroladas ocasionais, nunca tivo no pensamento a posibilidade de realizar unha medida exacta da constante. Nada pode ilustrar mellor o paso positivo e axitado do progreso da experimentaci\u00f3n estes \u00faltimos vinte anos, que o feito que dende ent\u00f3n, descubr\u00edronse non s\u00f3 un, sen\u00f3n unha grande cantidade de m\u00e9todos para medir a masa dunha mol\u00e9cula con practicamente a mesma exactitude que a lograda para a masa dun planeta.\u201d ()\nAntes de 1900, as ecuaci\u00f3ns que implicaban os factores de Boltzmann non foron escritas usando as enerx\u00edas da mol\u00e9cula e a constante de Boltzmann, sen\u00f3n coa constante dos gases ideais R, e as enerx\u00edas macrosc\u00f3picas para as cantidades macrosc\u00f3picas da substancia."}
{"id": "38725", "revid": "47401", "url": "https://gl.wikipedia.org/wiki?curid=38725", "title": "Cariberto I", "text": "Cariberto I, nado c. 521 e finado en Par\u00eds en 567, foi rei de Par\u00eds de 561 a 567.\nXenealox\u00eda.\nFillo de Clotario I e da s\u00faa primeira esposa Ingunda.\nBiograf\u00eda.\nClotario I reunificara con traballo o reino franco de Clodoveo I. \u00c1 s\u00faa morte, o reino foi dividido novamente entre os seus catro fillos.\nEn 558, organizou unha expedici\u00f3n contra a rebeli\u00f3n de seu irm\u00e1n Chram. \u00c1 morte de seu pai en 561, foi rei de Par\u00eds, e posu\u00eda o oeste da Galia. Fortunato loou a s\u00faa cultura en letra e en dereito. Casou con Inxeberga, coa que tivo d\u00faas fillas. Despois abandonouna por d\u00faas fillas dun artes\u00e1n do obradoiro real: Merofleda e Marcova. Foi excomungado polo bispo Xerm\u00e1n de Par\u00eds despois da s\u00faa voda cunha relixiosa chamada Tibilda. En 566, nomeou o seu sobri\u00f1o pol\u00edtico Bertrand como bispo de Bordeos e casou a s\u00faa filla Berta co rei de Kent. Morreu o 5 de marzo de 567 en Par\u00eds."}
{"id": "38726", "revid": "85894", "url": "https://gl.wikipedia.org/wiki?curid=38726", "title": "Gontr\u00e1n", "text": "Gontr\u00e1n I, (545- 592), fillo de Clotario I. Rei de Borgo\u00f1a e de Orle\u00e1ns no ano 561, \u00e1 morte do seu pai que divide o reino de Francia en catro partes.\nTraxectoria.\nLoitou contra os b\u00e1rbaros que ameazaban o seu reino. Intenta reconciliar os seus dous irm\u00e1ns Sixeberto I e Khilperico I.\n\u00c1 morte de Khilperico I, \u00e9 chamado por Fredegunda para que a protexese a ela e o seu fillo Clotario II. Recupera o reino de Par\u00eds.\nNo 587, adopta a Khildeberto II, fillo de Sixeberto I e de Brunequilda.\nMorre sen descendentes no 592. O seu reino pasa a Khildeberto II."}
{"id": "38727", "revid": "1987", "url": "https://gl.wikipedia.org/wiki?curid=38727", "title": "Khildeberto II", "text": "Khildeberto II, nado en 570 e finado en 595, foi rei de Austrasia e fillo de Sixeberto I.\nCando o seu pai foi asasinado no 575, por dous escravos de Fredegunda, Khildeberto foi sacado de Par\u00eds cara a Metz, por Gundebaldo, un dos seus fieis e foi reco\u00f1ecido rei. Ti\u00f1a s\u00f3 cinco anos de idade e durante a s\u00faa longa minor\u00eda, o poder estivo disputado entre a s\u00faa nai Brunequilda e os nobres.\nKhilperico, rei de Par\u00eds, e o rei Gontr\u00e1n de Borgo\u00f1a, buscaron aliarse con Khildeberto, o cal foi adoptado por ambos, por quendas. Pero despois do asasinato de Khilperico no 584, e os perigos ocasionados \u00e1 monarqu\u00eda franca pola expedici\u00f3n de Gundebaldo no 585, Khildeberto foi finalmente adoptado por Gontr\u00e1n.\nMediante o Pacto de Andelot no 587, Khildeberto foi reco\u00f1ecido como herdeiro de Gontr\u00e1n. Coa axuda do seu t\u00edo dominou as revoltas dos nobres e tivo \u00e9xito no sitio do castelo de Wo\u00ebwre. Durante a s\u00faa vida fix\u00e9ronse moitos intentos por parte de Fredegunda, que estaba ansiosa de asegurar a herdanza de Gontr\u00e1n para o seu fillo Clotario II.\nTam\u00e9n \u00e9 co\u00f1ecido por completar a lei s\u00e1lica, mediante un decreto.\nKhildeberto tivo relaci\u00f3ns co Imperio Bizantino e loitou no 585 en nome do emperador Mauricio contra os longobardos en Italia.\n\u00c1 morte de Gontr\u00e1n no 592. Khildeberto anexi\u00f3nase o reino de Borgo\u00f1a, e mesmo contempla a posibilidade de ameazar as propiedades de Clotario para se converter en \u00fanico rei dos francos. Morreu no ano 595 deixando dous fillos Teodeberto e Teoderico."}
{"id": "38728", "revid": "1987", "url": "https://gl.wikipedia.org/wiki?curid=38728", "title": "Teodeberto II", "text": "Teodeberto II, nado en 586 e finado en 612, foi un rei merovinxio.\nTraxectoria.\n\u00c1 morte do seu pai Khildeberto, dividiuse o reino en d\u00faas partes. Teodeberto reinou en Austrasia baixo a influencia da s\u00faa avoa Brunequilda. A outra parte, Borgo\u00f1a, foi herdada polo seu irm\u00e1n Teodorico.\nEstando baixo a influencia dos leudes, expulsou \u00e1 s\u00faa avoa de Austrasia. Esta refuxiouse en Borgo\u00f1a, onde reinaba Teodorico, a quen incitou a loitar contra Teodeberto, que \u00e9 derrotado na batalla de Toul, no ano 631.\nNo 632 sendo Teodeberto aliado dos xermanos, Teodorico v\u00f3lveo a vencer e cond\u00e9nao a morte, as\u00ed como ao seu fillo Meroveo."}
{"id": "38730", "revid": "109216", "url": "https://gl.wikipedia.org/wiki?curid=38730", "title": "Teodorico II, rei franco", "text": "Teodorico II (Thierry II en franc\u00e9s, tam\u00e9n Teoderico), nado no 587 e finado no 613, foi rei de Austrasia e Borgo\u00f1a. O seu pai Khildeberto II cando morreu dividiu o reino entre os seus dous fillos. Teodorico herdou o reino de Borgo\u00f1a cando s\u00f3 ti\u00f1a oito anos de idade. A s\u00faa avoa Brunequilda, exerc\u00eda a rexencia desde a corte do seu irm\u00e1n Teodeberto II en Austrasia. Pero cando Teodeberto casa, a s\u00faa nai non est\u00e1 de acordo, polo que foi expulsada da corte de Austrasia para dirixirse a Borgo\u00f1a.\nTeodorico casa con Ermenberta, filla do rei visigodo Recaredo. Brunequilda volve protestar por esta voda e consegue que se divorcie.\nOs fillos de Khilderico loitan xuntos contra Clotario II que intentara invadir Austrasia e Borgo\u00f1a. No ano 612, Brunequilda incita a Teodorico a atacar a Teodeberto e v\u00e9nceo na batalla de Toul. Teodeberto foi encarcerado e morto co seu fillo. As\u00ed, Teodorico conv\u00e9rtese en rei de Austrasia e Borgo\u00f1a.\nO ano seguinte Teodorico morre e Brunequilda intenta desesperadamente manter o poder instalando no trono a Sixeberto, fillo de Teodorico, pero os nobres de Austrasia, que a expulsaron uns anos antes, entreg\u00e1rona a Clotario II, que, segundo a lenda, atou \u00e1 anci\u00e1 \u00e1 cola dun cabalo salvaxe e deixouna que morrese arrastrada. Tam\u00e9n mandou asasinar os fillos de Teodorico e no 614 foi reco\u00f1ecido rei de todos os francos."}
{"id": "38731", "revid": "1987", "url": "https://gl.wikipedia.org/wiki?curid=38731", "title": "Sixeberto II", "text": "Sixeberto II, nado no 602 e finado no 613, foi rei de Austrasia e Borgo\u00f1a. Fillo bastardo do rei Teodorico II, herdou o trono trala morte deste. Brunequilda exerce de novo a rexencia apoiada polos Mordomos de Palacio. Perseguindo a s\u00faa vinganza Brunequilda, apoiada por Teodorico II, para asegurar os ingresos fiscais, fixo revisar o catastro e preparou unha reforma de impostos; repara as fortalezas e leva a cabo unha reforma militar.\nFai executar a grandes arist\u00f3cratas, buscando Brunequilda romper a tradici\u00f3n franca e impo\u00f1er o dereito de primoxenitura nos dereitos reais.\nO Mordomo de Palacio Warnacario, apoiado por Pipino de Landen e Arnuldo, termina ali\u00e1ndose con Clotario II, rei de Neustria. Cando Clotario II lanza un ataque contra Austrasia, Brunequilda foi traizoada por Warnacario e polo ex\u00e9rcito austrasiano que, dirixido polos arist\u00f3cratas, se nega a loitar. Clotario II derrota facilmente a Brunequilda no ano 613. Vencedor desta longa e sanguenta vinganza, fixo prisioneira a Brunequilda en Orbes. Ac\u00fasaa de m\u00faltiples rexicidios, m\u00e1ndaa torturar durante tres d\u00edas e m\u00e1taa at\u00e1ndoa a un cabalo lanzado ao galope. Tam\u00e9n executa a Sixeberto II, as\u00ed como ao seu irm\u00e1n Corbo."}
{"id": "38733", "revid": "89787", "url": "https://gl.wikipedia.org/wiki?curid=38733", "title": "Morenosita", "text": "A morenosita \u00e9 un mineral de n\u00edquel pouco frecuente descuberto polo mineraloxista Casares en 1850 xunto coa zaratita e presentado nun traballo publicado por Mart\u00ednez Alc\u00edbar. Foi atopado por vez primeira en Teixidelo, lugar da parroquia de Santo Andr\u00e9 de Teixido, concello de Cedeira.\nAparece en forma de eflorescencias coma produto de alteraci\u00f3ns da millerita. O seu nome deriva do do mineralista Antonio Moreno Ruiz, da Academia de Ciencias Naturais (1796-1852).\nOutro nome que recibe este mineral \u00e9 epimillerita.\nPropiedades.\nA morenosita \u00e9 un mineral verde esmeralda ou branco verdoso de brillo v\u00edtreo que cristaliza no sistema ortorr\u00f3mbico.\n\u00c9 soluble en auga e deshidr\u00e1tase ao aire libre, transform\u00e1ndose en retgersita (NiSO4 \u00b7 6H2O).\nPara evitar a perda da auga de hidrataci\u00f3n, d\u00e9bese conservar nun recipiente cerrado ou en pl\u00e1stico.\nExiste unha serie completa entre a morenosita e a epsomita (MgSO4 \u00b7 7H2O).\nMorfolox\u00eda e formaci\u00f3n.\nAparece en forma de pequenos cristais, estalactitas ou encostramentos.\nOs cristais naturais presentan forma acicular e os cristais sint\u00e9ticos son prism\u00e1ticos.\n\u00c9 un mineral secundario encontrado na zona oxidada de dep\u00f3sitos minerais hidrotermais que conte\u00f1en n\u00edquel, formado en soluci\u00f3n acuosa a unha temperatura inferior a 31,5 \u00b0C.\nDep\u00f3sitos.\nOs dep\u00f3sitos de morenosita son bastante escasos.\nO tipo nomenclatural local\u00edzase no Cabo Ortegal (Galiza).\nOutros dep\u00f3sitos son os existentes na Alema\u00f1a \u2014en Horbach (Baden-W\u00fcrttemberg)\u2014, nos Montes Metal\u00edferos (Rep\u00fablica Checa) e no Per\u00fa \u2014en Cerro de Pasco (Departamento de Pasco)\u2014 ."}
{"id": "38734", "revid": "85894", "url": "https://gl.wikipedia.org/wiki?curid=38734", "title": "Burgundios", "text": "Os burgundios foron unha tribo xermana orixinaria de Escandinavia, que a partir do ano 200 iniciou unha migraci\u00f3n masiva cara \u00e1 Europa continental seguidos polos v\u00e1ndalos cara a Pomerania (Polonia). Instal\u00e1ronse na Galia, entre francos e alam\u00e1ns, nas beiras do Rin. Estableceron a s\u00faa capital en Worms e tomaron Maguncia aos romanos.\nDurante o s\u00e9culo III, instal\u00e1ronse pacificamente na Provenza e as terras entre as actuais Su\u00edza, Francia e Italia, que acabar\u00eda tomando o nome de Borgo\u00f1a por eles. En 534, os francos derrotaron a Gundemaro, o \u00faltimo rei burgundio, e anexion\u00e1ronse o seu territorio tralo masacre de Tolbiac.\nForon feitos heroes grazas \u00e1s s\u00faas fant\u00e1sticas sagas como o Tesouro dos Nibelungos, un gran relato da \u00e9poca, editado por vez primeira na Idade Media no Sacro Imperio Romano. Como moitas tribos xermanas, convert\u00e9ronse ao arianismo, a\u00ednda que os cat\u00f3licos creceron trala conversi\u00f3n do rei Gundebaldo en 500.\nLista de reis burgundios.\nNon lendarios:"}
{"id": "38736", "revid": "98629", "url": "https://gl.wikipedia.org/wiki?curid=38736", "title": "Alamanos", "text": "Os alamanos (en alem\u00e1n \"Alemannen\") eran un conxunto de tribos xermanas suevas establecidas no bordo sur medio e inferior do r\u00edo Elba, ao longo do r\u00edo Main onde foron mencionados por primeira vez por Di\u00f3n Casio no 213 na campa\u00f1a que realizou Caracalla contra eles.\nOs alamanos ocuparon os Agri Decumates en 260, e despois expand\u00edronse \u00e1 actual Alsacia e norte de Su\u00edza, o que levou \u00e1 implantaci\u00f3n do antigo idioma alto alem\u00e1n neses territorios, que foi denominado como \"Alamania\" durante o s\u00e9culo VIII. No 496, os Alamanos foron vencidos polos francos de Clodoveo que incorpora as s\u00faas terra ao seu reino. Dende ese momento, aparecen como os aliados pag\u00e1ns dos francos cristi\u00e1ns e foron, \u00e1 s\u00faa vez, cristianizados durante o s\u00e9culo VII.\nA\u00ednda que hai pouca informaci\u00f3n sobre deles por parte dos autores romanos, a idea actual \u00e9 que c\u00f3mpre falar m\u00e1is ben dunha \"confederaci\u00f3n\", con varios pobos e reis, que dun pobo \u00fanico e cohesionado baixo unha monarqu\u00eda.\nEtimolox\u00eda.\nSegundo Asinio Cuadrado, o seu nome, que significa \"todos os homes\" (xerm\u00e1nico:\u00a0\"Alle M\u00e4nner\", todos os homes) indica que eran o agrupamento de varias tribos: hermunduros (hermi\u00f3ns), xutungos, bucinobantes, lenzienses, semmones, cuados e teut\u00f3ns. Son citados xa na \u00e9poca de Caracalla, a comezos do s\u00e9culo III, cando os derrotou no 213.\nDo nome desta tribo xerm\u00e1nica deriva a palabra \"alem\u00e1n\" en galego e outras linguas. Alamania \u00e9 a latinizaci\u00f3n dunha expresi\u00f3n no antigo alto alem\u00e1n: \"Alle M\u00e4nner\" (\u201ct\u00f3dolos homes\u201d), que abrangue a t\u00f3dolos pobos que habitaban esa zona en tempos de Xulio C\u00e9sar (teut\u00f3ns, bucinobantes etc.) e que se transmitiu a varias outra linguas modernas como o \u00e1rabe (\u0623\u0644\u0645\u0627\u0646\u064a\u0627), catal\u00e1n (\"Alemanya\"), c\u00f3rnico (\"Almayn\"), espa\u00f1ol (\"Alemania\"), franc\u00e9s (\"Allemagne\"), gal\u00e9s (\"Yr Almaen\"), galego (\"Alema\u00f1a\"), portugu\u00e9s (\"Alemanha\") e turco (\"Almanya\"), fronte aos derivados do latino \"Germania\", que aparecen no ingl\u00e9s (\"Germany\"). Esta denominazi\u00f3n de Germani \u00e9 a latinizaci\u00f3n dunha palabra en linguas renanas: \"Germanen\" (\u201cdeste lado do Rin\u201d), que foi empregada por Xulio C\u00e9sar para se referir, especificamente, aos ebur\u00f3ns da Gallia Belgica (ao oeste do Rin).\nHistoria.\nOs alamanos estiveron continuamente en conflito co Imperio Romano. As primeiras noticias que dan os romanos sobre os alamanos ref\u00edrense, polo 213, cando Antonino, o fillo de Septimio Severo, leva a guerra contra os catos, os alamanos ao car\u00f3n destes.Inicialmente situados ao norte da provincia de Recia, foron contidos polos romanos ata a metade do s\u00e9culo III, tras dous s\u00e9culos de enfrontamentos. Daquela, conseguiron se desprazaren at\u00e9 a rexi\u00f3n entre o Main e o Danubio (Suabia). Despois, conseguen moverse, de novo, aos poucos cara ao oeste para instal\u00e1rense definitivamente sobre territorio que comprende unha parte das actuais Vorarlberg, Su\u00edza, Baden-W\u00fcrttemberg e Alsacia. A partir do 234, levaron a cabo varias incursi\u00f3ns dentro do territorio do Imperio.\nDurante o s\u00e9culo IV, de xeito descontinuo, durante Constantino continuaron loitando contra Roma, pero dende o 350-353, por mor da guerra civil en Roma, cruzan de xeito continuado o Rin at\u00e9 que se lles fai fronte e se consegue reducir-las s\u00faas incursi\u00f3ns entre 356-357.\nCampa\u00f1as de Xuliano.\nNo 355, Xuliano, foi nomeado por Constancio II como \"C\u00e9sar\", co encargo de pacifica-la Galia fronte aos ataques de francos e alamanos, o que conseguiu durante as campa\u00f1as entre o 356-359. No primeiro ano, 356, recuperou e reconstru\u00edu Colonia, que fora arrasada anteriormente por francos e alamanos, e asinou a paz cos pr\u00edncipes francos do Mosa.A seguir, no 357, concentrou as tropas romanas e os auxiliares galos nos arredores de Reims para se dirixir cara a Estrasburgo, mentres outro ex\u00e9rcito romano cuns 25.000 soldados, ao mando dun xeneral xermano chamado Barbatio, part\u00eda de Italia para se xuntar con el. A confederaci\u00f3n alam\u00e1, ben informados, adoptaron a s\u00faa t\u00e1ctica caracter\u00edstica de lanzarse en masa, cuns 35.000 guerreiros capitaneados por Cnodomario, contra un dos ex\u00e9rcitos, o de Barbatio, antes de que se unisen. Conseguiron, derrotar a Barbatio que se tivo que refuxiar en Augusta Raurica (preto da actual Basilea) e marcharon contra o ex\u00e9rcito de Xuliano, seguramente m\u00e1is cativo. Na batalla posterior, chamada batalla de Argentoratum (ou de Estrasburgo), os alamanos foron completamente derrotados, perdendo m\u00e1is de 6.000 homes e sendo capturado o seu xefe. Inmediatamente, Xuliano, marchou a Maguncia e cruzou o Rin, polo que os alamanos pediron unha tregua mentres se conseguiu a consolidaci\u00f3n e mantemento do \"limes\".\nFin do Imperio romano.\nUnha vez extinguido o Imperio, os alamanos enfront\u00e1ronse aos francos de Clodoveo que os derrotaron na batalla de Tolbiac e conv\u00e9rtenos en tributarios, pasando parte deles ao servizo dos ostrogodos de Teodorico. Mesmo, no 553, rebel\u00e1ronse na Recia, a zona que ocupaban, e devastaron Italia. Posteriormente foron cristianizados e asimilados, en gran parte, por outras tribos xerm\u00e1nicas."}
{"id": "38737", "revid": "17467", "url": "https://gl.wikipedia.org/wiki?curid=38737", "title": "Alam\u00e1n", "text": ""}
{"id": "38738", "revid": "624", "url": "https://gl.wikipedia.org/wiki?curid=38738", "title": "Burgundio", "text": ""}
{"id": "38739", "revid": "624", "url": "https://gl.wikipedia.org/wiki?curid=38739", "title": "Gundioco", "text": ""}
{"id": "38742", "revid": "55340", "url": "https://gl.wikipedia.org/wiki?curid=38742", "title": "John Lightfoot", "text": "John Lightfoot, nado en Stoke-on-Trent o 29 de marzo de 1602 e finado o 6 de decembro de 1675, foi un te\u00f3logo anglicano e hebraista brit\u00e1nico.\nTraxectoria.\nJohn Lightfoot foi o fillo de Thomas Lightfoot, vigairo de Uttoxeter, Staffordshire. Educouse en Morton Green nas proximidades de Congleton, Cheshire, e no Christ's College, Cambridge, al\u00ed era considerado o mellor orador entre os estudantes. Despois de graduarse deu clases en Repton, Derbyshire. Logo de ordenarse, foi nomeado axudante do p\u00e1rroco de Norton-under-Hales, Shropshire. Baixo a influencia de Sir Rowland Cotton, un hebraista afeccionado, para o que foi capel\u00e1n ata que este marchou para Londres e Lightfoot aceptou un cargo en Stone, Staffordshire, onde permaneceu por dous anos, e despois foi para Hornsey, preto de Londres, onde foi lector na biblioteca do Sion College.\nO seu primeiro traballo publicado foi \"Erubhin or Miscellanies, Christian and Judaical\", que escribiu no seu tempo libre, apareceu en Londres en 1629. En setembro de 1630 Rowland Cotton buscoulle un posto na reitor\u00eda de Ashley en Staffordshire, onde permaneceu ata xu\u00f1o de 1642. Marchou a Londres, probablemente para supervisar a publicaci\u00f3n da s\u00faa segunda obra, \"A Few and New Observations upon the Book of Genesis: the most of them certain; the rest, probable; all, harmless, strange and rarely heard of before\". Axi\u00f1a despois da s\u00faa chegada a Londres converteuse en ministro da igrexa de St Bartholomew; e en 1643 foi nomeado para predicar o serm\u00f3n na C\u00e1mara dos Com\u00fans con ocasi\u00f3n da festa do 29 de marzo, publicouse co t\u00edtulo de \"Elias Redivivus, the text being Luke 1. 17; in it a parallel is drawn between the John the Baptist's ministry and the work of reformation which in the preacher's judgment was incumbent on the parliament of his own day\".\nLightfoot foi un dos membros orixinarios da Asemblea de Westminster, que ti\u00f1a como misi\u00f3n restruturar a Igrexa de Inglaterra; Lighfoot exerceu unha considerable influencia no comezo das discusi\u00f3ns da Asemblea e defendeu a primac\u00eda do Estado sobre a lei eclesi\u00e1stica seguindo as ideas de Thomas Erastus, o seu \"Journal of the Proceedings of the Assembly of Divines from January 1, 1643 to December 31, 1644\" \u00e9 unha importante fonte hist\u00f3rica para o breve per\u00edodo de tempo que trata.\nEn 1643 Lightfoot publicou \"A Handful of Gleanings out of the Book of Exodus\" e no mesmo ano converteuse en decano de Catharine Hall de Cambridge, e tam\u00e9n, coa recomendaci\u00f3n da Asemblea foi promovido \u00e1 reitor\u00eda de Much Munden en Hertfordshire; permaneceu en \u00e1mbolos dous cargos ata a s\u00faa morte. En 1644 publicou un anaco dunha obra que non rematou, \"The Harmony of the Four Evangelists among themselves, and with the Old Testament, with an explanation of the chiefest difficulties both in Language and Sense: Part I. From the beginning of the Gospels to the Baptism of our Saviour\". A segunda parte \"From the Baptism of our Saviour to the first Passover\", en 1647, e a terceira, \"From the first Passover after our Saviour's Baptism to the second\", en 1650. O 26 de agosto de 1645 de novo leu o serm\u00f3n diante a C\u00e1mara dos Com\u00fans. En 1654 foi elixido vicechanceler da Universidade de Cambridge. Axudou a Brian Walton na realizaci\u00f3n da s\u00faa Biblia Pol\u00edglota (1657) e publicou o seu traballo m\u00e1is co\u00f1ecido \"Horae Hebraicae et Talmudicae\" entre 1658 e 1674. Postumamente apareceu \"Horae Hebraicae et Talmudicae impensae in Acta Apostolorum et in Ep. S. Pauli ad Romanos\"."}
{"id": "38743", "revid": "23204", "url": "https://gl.wikipedia.org/wiki?curid=38743", "title": "Kittil\u00e4", "text": "Kittil\u00e4 (en , en ) \u00e9 un concello de Finlandia situado na provincia de Laponia, que goza de sona por ser un lugar tur\u00edstico. En Kittil\u00e4 at\u00f3pase unha das m\u00e1is co\u00f1ecidas estaci\u00f3ns de esqu\u00ed de Finlandia, Levi. O concello contaba cunha poboaci\u00f3n de 6\u00a0354 habitantes no 2018 e est\u00e9ndese nunha \u00e1rea de 8\u00a0262,97 km\u00b2, dos cales 168,71\u00a0km\u00b2 son auga. A densidade de poboaci\u00f3n \u00e9 de 0.79 habitantes por km\u00b2.\nO 5 de xu\u00f1o de 2006 anunciouse que unha corporaci\u00f3n mineira canadense, Agnico-Eagle Mines, abrir\u00eda unha nova mina de ouro en Kittil\u00e4. Os expertos pensan que os dep\u00f3sitos conte\u00f1en polo menos tres mill\u00f3ns de onzas de ouro puro. Esp\u00e9rase que a mina produza ao redor de 150 onzas de ouro ao ano, durante 13 anos, polo menos. A explotaci\u00f3n a ceo aberto comezou en setembro de 2007 e a produci\u00f3n en maio de 2008. A minar\u00eda do pozo de Suuri comezou con 2500 toneladas por d\u00eda que incrementaron at\u00e9 3000 toneladas a finais de 2009.\nO Aeroporto de Kittil\u00e4 est\u00e1 operado polas compa\u00f1\u00edas a\u00e9reas Finnair e FinnComm."}
{"id": "38744", "revid": "89787", "url": "https://gl.wikipedia.org/wiki?curid=38744", "title": "Arto Paasilinna", "text": "Arto Paasilinna, nado en Kittil\u00e4 o 20 de abril de 1942 e finado en Espoo o 15 de outubro de 2018, foi un escritor e ex xornalista finland\u00e9s. Foi un autor de \u00e9xito e alg\u00fans dos seus libros foron traducidos \u00e1s principais linguas europeas, inclu\u00eddo o galego; \"O bosque dos raposos aforcados\", \"O mui\u00f1eiro ouveador\" e \"O ano da lebre\".\nTraxectoria.\nEn Finlandia est\u00e1 considerado coma un dos autores actuais m\u00e1is populares, cun importante n\u00famero de lectores en Francia onde foi comparado con Gabriel Garc\u00eda M\u00e1rquez. Os seus libros reflicten a vida coti\u00e1 dos finlandeses, xeralmente dende a perspectiva masculina dun home de idade media.\nAlgunhas veces ten sido acusado de escribir libros que se asemellan moito os uns aos outros, mais o seu estilo consegue un amplo n\u00famero de lectores que se mant\u00e9n fiel e segue a medrar, como demostra a cantidade de \"best-s\u00e9llers\" que ten publicado ao longo da s\u00faa carreira."}
{"id": "38745", "revid": "15490", "url": "https://gl.wikipedia.org/wiki?curid=38745", "title": "Kumasi", "text": "Kumasi \u00e9 a cidade capital da rexi\u00f3n Ashanti en Ghana. Localizada no centro sur do pa\u00eds a 250\u00a0km de Accra e a 32\u00a0km do lago Bosumtwi. Os seus 862.000 habitantes conv\u00e9rtena na segunda cidade ghanesa, a maior\u00eda da poboaci\u00f3n est\u00e1 formada por ashantis que son na s\u00faa maior\u00eda cristi\u00e1ns, cat\u00f3licos, protestantes ou anglicanos.\nEn 1695 foi elixida capital da Confederaci\u00f3n Ashanti grazas \u00f3 labor do seu gobernante Osei Tutu e os gobernantes de Kumasi, Kumasehene, convert\u00e9ronse en monarcas da Confederaci\u00f3n, o Asantehene que a\u00ednda hoxe ten a cidade como capital. O ex\u00e9rcito brit\u00e1nico destru\u00edu parte da cidade, inclu\u00eddo o Pazo Real, durante a Cuarta Guerra Anglo-Ashanti, 1874.\nKofi Annan, exsecretario xeral da ONU \u00e9 natural desta cidade."}
{"id": "38746", "revid": "23204", "url": "https://gl.wikipedia.org/wiki?curid=38746", "title": "Laponia (rexi\u00f3n)", "text": "Laponia (\"S\u00e1pmi\" en saami, \"Lappi\" en fin\u00e9s, \"Lappland\" en sueco e noruegu\u00e9s) \u00e9 o nome dunha rexi\u00f3n cultural habitada orixinalmente polo pobo dos saami, se ben na actualidade tan s\u00f3 son unha minor\u00eda.\nAbrangue unha parte dos asentamentos dos saami, pobo ind\u00edxena antigamente chamado \"lap\u00f3n\" (mais esta palabra ten unha orixe pexorativa).\nO territorio no cal se asentan os saami nunca tivo unidade como estado, e hoxe en d\u00eda este territorio est\u00e1 repartido entre Noruega, Suecia, Finlandia e Rusia. En concreto, Laponia comprende o norte da pen\u00ednsula Escandinava (composta por Suecia, Noruega e unha parte de Finlandia) asemade da pen\u00ednsula de Kola.\n\u00c1rea.\nA \u00e1rea que abrangue Laponia est\u00e9ndese principalmente ao norte do c\u00edrculo Polar \u00c1rtico. A parte occidental \u00e9 unha \u00e1rea de fiordes, vales profundos, glaciares e monta\u00f1as, sendo o monte Kebnekaise, na Laponia Sueca, o punto de maior altitude, con 2.111 m.\nM\u00e1is ao leste, o terreo \u00e9 unha baixa meseta que cont\u00e9n pantanos e lagos; dos cales o m\u00e1is grande e importante \u00e9 o lago Inari, na Laponia finesa. A parte m\u00e1is oriental est\u00e9ndese pola rexi\u00f3n onde se d\u00e1 a tundra.\nClima.\nO clima desta rexi\u00f3n do norte de Europa \u00e9 sub\u00e1rtico con escasa vexetaci\u00f3n, ag\u00e1s na zona meridional que est\u00e1 ricamente arborada. A costa monta\u00f1osa occidental ten uns invernos moito m\u00e1is suaves e m\u00e1is precipitaci\u00f3ns que as \u00e1reas que se atopan ao leste da cadea monta\u00f1osa.\nA rexi\u00f3n cont\u00e9n importantes xacementos de minerais, en concreto ferro en Suecia, cobre en Noruega, e n\u00edquel e apatita en Rusia.\nA fauna est\u00e1 composta principalmente por renos, lobos e osos, as\u00ed como de aves mari\u00f1as e terrestres. Na rexi\u00f3n hai numerosas explotaci\u00f3ns pesqueiras, tanto nos r\u00edos coma no mar. Nalg\u00fans lagos viaxan barcos de vapor e alg\u00fans portos est\u00e1n libres de xeo durante todo o ano. Todos os portos no mar de Noruega e no mar de Barents ata M\u00farmansk est\u00e1n libres de xeo todo o ano. O golfo de Bothnia acostuma conxelarse no inverno.\nDenominaci\u00f3n.\nEn Galiza o termo co que tradicionalmente se co\u00f1ece a esta rexi\u00f3n \u00e9 o de Laponia, empreg\u00e1ndose o adxectivo \"lap\u00f3n\" para a persoa ou linguas orixinarias desta rexi\u00f3n. Mais ha de terse en conta a orixe pexorativa da palabra \"lap\u00f3n\"; en noruegu\u00e9s e sueco \"lapp\" significa \"farrapo\" ou \"anaco de tea\" co que se remenda unha peza de roupa. A Real Academia Galega sanciona o uso da forma \"saami\" para nomear a este pobo, \u00e1s persoas que o compo\u00f1en e \u00e1s linguas faladas por eles. C\u00f3mpre sinalar que os saami empregan a palabra \"S\u00e1pmi\" para se referir \u00e1 rexi\u00f3n na que habitan.\nHistoria.\nT\u00e9\u00f1ense atopado restos en \"S\u00e1pmi\" dunha cultura baseada na caza e na pesca que datan do neol\u00edtico. Os saami empezaron a poboar a rexi\u00f3n a partir do ano 100 a.C.\nDende o s\u00e9culo XVII os saami comezaron a ser arrecunchados cara ao norte pola poboaci\u00f3n campesi\u00f1a de Suecia. Pasaron da caza do reno \u00e1 s\u00faa cr\u00eda, e deixaron de ser n\u00f3mades mudando ao sedentarismo.\nA cristianizaci\u00f3n dos saami foi un proceso moi lento e longo; as primeiras igrexas foron constru\u00eddas no s\u00e9culo XII polos noruegueses, mais a verdadeira expansi\u00f3n do cristianismo chegou no s\u00e9culo XVIII, sen que puidese chegar a substitu\u00edr o animismo, que segue a existir a\u00ednda hoxe.\nO pobo dos saami.\nOs saami son unha minor\u00eda \u00e9tnica asentada na rexi\u00f3n de Laponia. Segundo o Parlamento Saami Sueco a poboaci\u00f3n estimada \u00e9 dunhas 70.000 persoas saami en Laponia. \u00c1 parte, outros saami viven espallados na costa e nos fiordes, e moitos est\u00e1n asentados en aldeas en vales e \u00e1 beira de lagos onde a pesca \u00e9 abundante.\nTras a ca\u00edda da Uni\u00f3n Sovi\u00e9tica comezouse a dar unha cooperaci\u00f3n transfronteiriza entre os estados, facendo que as fronteiras pasasen a ter menos importancia e permitindo o movemento de individuos saami, e tam\u00e9n para os que non o son pero si viven na zona.\nMalia seren os saami unha minor\u00eda, a maior\u00eda das xentes que habitan a rexi\u00f3n te\u00f1en alg\u00fan devanceiro deste grupo \u00e9tnico, a\u00ednda que a meirande parte deles se identifique co seu pa\u00eds de residencia.\nA s\u00faa lingua \u00e9 o saami (tradicionalmente co\u00f1ecido como \"lap\u00f3n\") e que pertence ao tronco Fino-\u00dagrico, ao que tam\u00e9n pertencen o fin\u00e9s e o h\u00fangaro. Alg\u00fans ling\u00fcistas consideran o saami como unha lingua con nove dialectos, mentres que para outros que se basean nas dificultades de inter-comprensi\u00f3n entre os dialectos, tr\u00e1tase de varias linguas saami diferenciadas.\nA s\u00faa rica cultura ten poes\u00eda, m\u00fasica (o joik), lendas e vestimentas de seu. Dentro das vestimentas que usan est\u00e1n os \"bellinger\", pantal\u00f3ns feitos con pel de reno, e os \"skallers\", calzado feito tam\u00e9n con pel de reno.\nOs municipios de G\u00e4llivare, Jokkmokk e Arjeplog na Laponia Sueca foron declarados Patrimonio da Humanidade pola UNESCO en 1996.\nMari Boine \u00e9 unha m\u00fasica de orixe saami que introduciu o joik (\"joiku\" en fin\u00e9s) na escena do jazz e das m\u00fasicas do mundo.\nO Parlamento Saami.\nA Laponia est\u00e1 caracterizada por unha identitade semi-nacional que \u00e9 especial e transcende as fronteiras entre Suecia, Noruega, Finlandia e Rusia. Por\u00e9n non existe un movemento que persiga a autonom\u00eda total. Os parlamentos saami fundados en Noruega (1989), Suecia (1993) e Finlandia (1996) te\u00f1en moi pouca influencia na pol\u00edtica. Formalmente son autoridades pol\u00edticas que est\u00e1n rexidas polos gobernos escandinavos, pero te\u00f1en representantes parlamentares elixidos democraticamente. A s\u00faa funci\u00f3n \u00e9 velar pola cultura saami. A mi\u00fado as promesas electorais dos candidatos chocan coa submisi\u00f3n \u00e1s instituci\u00f3ns dos seus gobernos. Pero ao seren autoridades, si que te\u00f1en algunha influencia no goberno.\nRusia non contempla o reco\u00f1ecemento dos dereitos desta minor\u00eda \u00e9tnica. Fronte a isto, a postura de Suecia \u00e9 activa por d\u00faas raz\u00f3ns:\nBandeira.\nA bandeira de Laponia foi presentada durante a Conferencia Saami que tivo lugar en \u00c5re, Suecia, o 15 de agosto de 1986. Para a s\u00faa elecci\u00f3n convocouse un concurso no que se recibiron moitas suxesti\u00f3ns, resultando ga\u00f1adora a artista Astrid B\u00e5hl de Skibotn, Noruega.\nO motivo deriva do influxo do tambor do xam\u00e1n e do poema \"Paiven parneh\" (\"Fillos do sol\"), composto polo saami meridional Anders Fjellner (1795-1876), quen describiu aos saami coma fillos e fillas do sol.\nO c\u00edrculo da bandeira representa o sol (en vermello) e a l\u00faa (en azul). A bandeira cont\u00e9n as cores saami; vermello, verde, amarelo e azul."}
{"id": "38748", "revid": "85894", "url": "https://gl.wikipedia.org/wiki?curid=38748", "title": "Laura Jurkka", "text": "Laura Marjaana Jurkka, nada en Helsinqui o 1 de xaneiro de 1958, \u00e9 unha actriz finlandesa. \u00c9 co\u00f1ecida por interpretar a Matilde na serie de televisi\u00f3n \"Hovim\u00e4ki\", serie que pretend\u00eda narrar cinematograficamente a historia dunha familia finlandesa dende 1790 ata 1900. Tam\u00e9n participou no filme infantil \"Uppo-Nalle\" (1991) e como actriz de teatro na revista musical \"Vapaa pudotus\"."}
{"id": "38750", "revid": "23204", "url": "https://gl.wikipedia.org/wiki?curid=38750", "title": "Pequeno Hotel", "text": "Pequeno Hotel \u00e9 unha comedia de televisi\u00f3n producida por CTV e que emitiu a Televisi\u00f3n de Galicia no ano 2001. A acci\u00f3n c\u00e9ntrase nas vivencias dos traballadores e clientes dun hotel localizado a car\u00f3n da muralla de Lugo. A trama c\u00e9ntrase nas relaci\u00f3ns entre os personaxes, donos e empregados do hotel, e os h\u00f3spedes que nel se aloxan.\nA boa situaci\u00f3n do hotel dar\u00e1 p\u00e9 \u00e1 presenza de moitos famosos que ou ben interve\u00f1en nas tramas ou participan coa s\u00faa presenza. O ton de comedia \u00e9 o predominante e o humor ser\u00e1 o fundamental na resoluci\u00f3n de todas as situaci\u00f3ns."}
{"id": "38751", "revid": "5863", "url": "https://gl.wikipedia.org/wiki?curid=38751", "title": "Mar\u00eda Castro", "text": "Mar\u00eda Castro Jato, nada en Vigo o 30 de novembro de 1981, \u00e9 unha deportista, presentadora, modelo e actriz galega.\nTraxectoria.\nCampioa de Galicia de ximnasia r\u00edtmica deportiva en t\u00f3dalas categor\u00edas, subcampioa de Espa\u00f1a na modalidade de pelota (1996), diplomada en Maxisterio por Educaci\u00f3n F\u00edsica e licenciada en Ciencias da Actividade F\u00edsica e o Deporte. Traballou como modelo profesional e realizou cursos de danza moderna e contempor\u00e1nea, dobraxe, esgrima actoral, clown e interpretaci\u00f3n diante da c\u00e1mara.\nF\u00edxose popular en Galicia a ra\u00edz do seu papel na serie \"Pratos combinados\". M\u00e1is tarde traballou no serial xuvenil de LaSexta \"SMS\" (2006) e a principios de 2008 converteuse nunha das protagonistas da serie \"Sin tetas no hay para\u00edso\", en Telecinco, que lle reportou unha gran popularidade a nivel de Espa\u00f1a. Ademais, en 2008 foi elixida por Telecinco para retransmitir as badaladas de fin de ano xunto \u00f3 presentador Christian G\u00e1lvez.\nEntre os seus traballos cinematogr\u00e1ficos destacan os filmes galegos \"D\u00edas azuis\" e \"Os mortos van \u00e1 pr\u00e9sa\".\nO 16 de outubro de 2009 ga\u00f1ou o Premio Ondas, pola serie \"Sin tetas no hay para\u00edso\". Actualmente participa na serie \"Tierra de Lobos\", tam\u00e9n en Telecinco.\nAdemais, no 2008 tam\u00e9n participou no videoclip de Melocos, \"Fuiste t\u00fa\". Un ano despois colaborou con Carlos Baute no videoclip da s\u00faa canci\u00f3n \"Nada se compara a ti\".\nEn marzo de 2013, fichou pola canle de televisi\u00f3n Antena 3 para protagonizar a serie \"Vive cantando\" onde d\u00e1 vida \u00e1 Trini e da que se emite os martes en horario de \"prime time\"."}
{"id": "38752", "revid": "5863", "url": "https://gl.wikipedia.org/wiki?curid=38752", "title": "Cal", "text": "O cal, ou \u00f3xido de calcio, \u00e9 unha substancia branca pulverizada. Obtense a trav\u00e9s da calcinaci\u00f3n de rochas calcarias sometidas a altas temperaturas en fornos de cal.\nO cal tam\u00e9n \u00e9 o termo xeral que incl\u00fae formas f\u00edsicas e qu\u00edmicas de diferentes variedades nas que pode presentarse o \u00f3xido e o hidr\u00f3xido de calcio e magnesio.\nNormalmente util\u00edzase na construci\u00f3n civil para a elaboraci\u00f3n das argamasas con que se erguen as paredes e muros e tam\u00e9n na pintura. O cal tam\u00e9n ten emprego na industria cer\u00e1mica, sider\u00farxica (obtenci\u00f3n do ferro) e farmac\u00e9utica como axente branqueador ou desodorizante.\nObtenci\u00f3n.\nA materia prima para a obtenci\u00f3n do cal \u00e9 calquera pedra que conte\u00f1a carbonato c\u00e1lcico (CaCO3), como son os calcarios, os travertinos ou as dolom\u00edas. Seleccionada a materia prima, tr\u00edturase mediante machacadoras como a de mand\u00edbulas ou martelos, at\u00e9 que se acade un tama\u00f1o uniforme.\nDespois \u00e9 sometida a elevadas temperaturas en fornos industriais nun proceso co\u00f1ecido como calcinaci\u00f3n, que d\u00e1 orixe ao CaO (\u00f3xido de calcio: cal) e CO2 (gas carb\u00f3nico); o CO2 debe eliminarse pronto do forno mediante o tiro da cheminea, pois a reacci\u00f3n \u00e9 revers\u00edbel. A ecuaci\u00f3n qu\u00edmica desa calcinaci\u00f3n \u00e9 a seguinte:\nCaCO3 + calor \u25ac\u25ba CaO + CO2\nPara que se dea esa reacci\u00f3n, a temperatura do forno da caleira (industria produtora de cal) debe ser, como m\u00ednimo, de 850 \u00b0C, mais a eficiencia total da calcinaci\u00f3n d\u00e1se \u00e1 temperaturas de 900\u00b0 a 1000 \u00b0C. Non debe exceder os 1200 \u00b0C, sen\u00f3n producir\u00edase cal queimado incapaz de fraguar. Esa temperatura cons\u00e9guese pola queima dun combustible: le\u00f1a, aceite combustible, gas natural, gas de coqueira, carb\u00f3n ou material reciclado. Empr\u00e9ganse fornos rotatorios formados por un cilindro de chapa de aceiro revestido por dentro con ladrillos refractarios, que xira sobre uns rolos sobre os que est\u00e1n asentados.\nO produto resultante da cocci\u00f3n \u00e9 o cal vivo ou cal virxe, un produto s\u00f3lido, branco, amorfo aparentemente e inest\u00e1bel ante a auga.\nPara a obtenci\u00f3n do cal hidratado ou cal apagado \u00e9 necesario promover a reacci\u00f3n do cal virxe coa auga mediante a hidrataci\u00f3n dos seus \u00f3xidos. Est\u00e1 composto principalmente por hidr\u00f3xido c\u00e1lcico (Ca(OH)2). A ecuaci\u00f3n qu\u00edmica desta reacci\u00f3n que produce un aumento de volume e un desprendemento de calor \u00e9:\nCaO + H2O \u25ac\u25ba Ca(OH)2 + calor\nO resultado \u00e9 un corpo s\u00f3lido, branco, pulverizado e sol\u00fabel en auga, que forma unha pasta moi robusta, flu\u00edda e untuosa. O cal apagado en presenza do ar endurece lentamente, debido \u00e1 evaporaci\u00f3n da auga coa que se realizou a pasta e a formaci\u00f3n do carbonato c\u00e1lcico ao absorber o anh\u00eddrido carb\u00f3nico atmosf\u00e9rico (CO2). A ecuaci\u00f3n deste proceso ser\u00eda:\nCa(OH)2 + CO2 \u25ac\u25ba CaCO3 + H2O\nA conversi\u00f3n do cal vivo ao apagado p\u00f3dese facer por varios sistemas:\nUsos.\nUnha boa argamasa debe estar composta por materiais de calidade. Tradicionalmente utilizouse o cal como un dos constitu\u00edntes das argamasas (\"morteiros bastardos\"). Actualmente, co uso cada vez m\u00e1is difundido de aditivos, o cal ten sido abandonado en moitos casos. No entanto, s\u00e1bese que esa pr\u00e1ctica afecta a durabilidade de revestimento. Observouse nalg\u00fans pa\u00edses de Europa, como Francia, que ten o cal como un dos varios constitu\u00edntes das argamasas.\nEn estado fresco, o cal achega maior plasticidade \u00e1 argamasa, o que permite unha mellor traballabilidade e, en consecuencia, unha maior produtividade na execuci\u00f3n do revestimento. Outra propiedade no estado fresco \u00e9 a retenci\u00f3n de auga, importante no desempe\u00f1o da argamasa.\nEn estado endurecido, o cal presenta a capacidade de absorber deformaci\u00f3ns debido ao seu m\u00f3dulo de deformaci\u00f3n.\nTam\u00e9n ten outras aplicaci\u00f3ns, como na metalurxia ou na fabricaci\u00f3n do vidro ou papel."}
{"id": "38753", "revid": "114", "url": "https://gl.wikipedia.org/wiki?curid=38753", "title": "Matraqui\u00f1os", "text": ""}
{"id": "38754", "revid": "1131", "url": "https://gl.wikipedia.org/wiki?curid=38754", "title": "Macizo Central ourens\u00e1n", "text": "O Macizo Central ourens\u00e1n \u00e9 un espazo natural monta\u00f1oso formado pola serra de Queixa, serra de San Mamede, serra do Fial das Corzas e os Montes do Invernadeiro. Este macizo \u00e9 unha \u00e1rea protexida coa cualificaci\u00f3n de zona especial de conservaci\u00f3n (ZEC) integrante da Rede Natura 2000 e en proceso cualificaci\u00f3n como parque natural.\nO Macizo Central ourens\u00e1n est\u00e9ndese polos concellos do Bolo, Chandrexa de Queixa, Laza, Manzaneda, A Pobra de Trives, Viana do Bolo, Vilari\u00f1o de Conso, Quiroga, Larouco, Vilar de Barrio, Ba\u00f1os de Molgas, Maceda, Castro Caldelas e Montederramo.\nA zona acolle, \u00e1 beira do seu cumio m\u00e1is alto, Cabeza de Manzaneda (1.781 m), a \u00fanica estaci\u00f3n de esqu\u00ed de Galicia (Estaci\u00f3n de monta\u00f1a Manzaneda)."}
{"id": "38755", "revid": "54334", "url": "https://gl.wikipedia.org/wiki?curid=38755", "title": "Jos\u00e9 Sellier", "text": "Jos\u00e9 Sellier Loup, nado en Givors o 13 de agosto de 1850 e finado na Coru\u00f1a o 21 de novembro de 1922, foi un fot\u00f3grafo galego de orixe francesa, pioneiro do cinema en Galicia.\nTraxectoria.\nJos\u00e9 Sellier residiu en Li\u00f3n, onde casou con Maria Farge Michelat. O seu irm\u00e1n, o tam\u00e9n fot\u00f3grafo Louis Sellier, nado en 1837, traslad\u00e1rase a Galicia con quince anos, probablemente porque os seus pais viviran alg\u00fan tempo na Coru\u00f1a.\nJos\u00e9 chegou \u00e1 Coru\u00f1a coa s\u00faa dona en novembro de 1886, establec\u00e9ndose no n\u00famero 86 da r\u00faa Real e compartindo o estudio que ti\u00f1a o seu irm\u00e1n no n\u00famero 37 da mesma r\u00faa. Pouco tempo despois da s\u00faa chegada, Louis traspasoulle o negocio e os clientes por mor de querer volver a Francia. En 1894 trasladouse ao n\u00famero 9 da r\u00faa de Santo Andr\u00e9, onde estableceu o seu nome estudio fotogr\u00e1fico co que superou a sona do seu irm\u00e1n. Estaba interesado nos avances que estaba realizando a fotograf\u00eda neses anos de fin de s\u00e9culo e era un cliente habitual dos irm\u00e1ns Lumi\u00e8re. Tras ser posiblemente espectador da primeira exhibici\u00f3n de cinema en Galicia, en 1897 mercou aos Lumi\u00e8re un cinemat\u00f3grafo e coincidindo coa estad\u00eda na cidade dun operador portugu\u00e9s que estaba realizando unha xira por Galicia con outro aparello semellante, Jos\u00e9 Sellier organizou a primeira exhibici\u00f3n do cinemat\u00f3grafo na cidade o 23 de maio.\nTras serlle desestimada a solicitude de instalar un pavill\u00f3n nos xard\u00edns de M\u00e9ndez N\u00fa\u00f1ez, en outubro acondiciona o seu estudio para realizar exhibici\u00f3ns cinematogr\u00e1ficas. Nese local, ademais de exhibir filmes estranxeiros mostra pel\u00edculas filmadas por el que son os primeiros filmes realizados en Galicia. As\u00ed, o primeiro programa, anunciado para o 17 de outubro de 1897 incl\u00fae \"Entierro del General S\u00e1nchez Bregua\", \"F\u00e1brica de gas\", \"Plaza de Mina\" e \"Orz\u00e1n, oleaje\". O \u00fanico destes filmes do que se co\u00f1ece a data de rodaxe \u00e9 \"Entierro del General S\u00e1nchez Bregua\", xa que foi rodado o 20 de xu\u00f1o de 1897. Outras cintas rodadas por el ou o seu equipo foron entre 1897 e 1898 \"San Jorge, salida de misa\", \"F\u00e1brica de carb\u00f3n\", \"Matadero, salida de operarios\", \"Desembarco de los heridos de Cuba en nuestro puerto\" ou \"Temporal en Riazor\". En outubro de 1898 trasladou o espect\u00e1culo ao Circo Coru\u00f1\u00e9s.\nEntre 1898 e 1900, Sellier levou o seu aparello por outras cidades galegas: Vigo (novembro de 1898), Ferrol (xaneiro de 1900) e Santiago, na que realiza a primeira exhibici\u00f3n cinematogr\u00e1fica na cidade o 22 de xaneiro de 1900. Pouco tempo despois Sellier abandonou a s\u00faa actividade cinematogr\u00e1fica e volveu dedicarse en exclusiva \u00e1 fotograf\u00eda ata pouco antes da s\u00faa morte.\nReco\u00f1ecementos.\nO concello da Coru\u00f1a adicoulle unha praza en xullo de 2013."}
{"id": "38757", "revid": "5863", "url": "https://gl.wikipedia.org/wiki?curid=38757", "title": "Entierro del General S\u00e1nchez Bregua", "text": "O Entierro del General S\u00e1nchez Bregua est\u00e1 considerado un dos primeiros filmes cinematogr\u00e1ficos rodados en Galicia. A cinta non se conserva.\nHistoria.\nJos\u00e9 Sellier rodou en maio de 1897 os seus primeiros filmes: \"F\u00e1brica de gas\", \"Orz\u00e1n, oleaje\" e \"Plaza de Mina\", mais o primeiro filme ao que se lle pode po\u00f1er data exacta foi \"Entierro del General S\u00e1nchez Bregua\". Rodouno o 20 de xu\u00f1o de 1897 con ocasi\u00f3n da conduci\u00f3n pola cidade da Coru\u00f1a do cad\u00e1ver de Jos\u00e9 S\u00e1nchez Bregua, natural de Oleiros e que fora Capit\u00e1n Xeneral de Galicia e Ministro de Guerra no goberno de Castelar. Foi a primeira rodaxe en Espa\u00f1a dun filme Lumi\u00e8re non rodada pola empresa Lumi\u00e8re. A cinta, que duraba 1 minuto e estaba gravada a 16 imaxes por segundo, estaba rodada en plano \u00fanico e frontal.\nO filme exhibiuse publicamente o domingo 17 de outubro do mesmo ano."}
{"id": "38759", "revid": "197", "url": "https://gl.wikipedia.org/wiki?curid=38759", "title": "Lista de concellos de Ourense", "text": "Lista dos 92 concellos da provincia de Ourense:"}
{"id": "38761", "revid": "98629", "url": "https://gl.wikipedia.org/wiki?curid=38761", "title": "Qu\u00edmica anal\u00edtica", "text": "A qu\u00edmica anal\u00edtica \u00e9 a parte da qu\u00edmica que ten como finalidade o estudo da composici\u00f3n qu\u00edmica dun material ou mostra, mediante instrumentos e m\u00e9todos para separar, identificar e cuantificar a materia. Pretende o reco\u00f1ecemento e a caracterizaci\u00f3n de produtos co\u00f1ecidos ou desco\u00f1ecidos. Atende \u00f3 seguimento da produci\u00f3n (verificar que unha cadea de produci\u00f3n est\u00e1 fabricando un produto conforme as especificaci\u00f3ns) at\u00e9 a pescuda policial.\nA palabra \"an\u00e1lise\" ten o sufixo \"-lise\" que significa \"decompor\" (ver pir\u00f3lise, hidr\u00f3lise, electr\u00f3lise). En efecto, unha das primeiras preocupaci\u00f3ns da qu\u00edmica desde Antoine Lavoisier foi de illar e determinar os elementos, os produtos dos cales se compo\u00f1en t\u00f3dolos corpos. A qu\u00edmica anal\u00edtica precisou achar m\u00e9todos para dividir os corpos complexos e despois caracterizar os corpos elementais.\nAt\u00e9 o inicio do s\u00e9culo XX, a qu\u00edmica anal\u00edtica fac\u00eda reaccionar o produto desco\u00f1ecido cun produto co\u00f1ecido para obter un outro produto co\u00f1ecido e, dese xeito, determinar a s\u00faa natureza.\nHoxe, util\u00edzanse m\u00e9todos que permiten determinar e cuantificar moitos elementos dunha soa vez.\nHistoria.\nAs caracter\u00edsticas xerais da qu\u00edmica anal\u00edtica foron establecidas a mediados do s\u00e9culo XX. Os m\u00e9todos gravim\u00e9tricos adoitaban ser preferidos aos volum\u00e9tricos e o emprego do soplete era com\u00fan nos laboratorios. Autores como Heinrich Rose (1795-1864) e Karl R. Fresenius (1818-1897) publicaron influentes obras durante eses anos que estableceron as caracter\u00edsticas xerais da disciplina. O segundo foi ademais o editor da primeira revista dedicada exclusivamente \u00e1 qu\u00edmica anal\u00edtica, \"Zeitschrift f\u00fcr analytische Chemie\" (\"Revista de Qu\u00edmica anal\u00edtica\"), que comezou a aparecer en 1862. Karl R. Fresenius creou tam\u00e9n un importante laboratorio dedicado ao ensino da qu\u00edmica anal\u00edtica e \u00e1 realizaci\u00f3n de an\u00e1lises qu\u00edmicas para diversas instituci\u00f3ns estatais e industrias qu\u00edmicas.\nO desenvolvemento dos m\u00e9todos instrumentais da an\u00e1lise qu\u00edmica produciuse no \u00faltimo cuarto do s\u00e9culo XIX, grazas ao establecemento dunha serie de correlaci\u00f3ns entre as propiedades f\u00edsicas da espectroscopia e fixeron posible o descubrimento de numerosos elementos. O primeiro m\u00e9todo de an\u00e1lise instrumental foi desenvolvido por Robert Bunsen e Gustav Kirchhoff e baseouse na espectroscopia de absorci\u00f3n at\u00f3mica de chama. Utilizando esta t\u00e9cnica, descubriron en 1860 elementos como o rubidio (Rb) e o cesio (Cs) en 1860. Os novos instrumentos \u00f3pticos, como o color\u00edmetro ou o polar\u00edmetro, simplificaron e fixeron moito m\u00e1is r\u00e1pidas unha gran cantidade de an\u00e1lises de importancia industrial. As leis electroqu\u00edmicas establecidas por Michael Faraday (1791-1867) e os medicamentos bas\u00e9anse nas investigaci\u00f3ns de autores como Oliver Wolcott Gibbs (1822-1908) e a creaci\u00f3n de laboratorios de investigaci\u00f3n como o de Alexander Classen (1843-1934) que permitiron que as t\u00e9cnicas de an\u00e1lise electroqu\u00edmica ga\u00f1asen importancia nos \u00faltimos anos do s\u00e9culo XIX.\nNa d\u00e9cada de 1920, o polaco Jaroslav Heyrovsky (1890-1967) estableceu as bases da polarograf\u00eda que, m\u00e1is adiante, se converteu nunha t\u00e9cnica de an\u00e1lise moi importante de determinados i\u00f3ns e foi tam\u00e9n empregada para o estudo da natureza dos solutos e os mecanismos de reacci\u00f3n en disoluci\u00f3n. Outra das t\u00e9cnicas importantes que iniciaron a s\u00faa andaina neses primeiros anos do s\u00e9culo XX foron a cromatograf\u00eda que se desenvolveu enormemente nas d\u00e9cadas posteriores. O s\u00e9culo XX estivo tam\u00e9n caracterizado pola chegada de instrumentos como o pH-metro e o gran desenvolvemento dos m\u00e9todos espectroc\u00f3picos, particularmente a espectroscopia infravermella e a resonancia magn\u00e9tica nuclear, que tiveron unha grande aplicaci\u00f3n en moitas \u00e1reas da qu\u00edmica, especialmente na qu\u00edmica org\u00e1nica.\nO final do s\u00e9culo XX tam\u00e9n foi testemu\u00f1a dunha expansi\u00f3n da aplicaci\u00f3n da qu\u00edmica anal\u00edtica nas ciencias forenses, ambientais, histolox\u00eda, cuesti\u00f3ns m\u00e9dicas e industriais. A qu\u00edmica anal\u00edtica moderna est\u00e1 dominada pola an\u00e1lise instrumental e moitos analistas qu\u00edmicos especial\u00edzanse nun \u00fanico tipo de instrumento.\nM\u00e9todos anal\u00edticos.\nOs m\u00e9todos da qu\u00edmica anal\u00edtica poden ser clasificados da seguinte maneira:\nSegundo o tipo: an\u00e1lise cualitativa ou an\u00e1lise cuantitativa. Unha an\u00e1lise cualitativa determina a presenza ou ausencia dun composto en particular, mais non a masa ou a concentraci\u00f3n. Por definici\u00f3n, as an\u00e1lises cualitativas non miden a cantidade. A an\u00e1lise cuantitativa \u00e9 a medida das cantidades de constitu\u00edntes qu\u00edmicos particulares presentes nunha substancia.\nA mostra \u00e9 sometida a an\u00e1lise ben para co\u00f1ecer a identidade dos seus compo\u00f1entes ben para determinar a cantidade dos compo\u00f1entes presentes. Perante unha mostra desco\u00f1ecida, \u00e9 necesario determinar a s\u00faa composici\u00f3n cualitativa e a s\u00faa composici\u00f3n cuantitativa. Os procedementos experimentais a seguir dependen da informaci\u00f3n previamente adquirida. Por este motivo a an\u00e1lise cualitativa debe preceder \u00e1 cuantitativa.\nSegundo a maneira de executar a an\u00e1lise: an\u00e1lise cl\u00e1sica ou an\u00e1lise instrumental.\nAs t\u00e9cnicas de an\u00e1lise cl\u00e1sicas (ou non instrumentais) utilizan, en xeral, reacci\u00f3ns cuantitativas en fase acuosa ou medici\u00f3n de volume en fase gasosa. Os instrumentos son simples como balanzas, pHmetros... En xeral son destrutivas.\nAs t\u00e9cnicas de an\u00e1lise instrumental utilizan uns aparellos que permitem as determinaci\u00f3ns baseadas nas propiedades f\u00edsicas dos elementos a determinar. Estas an\u00e1lises son executadas ben sobre a amostra tal cal, ben sobre s\u00f3lidos preparados ou sobre soluci\u00f3ns das mostras.\nSegundo o produto procurado: an\u00e1lise mineral ou org\u00e1nica\nA an\u00e1lise mineral apl\u00edcase \u00f3s produtos non org\u00e1nicos mais tam\u00e9n \u00f3s minerais contidos nos produtos org\u00e1nicos como, por exemplo, o chumbo na gasolina.\nSegundo a cantidade de mostras utilizadas: macro ou microan\u00e1lise.\nDependendo da t\u00e9cnica utilizada, esta cantidade pode ser da orde da fracci\u00f3n de miligramos at\u00e9 dalg\u00fans gramos. As t\u00e9cnicas de microan\u00e1lise foron desenvolvidas en an\u00e1lise cualitativa (reacci\u00f3ns con gotas de soluci\u00f3n).\nSegundo a conservaci\u00f3n posterior da mostra: an\u00e1lises destrutivas ou non.\nEn xeral, a an\u00e1lise cl\u00e1sica \u00e9 destrutiva e a an\u00e1lise instrumental non o \u00e9.\nSegundo a automaticidade: an\u00e1lise manual ou autom\u00e1tica.\nA an\u00e1lise autom\u00e1tica \u00e9 aplicada na industria para seguir e orientar os par\u00e1metros dun proceso. Tam\u00e9n se aplica en laboratorios que reciben numerosas mostras do mesmo tipo: o seguimento dos par\u00e1metros da calidade das augas, por exemplo.\nOs m\u00e9todos que emprega a an\u00e1lise qu\u00edmica poden ser:\nOs m\u00e9todos qu\u00edmicos foron utilizados tradicionalmente, xa que non requiren intrumentos moi complexos (tan s\u00f3 pipetas, buretas, matraces, balanzas entre outros)\nOs m\u00e9todos fisicoqu\u00edmicos, por\u00e9n, requiren un intrumental m\u00e1is sofisticado, tal como equipos de cromatograf\u00eda, cristalograf\u00eda etc.\nO estudo dos m\u00e9todos qu\u00edmicos bas\u00e9ase no equilibrio qu\u00edmico, que pode ser dos seguintes tipos:\nErros.\nO erro pode definirse como unha diferenza num\u00e9rica entre o valor observado e o valor verdadeiro. O erro experimental pode dividirse en dous tipos, o erro sist\u00e9mico e o erro aleatorio. O erro sist\u00e9mico resulta dun defecto no equipo ou no dese\u00f1o dun experimento, mentres que o erro aleatorio resulta de variables non controladas ou incontrolables no experimento.\nO valor verdadeiro e o valor observado na an\u00e1lise qu\u00edmica poden relacionarse entre si mediante a ecuaci\u00f3n \nonde formula_2 \u00e9 o erro absoluto, formula_3 o valor verdadeiro e formula_4 o valor observado.\nO erro dunha medici\u00f3n \u00e9 unha medida inversa dunha medici\u00f3n precisa, \u00e9 dicir, canto menor sexa o erro, maior ser\u00e1 a precisi\u00f3n da medici\u00f3n. \nOs erros poden expresarse relativamente. Dado o erro relativo (formula_5):\nA porcentaxe de erro \u00e9:\nSe se queren usar estes valores nunha funci\u00f3n, tam\u00e9n se pode querer calcular o erro da funci\u00f3n. Sexa formula_8 unha funci\u00f3n con formula_9variables. Ent\u00f3n debe calcularse a propagaci\u00f3n da incerteza para co\u00f1ecer o erro en formula_8:"}
{"id": "38763", "revid": "85894", "url": "https://gl.wikipedia.org/wiki?curid=38763", "title": "Gran Premio de F\u00f3rmula 1", "text": "Un Gran Premio de F\u00f3rmula 1, (tam\u00e9n chamados Grand Prix ou, na escrita, GP) \u00e9, na actualidade, cada un dos eventos que compo\u00f1en o Campionato Mundial de F\u00f3rmula 1.\nOs Grandes Premios desenv\u00f3lvese nunha fin de semana, a\u00ednda que nalg\u00fans est\u00e9ndese at\u00e9 o xoves por motivos especialmente comerciais. Ademais da F\u00f3rmula 1 propiamente dita, nunha fin de semana de Gran Premio outras competici\u00f3ns menores te\u00f1en lugar co obxectivo de ameniza-la espera do p\u00fablico asistente.\nA estrutura dun GP na actualidade.\nXoves: Portas abertas.\nO xoves nalg\u00fans circu\u00edtos organ\u00edzanse xornadas de portas abertas no \"pit lane\", nas que os posuidores dun abono para a fin de semana completa poden pasear por el vendo \u00f3s equipos traballar en diferentes tarefas (posta a punto dos monoprazas, ensaios de parada en boxes...).\nNormalmente habil\u00edtanse d\u00faas franxas horarias, unha pola ma\u00f1\u00e1 e outra pola tarde, a\u00ednda que o resto do d\u00eda o circu\u00edto segue aberto para permitir \u00f3s afeccionados visitar a zona comercial, onde algunhas escudar\u00edas colocan stands de promoci\u00f3n, de exhibici\u00f3n dos monoprazas e de coches doutras categor\u00edas, de material de competici\u00f3n variado e de venda de merchandising (dende chaveiros ou bol\u00edgrafos at\u00e9 camisetas, camisas ou fundas de competici\u00f3n do equipo), ou incluso de actividades de recreo como competici\u00f3ns simuladas a bordo dun F\u00f3rmula 1.\nVenres: Adestramentos libres.\nO venres \u00e9 o d\u00eda no que a competici\u00f3n fai o seu primeiro acto de presenza, coas d\u00faas quendas iniciais de adestramentos libres \u00f3 longo da ma\u00f1\u00e1. \u00c9 usual disputa-la primeira quenda de 11 a 12 da ma\u00f1\u00e1, sempre no horario local, tendo lugar a segunda d\u00faas horas despois, de 14 a 15. Estas d\u00faas quendas te\u00f1en a finalidade de servir unicamente para axusta-las regraxes do monopraza.\nNo resto do d\u00eda, cel\u00e9branse pr\u00e1cticas, cualificaci\u00f3ns e carreiras de competici\u00f3ns menores que var\u00edan entre Grandes Premios, sendo as m\u00e1is habitua\u00eds as de GP2, unha das categor\u00edas ponte para a F\u00f3rmula 1. Ademais, a zona comercial segue aberta, como ser\u00e1 habitual en toda a fin de semana."}
{"id": "38764", "revid": "1235", "url": "https://gl.wikipedia.org/wiki?curid=38764", "title": "GP", "text": ""}
{"id": "38765", "revid": "2445", "url": "https://gl.wikipedia.org/wiki?curid=38765", "title": "Grand Prix", "text": "A expresi\u00f3n francesa Grand Prix pode facer referencia a:"}
{"id": "38767", "revid": "85894", "url": "https://gl.wikipedia.org/wiki?curid=38767", "title": "Bandar Seri Begawan", "text": "Bandar Seri Begawan, \u00e9 a capital de Brunei, situada no Mar da China Continental. No ano 2010 ti\u00f1a 140\u00a0000 habitantes. Antigamente co\u00f1ecida como Brunei Town cambiou o seu nome o 3 de outubro de 1970.\nEtimolox\u00eda.\nA primeira parte do nome da cidade, Bandar prov\u00e9n do persa \u0628\u0646\u062f\u0631 e significa \"porto\" ou \"refuxio\". A segunda parte do nome, Seri Begawan ten orixe nas palabras Sri e Bhagwan do s\u00e1nscrito, que significa a bendita.\nHistoria.\nA historia da capital de Brunei rem\u00f3ntase \u00f3 s\u00e9culo VI. Inicialmente era unha aldea da auga (Kampong Ayer), preto da actual localizaci\u00f3n de Kampong Kota Batu e o edificio nacional do museo. Dende ent\u00f3n, o crecemento e o desenvolvemento da capital ligou varias poboaci\u00f3ns en Sungai Brunei que proporcionou unha base cidad\u00e1 que potenciou diversas actividades econ\u00f3micas, especialmente as relacionadas co mar.\nPatrimonio.\nEntre os seus edificios destacan o Palacio Real do Sult\u00e1n, un dos m\u00e1is grandes do mundo, e a mesquita de Omar Ali Saifuddien, o Royal Cerimonial Hall, o Royal Regalia Building, e o Brunei History Center. A mesquita de Omar Al\u00ed Saifuddin, constru\u00edda en 1958, destaca pola s\u00faa enorme c\u00fapula dourada e un luxoso interior de m\u00e1rmore italiano."}
{"id": "38768", "revid": "89787", "url": "https://gl.wikipedia.org/wiki?curid=38768", "title": "Zurgena", "text": "Zurgena \u00e9 un concello da provincia de Almer\u00eda, Espa\u00f1a que se encontra situado na conca baixa do r\u00edo Almanzora. No ano 2005 contaba con 2.288 habitantes distribu\u00eddos en 72\u00a0km\u00b2 o que da unha densidade de 31.8 hab/km\u00b2. Est\u00e1 situada a unha altitude de 248 metros e a 95 quil\u00f3metros da capital da provincia, Almer\u00eda. Cr\u00fazao o r\u00edo Almanzora\nA poboaci\u00f3n div\u00eddese entre a capital do concello e os casar\u00edos La Alfoqu\u00eda, Los Carasoles, El Cucador, Los Llanos del Peral, Los Puntales, Los Menchones, Las Cabreras e Palac\u00e9s."}
{"id": "38773", "revid": "1131", "url": "https://gl.wikipedia.org/wiki?curid=38773", "title": "S\u00e3o Sebasti\u00e3o da Pedreira", "text": "S\u00e3o Sebasti\u00e3o da Pedreira foi unha fregues\u00eda portuguesa do concello de Lisboa, con 1,08\u00a0km\u00b2 de \u00e1rea e 6\u00a0342 habitantes (2011), do que se deduce unha densidade de 5.872,2 hab/km\u00b2. Foi fundada en 1608, por escisi\u00f3n da fregues\u00eda de Santa Justa. En 1959, viu o seu territorio diminu\u00edr, debido \u00e1 creaci\u00f3n da fregues\u00eda de Nossa Senhora de F\u00e1tima.\nComo consecuencia da nova reorganizaci\u00f3n administrativa, oficializada a 8 de novembro de 2012 e que entrou en vigor ap\u00f3s as elecci\u00f3ns aut\u00e1rticas de 2013, foi determinada a extinci\u00f3n da fregues\u00eda, pasando o seu territorio integramente para a nova fregues\u00eda das Avenidas Novas, correspondendo esta \u00faltima, con moi poucas diferenzas, \u00e1 configuraci\u00f3n da fregues\u00eda de S\u00e3o Sebasti\u00e3o da Pedreira anterior a 1959."}
{"id": "38775", "revid": "98629", "url": "https://gl.wikipedia.org/wiki?curid=38775", "title": "Clodoveo I", "text": "Clodoveo I ou Clovis, nado cara o 466 e finado en 511, foi o rei de todos os francos do ano 481 ao 511. O nome Clodoveo prov\u00e9n do franco (antigo alto alem\u00e1n) \"Hlodowig\", composto polas ra\u00edces \"hlod\" (\"reco\u00f1ecido, famoso, ilustre\") e \"wig\" (\"combate\"), quere dicir \"Ilustre no combate\" ou \"Ilustre na batalla\", o equivalente en galego moderno ser\u00eda Lois, nome da maior\u00eda dos reis de Francia, e en alem\u00e1n Ludwig, tam\u00e9n latinizado como Ludovico.\nFrecuentemente utilizada polos merovinxios, a ra\u00edz \"hlod\" d\u00e1 tam\u00e9n a orixe a nomes como Clotario (e Lotario), Clodomiro e Clotilde.\nA Galia a finais do s\u00e9culo V.\nA finais do s\u00e9culo V, a Galia at\u00f3pase dividida baixo a autoridade de varios pobos b\u00e1rbaros, constantemente en guerra uns contra outros, buscando estender as s\u00faas influencias e as s\u00faas posesi\u00f3ns:\nUnha multitude de poderes locais ou rexionais de orixe militar ocuparan o baleiro deixado pola deposici\u00f3n do Emperador Romano de Occidente en 476. Entre estes atop\u00e1base a\u00ednda o reino dun tal Siagrio, establecido na rexi\u00f3n de Soissons.\nEn 481, Clodoveo, fillo do rei Khilderico I e da princesa Basina de Turinxia, accedeu ao trono do reino franco salio, situado na rexi\u00f3n de Tournai na actual B\u00e9lxica. O t\u00edtulo de rei non era novo, pois este era dado aos xefes de guerra das naci\u00f3ns b\u00e1rbaras ao servizo de Roma. As\u00ed os francos, antigos servidores de Roma, non eran nada menos que xermanos, b\u00e1rbaros pag\u00e1ns, afastados do modo de vida dos galos romanizados durante m\u00e1is ou menos cinco s\u00e9culos de dominaci\u00f3n e influencia romana.\nClodoveo ti\u00f1a s\u00f3 quince anos cando se converteu no xefe da s\u00faa tribo, a s\u00faa coroaci\u00f3n deu inicio \u00e1 primeira dinast\u00eda de reis de Francia, os merovinxios, os cales tomaron o seu nome do av\u00f3 de Clodoveo, o gran Meroveo.\nO reino de Clodoveo inscr\u00edbese m\u00e1is ben na continuidade da antig\u00fcidade tard\u00eda que na Alta Idade Media segundo numerosos historiadores. No entanto contrib\u00fae a formar o car\u00e1cter orixinal deste \u00faltimo per\u00edodo, dando inicio a unha primeira dinast\u00eda de reis cristi\u00e1ns, e grazas \u00e1 aprobaci\u00f3n das elites galo-romanas, crea un poder central en Galia.\nA extensi\u00f3n do reino ao leste.\nDurante toda a s\u00faa vida, Clodoveo intenta conservar e agrandar o seu reino para os seus fillos, segundo a tradici\u00f3n xerm\u00e1nica. Para obtelo, Clodoveo non dubida en eliminar todos os obst\u00e1culos que se lle presentan no cami\u00f1o: asasina todos os xefes salios e renanos veci\u00f1os, alg\u00fans dos cales eran os seus antigos compa\u00f1eiros, ou mesmo membros da s\u00faa familia, para asegurarse de que soamente os seus fillos herdasen o seu reino.\nPor outra banda, lanza unha serie de alianzas e de conquistas militares, nun principio \u00e1 cabeza duns mil homes. M\u00e1is que as armas, como se creu, era o xeito e a experiencia que os seus homes adquiriran ao servizo do Imperio e contra os outros b\u00e1rbaros o que lle posibilitou o \u00e9xito militar a Clodoveo e ao seu ex\u00e9rcito.\nUnha idea que haber\u00eda que rexeitar \u00e9 que a trav\u00e9s del non foi un pobo xerm\u00e1nico o que se impuxo aos galo-romanos, sen\u00f3n a fusi\u00f3n dos elementos latinos e xermanos que continuaron. Na \u00e9poca de Clodoveo, mentres que Siagrio era cualificado como romano polas fontes, este levaba un nome b\u00e1rbaro e non contaba co apoio do seu pobo. Doutra banda, o rei dos b\u00e1rbaros, o ostrogodo Teodorico o Grande, perpetuou os caracteres da civilizaci\u00f3n romana tard\u00eda, a\u00ednda que sempre sendo ostrogodo, considerado como b\u00e1rbaro e herexe aos ollos da Igrexa.\nSe Clodoveo soubo impo\u00f1erse rapidamente, \u00e9 de certa forma grazas \u00e1 impresi\u00f3n que daba, pois aparec\u00eda como o mellor amo entre todos os pretendentes, e polo menos os galo-romanos contentar\u00edase de que fose cristi\u00e1n. \u00c9 as\u00ed como Clodoveo conquista a metade norte de Francia moderna, primeiro aliouse cos francos renanos en 484, logo levou a cabo ofensivas cara ao sur a partir de 486. Comezou co rev\u00e9s e derrota de Siagrio, o \u00faltimo representante do Imperio destronado. O reino de Siagrio cubr\u00eda aproximadamente a \u00e1rea entre o r\u00edo Sena e o r\u00edo Loira (Loire), nas que se atopaban as cidades de Senlis, Beauvais, Soissons e Par\u00eds.\nConversi\u00f3n e bautizo.\nO bispo de Reims, o futuro San Remi, buscaba quizais a protecci\u00f3n dunha autoridade forte para o seu pobo. Os contactos foron numerosos entre o rei e o bispo; este \u00faltimo incita ao rei a protexer aos cristi\u00e1ns que habitan no seu territorio. Grazas ao seu carisma e quizais en raz\u00f3n da autoridade que el mesmo representaba, Remi soubo facerse respectar por Clodoveo e serviulle mesmo de conselleiro. Incitouno notabelmente a pedir a man da princesa Clotilde, unha princesa cristi\u00e1 de alta li\u00f1axe, filla do rei dos burgundios. O matrimonio tivo lugar en 492, probabelmente na localidade de Soissons.\nDesde ent\u00f3n, Clotilde fixo todo para convencer ao seu esposo de que se convertese ao cristianismo. Ao principio, Clodoveo foi reticente, dubidaba da existencia dun Deus \u00fanico, ademais a morte prematura do seu primeiro fillo quen haber\u00eda de ser bautizado cristiamente, non fixo m\u00e1is que agrandar a s\u00faa desconfianza. Por outra banda, se aceptaba converterse ao cristianismo, poder\u00eda perder o apoio do seu pobo a\u00ednda pag\u00e1n; ademais deb\u00eda ter tam\u00e9n o apoio do clero galo-romano xa que este \u00faltimo ti\u00f1a unha grande influencia sobre a poboaci\u00f3n gala.\n\u00c9 finalmente durante a batalla de Tolbiac contra os alam\u00e1ns cara ao ano 496 cando o destino borra as d\u00fabidas de Clodoveo. Mentres que se atopaba loitando contra os alam\u00e1ns co fin de estender o seu territorio cara ao leste, o seu ex\u00e9rcito atop\u00e1base case vencido. Non sabendo a que outro deus pag\u00e1n rezarlle, Clodoveo ora ent\u00f3n a Cristo e prom\u00e9telle que se ga\u00f1a a batalla se hab\u00eda converter ao cristianismo. No medio da batalla, cando o mesmo Clodoveo se atopaba acurralado e a piques de ser capturado, o xefe alam\u00e1n \u00e9 morto por unha frecha, o que fixo que o seu ex\u00e9rcito fose \u00e1 deriva e fuxise en p\u00e1nico. A vitoria foi ent\u00f3n obtida por Clodoveo e o Deus dos cristi\u00e1ns.\nClodoveo recibe ent\u00f3n o bautizo cuns 3000 guerreiros das mans de San Remi, en Reims, o 25 de decembro entre o ano 496 e/ou 499. Este bautizo converteuse nun evento significativo na historia de Francia, case todos os reis franceses foron a partir de ent\u00f3n consagrados na catedral de Reims, ata 1825, data na cal o rei Carlos X de Francia accedeu ao trono.\n\u00c9 tam\u00e9n de destacar que o bautizo de Clodoveo marca o inicio do lazo entre o clero e a monarqu\u00eda francesa, lazo que haber\u00eda de perdurar ata inicios do s\u00e9culo XIX. A partir de Clodoveo, o soberano franc\u00e9s deb\u00eda gobernar en nome de Deus, e s\u00f3 os seus descendentes directos pod\u00edan pretender ao trono. O bautizo permitiu ao rei implantar perdurabelmente a s\u00faa autoridade sobre as poboaci\u00f3ns dominadas; grazas ao seu bautizo, puido contar co apoio do clero para proseguir a expansi\u00f3n do seu reino.\nExtensi\u00f3n do reino cara ao sur.\nCo apoio do emperador romano de Oriente Anastasio I, Clodoveo decide atacar aos visigodos que dominaban a maior parte da Pen\u00ednsula Ib\u00e9rica e o suroeste de Galia, Loire (Loira) ao norte e ata C\u00e9vennes ao leste.\nNa primavera de 507, os francos lanzaron a s\u00faa ofensiva cara ao sur, traspasando o r\u00edo Loira cara a Tours. Afrontaron ao ex\u00e9rcito do rei Alarico II nunha planicie de Poitiers. Clodoveo ga\u00f1a finalmente a guerra contra os visigodos logo de asasinar el mesmo ao rei do bando oposto.\nPar\u00eds, a nova capital.\nLogo de Tournai e Soissons, Clodoveo escolle finalmente Par\u00eds como capital no ano 508. \u00c9 importante engadir que a lei s\u00e1lica foi datada despois de 507, algunhas hip\u00f3teses indican que a s\u00faa promulgaci\u00f3n coincidiu coa instalaci\u00f3n do rei en Par\u00eds.\nAs raz\u00f3ns polas cales escolleu Par\u00eds parecen ser simplemente estrat\u00e9xicas, xa que a cidade fora unha cidade-guarnici\u00f3n e residencia imperial ao final do Imperio. A\u00ednda que o feito de que Par\u00eds f\u00f3ra a capital era s\u00f3 simb\u00f3lico, xa que o reino franco non ti\u00f1a administraci\u00f3n e os reis francos que sucederon a Clodoveo non lle deron importancia ao feito de ser propietarios da cidade.\nBaixo o reino de Clodoveo en todo caso, e igualmente durante todo o per\u00edodo en que os merovinxios tiveron o poder, a cidade non tivo cambios maiores, o patrimonio antigo da vila foi conservado e ata en ocasi\u00f3ns renovado. Soamente alg\u00fans edificios relixiosos doados pola familia real e a aristocracia foron constru\u00eddos, transformando un pouco a paisaxe urbana.\nSucesi\u00f3n.\nO 27 de novembro de 511, morre en Par\u00eds \u00e1 idade de 45 anos. Tras unificar practicamente toda Francia, ao morrer, deixou os seus estados repartidos entre os seus catro fillos (Teodorico, Childeberto, Clodomiro e Clotario), seguindo a norma do dereito privado.\nO seu reino puido ent\u00f3n ser dividido en catro partes: tres m\u00e1is ou menos equivalentes, e unha cuarta m\u00e1is grande que ocupaba m\u00e1is ou menos o terzo da Galia franca, para o seu fillo m\u00e1is vello Teodorico, nacido dunha uni\u00f3n pag\u00e1 antes de 493. Clodoveo foi inhumado na Bas\u00edlica dos Santos Ap\u00f3stolos"}
{"id": "38781", "revid": "56817", "url": "https://gl.wikipedia.org/wiki?curid=38781", "title": "Villaverde, Madrid", "text": "Villaverde \u00e9 un dos distritos do sur da cidade espa\u00f1ola de Madrid, cunha poboaci\u00f3n aproximada dunhas 140.000 persoas.\nBarrios.\nEste distrito est\u00e1 dividido en cinco barrios:"}
{"id": "38782", "revid": "43327", "url": "https://gl.wikipedia.org/wiki?curid=38782", "title": "Villaverde", "text": "O top\u00f3nimo Villaverde pode referirse a:"}
{"id": "38783", "revid": "23204", "url": "https://gl.wikipedia.org/wiki?curid=38783", "title": "X\u00e9nova", "text": "X\u00e9nova (Zena en l\u00edgur e xenov\u00e9s, Genova en italiano) \u00e9 unha cidade do norte da Italia no litoral da rexi\u00f3n da Liguria, capital da provincia hom\u00f3nima, presentando na s\u00faa costa o principal porto mar\u00edtimo da Italia. Est\u00e9ndese por unha \u00e1rea de 243\u00a0km\u00b2, cunha poboaci\u00f3n de 594.733 (2015) habitantes e tendo unha densidade de poboaci\u00f3n de 2.447 hab./km\u00b2. Segundo o censo italiano de 2011, a Provincia de X\u00e9nova, que en 2015 converteuse na Cidade metropolitana de X\u00e9nova, ti\u00f1a 855.834 habitantes. M\u00e1is de 1,5\u00a0mill\u00f3n de persoas viven na \u00e1rea metropolitana m\u00e1is ampla que se estende ao longo da Riviera italiana.\nNo Golfo de X\u00e9nova no mar da Liguria, X\u00e9nova foi historicamente un dos portos m\u00e1is importantes do Mediterr\u00e1neo: actualmente \u00e9 o m\u00e1is transitado de Italia e no mar Mediterr\u00e1neo e o duod\u00e9cimo m\u00e1is transitado da Uni\u00f3n Europea..\nX\u00e9nova foi a capital dunha das rep\u00fablicas mar\u00edtimas m\u00e1is poderosas durante m\u00e1is de sete s\u00e9culos, desde o s\u00e9culo XI ata 1797. Particularmente desde o s\u00e9culo XII ata o s\u00e9culo XV, a cidade xogou un papel protagonista no comercio comercial en Europa, convert\u00e9ndose nunha das potencias navais m\u00e1is grandes do continente e considerada entre as cidades m\u00e1is ricas do mundo. Tam\u00e9n foi alcumado \"la Superba\" (\"a orgullosa\") de Petrarca debido \u00e1s s\u00faas glorias sobre os mares e aos seus impresionantes monumentos.\nA cidade acolleu enormes estaleiros e sider\u00farxicas desde o s\u00e9culo XIX, e o seu s\u00f3lido sector financeiro rem\u00f3ntase \u00e1 Idade Media. O Banco de San Xurxo, fundado en 1407, \u00e9 o banco estatal de dep\u00f3sitos m\u00e1is antigo co\u00f1ecido do mundo e xogou un papel importante na prosperidade da cidade desde mediados do s\u00e9culo XV.\nO centro hist\u00f3rico, tam\u00e9n co\u00f1ecido como centro hist\u00f3rico, de X\u00e9nova \u00e9 un dos m\u00e1is grandes e m\u00e1is densamente poboados de Europa. Parte dela tam\u00e9n foi inscrita na Lista do Patrimonio Mundial (UNESCO) en 2006 como \"X\u00e9nova: Le Strade Nuove\" e o sistema dos Palazzi dei Rolli. O centro hist\u00f3rico de X\u00e9nova tam\u00e9n \u00e9 co\u00f1ecido polos seus carr\u00eds estreitos e r\u00faas que os veci\u00f1os chaman \"caruggi\".\nX\u00e9nova tam\u00e9n alberga a Universidade de X\u00e9nova, que ten unha historia que se remonta ao s\u00e9culo XV, cando era co\u00f1ecida como Ateneo Genuense. A rica historia cultural da cidade en arte, m\u00fasica e coci\u00f1a permitiulle converterse na Capital Europea da Cultura de 2004. \u00c9 o lugar de nacemento de Guglielmo Embriaco, Cristovo Col\u00f3n, Andrea Doria, Niccol\u00f2 Paganini, Giuseppe Mazzini, Renzo Piano e Grimaldo Canella, fundador da Casa de Grimaldi, entre outros.\nX\u00e9nova, que forma a esquina sur do tri\u00e1ngulo industrial Mil\u00e1n-Tur\u00edn-X\u00e9nova do Noroeste de Italia, \u00e9 un dos principais centros econ\u00f3micos do pa\u00eds. Unha serie de empresas italianas l\u00edderes te\u00f1en a s\u00faa sede na cidade, inclu\u00edndo Fincantieri, Selex ES, Ansaldo Energia, Ansaldo STS, Edoardo Raffinerie Garrone, Piaggio Aerospace, Mediterranean Shipping Company e Costa Cruises. \nNome.\nO nome moderno da cidade pode derivar da palabra latina que significa \"xeonllo\" (\"genu\"; plural, \"genua\") pero hai outras teor\u00edas. Poder\u00eda derivar do deus Janus, porque X\u00e9nova, coma el, ten d\u00faas caras: unha cara que mira ao mar e outra voltada cara \u00e1s monta\u00f1as. Ou poder\u00eda vir da palabra latina \"ianua\", tam\u00e9n relacionada co nome do deus Janus, e que significa \"porta\", ou \"paso\". Ademais, pode referirse \u00e1 s\u00faa posici\u00f3n xeogr\u00e1fica no centro do arco costeiro da Liguria. O nome latino, \"oppidum Genua\", est\u00e1 rexistrado por Plinio o Vello (\"Nat. Hist.\" 3.48) como parte da \"Regio IX Liguria\" Augustea.\nOutra teor\u00eda remonta o nome \u00e1 palabra etrusca \"Kainua\" que significa \"Cidade Nova\", baseada nunha inscrici\u00f3n nun fragmento de cer\u00e1mica que lec\u00eda \"Kainua\", o que suxire que o nome latino pode ser unha corrupci\u00f3n dun etrusco m\u00e1is antigo cun significado orixinal de \"cidade nova\".\nHistoria.\nA \u00e1rea da cidade estivo habitada dende o quinto ou cuarto milenio a.C., polo que \u00e9 unha das cidades continuamente habitadas m\u00e1is antigas do mundo. No s\u00e9culo V a.C. a primeira cidade, ou oppidum, fundouse no alto do outeiro que hoxe se chama Castello (castelo), que agora se atopa no interior do centro hist\u00f3rico medieval. Entre os antigos habitantes do rexi\u00f3n foron os Ligures, que deron o nome \u00e1 moderna Liguria.\nX\u00e9nova \u00e9 unha cidade de nacemento portuario, establec\u00e9use como a capital mercante da recentemente creada Rep\u00fablica de X\u00e9nova no s\u00e9culo XI e mantendo a s\u00faa independencia ata 1797. A rep\u00fablica foi un dos estados co\u00f1ecidos como \"Repubbliche Marinare\" xunto con Venecia, Pisa e Amalfi. O comercio, a construci\u00f3n naval e a banca axudaron a apoiar unha das armadas m\u00e1is grandes e poderosas do Mediterr\u00e1neo. Hai un vello refr\u00e1n que di: \"Genuensis ergo mercator\", ou \"Un xenov\u00e9s, polo tanto, un comerciante\" pero os xenoveses eran h\u00e1biles mari\u00f1eiros e guerreiros feroces ademais (v\u00e9xase tam\u00e9n os Ballesteiros xenoveses).\nAo longo da s\u00faa existencia a Rep\u00fablica tivo diferentes formas de goberno. O m\u00e1is notable foi o Dogate que en realidade era unha oligarqu\u00eda gobernada por un grupo de familias adi\u00f1eiradas de comerciantes, entre as que se seleccionaron os dux. Os feudos internos entre as familias poderosas, como a Grimaldi, os Fieschi, os Doria e os Spinola provocaron moita interrupci\u00f3n, pero en xeral a rep\u00fablica dirix\u00edase como un asunto de negocios.\nDurante a Baixa Idade Media X\u00e9nova foi unha das principais potencias comerciais do mar Mediterr\u00e1neo, mentres que entre os s\u00e9culos XVI e XVII foi un dos principais centros financeiros de Europa.\nOs xenoveses te\u00f1en a reivindicaci\u00f3n da creaci\u00f3n do pano \u00e1spero denim chamado agora \"Blue Jeans\" (unha ortograf\u00eda anglicizada de G\u00eanes, o nome franc\u00e9s da cidade), hoxe en d\u00eda acurtado simplemente como jeans, usado por mari\u00f1eiros para traballar e para cubrir e protexer as s\u00faas mercador\u00edas nos peiraos da intemperie. Durante a Rep\u00fablica de X\u00e9nova, os comerciantes e mari\u00f1eiros xenoveses exportaban este pano por toda Europa. Tam\u00e9n foi notable a produci\u00f3n de encaixe xenov\u00e9s.\nO banco de dep\u00f3sito estatal m\u00e1is antigo co\u00f1ecido, o Banco di San Giorgio (Banco de San Xurxo), fundouse en 1407 en X\u00e9nova.\nA trav\u00e9s da participaci\u00f3n dos xenoveses nas Cruzadas, establec\u00e9ronse colonias no Oriente Medio, Norte de \u00c1frica e en todo o Mediterr\u00e1neo. Os cruzados xenoveses trouxeron a casa unha copa de vidro verde do Levante, que os xenoveses consideraron durante moito tempo como o Santo Graal. Na s\u00faa \"Lenda dourada\", o arcebispo de X\u00e9nova, Jacobus de Voragine relata a historia do Santo Graal. O Santo C\u00e1liz g\u00e1rdase agora na Catedral de X\u00e9nova.\nDurante o seu auxe e o seu apoxeo, a Rep\u00fablica de X\u00e9nova fundou colonias en moitas partes do Mediterr\u00e1neo e o Mar Negro, alcumada \"la Dominante dei mari\" (\"A Dominante dos Mares\"), deixou valiosas obras arquitect\u00f3nicas en moitos lugares, e estendeu tam\u00e9n o seu dominio directo en numerosos territorios, inclu\u00edndo C\u00f3rsega (agora en Francia), Tabarka (agora en Tunicia), Qu\u00edos, Samos e Mitilene (agora en Grecia), Gibelet (agora en L\u00edbano), Giurgiu, Gala\u021bi e Calafat (agora en Roman\u00eda), e o sur de Crimea.\nMoitas familias aristocr\u00e1ticas xenovesas como os Balbi, Doria, Grimaldi, Pallavicini e Serra acumularon tremendas fortunas. Segundo Felipe Fern\u00e1ndez-Armesto e outros, as pr\u00e1cticas que X\u00e9nova desenvolveu no Mediterr\u00e1neo como a escravitude foron cruciais na exploraci\u00f3n e explotaci\u00f3n do Novo Mundo.\nDespois, os banqueiros xenoveses financiaron moitos dos esforzos estranxeiros da Coroa espa\u00f1ola. Fernand Braudel mesmo chamou o per\u00edodo de 1557 a 1627 a \"idade dos xenoveses\", \"dun dominio tan discreto e sofisticado que os historiadores durante moito tempo non se decataron del\".\nNo momento do c\u00e9nit de X\u00e9nova, a cidade atraeu a moitos artistas, entre eles Rubens, Caravaggio e Van Dyck. O famoso arquitecto Galeazzo Alessi (1512\u20131572) dese\u00f1ou moitos dos espl\u00e9ndidos palazzi da cidade, e Bartolomeo Bianco (1590\u20131657) dese\u00f1ou as pezas centrais da Universidade de X\u00e9nova. Varios artistas barroco e rococ\u00f3 xenoves establec\u00e9ronse noutro lugar e un n\u00famero de artistas locais fix\u00e9ronse destacados. A finais do s\u00e9culo XVI, Luca Cambiaso, co\u00f1ecido como o fundador da Escola de pintura xenovesa, logrou ser oartista mellor pagado ata ent\u00f3n (2.000 ducados) polo traballo para Filipe II de Espa\u00f1a no palacio do Escorial en Madrid..\nPor\u00e9n, co cambio da econom\u00eda mundial e das rutas comerciais cara ao Novo Mundo e lonxe do Mediterr\u00e1neo, sumado \u00e1 perda de varias das s\u00faas colonias, o poder pol\u00edtico e econ\u00f3mico de X\u00e9nova comezou un declive constante.\nFoi en 1796 cando finalmente rematou a Rep\u00fablica de X\u00e9nova, substitu\u00edda pola Rep\u00fablica de Ligur, gobernada por Napole\u00f3n.. Desde 1815 despois do \"Congresso di Vienna\" X\u00e9nova foi anexionada ao Regno di Sardegna (Reino de Sarde\u00f1a).\nNo s\u00e9culo XIX e principios do XX, X\u00e9nova consolidou o seu papel de gran porto mar\u00edtimo e importante centro sider\u00farxico e de construci\u00f3n naval. En X\u00e9nova en 1853, fundou Gio. Ansaldo &amp; C. cuxos estaleiros construir\u00edan alg\u00fans dos barcos m\u00e1is fermosos do mundo, como ARA Garibaldi, SS Roma, , SS Rex, SS Andrea Doria, SS Cristoforo Colombo, MS Gripsholm, SS Leonardo da Vinci, SS Michelangelo e SS SeaBreeze. En 1854 fundouse en X\u00e9nova a compa\u00f1\u00eda de transbordadores Costa Crociere e logo a compa\u00f1\u00eda de seguros mar\u00edtimos Lloyd Italiano. En 1861 creouse o Registro Italiano Navale rexistro mar\u00edtimo italiano, e en 1879 o Yacht Club Italiano. O propietario en 1881 estivo entre os fundadores da compa\u00f1\u00eda de transbordadores Navigazione Generale Italiana que logo se converteu na Li\u00f1a Italiana.\nO 14 de agosto de 2018, a ponte do viaduto de Ponte Morandi para veh\u00edculos a motor colapsou durante unha chuvia torrencial, que provocou 43 mortos.\nXeograf\u00eda.\nA cidade de X\u00e9nova ocupa unha \u00e1rea de 240.29 km\u00b2 entre o Mar de Ligur e os Montes Apeninos. A cidade est\u00e9ndese ao longo da costa uns 30 km. desde o barrio de Voltri ata Nervi, e por 10 km. dende a costa ao norte, ao longo dos vales Polcevera e Bisagno. O territorio de X\u00e9nova div\u00eddese popularmente en 5 zonas principais: o centro, o oeste, o leste, a Polcevera e o val de Bisagno. A\u00ednda que gran parte do centro da cidade est\u00e1 situado a pouca elevaci\u00f3n, o territorio que o rodea \u00e9 monta\u00f1oso e os terreos sen urbanizar adoitan estar en terreo escarpado.\nX\u00e9nova est\u00e1 adxacente a dous lugares de vacaci\u00f3ns populares da Liguria: Camogli e Portofino. Na \u00e1rea metropolitana de X\u00e9nova at\u00f3pase o Parque Natural Rexional de Aveto.\nClima.\nX\u00e9nova ten un clima subtropical h\u00famido (\"Cfa\") na clasificaci\u00f3n clim\u00e1tica de K\u00f6ppen, xa que s\u00f3 un mes de ver\u00e1n ten menos de de precipitaci\u00f3ns, impedindo que sexa clasificado como unicamente mediterr\u00e1neo, cunha nota especial para a baixa de X\u00e9nova.\nA temperatura media anual rolda os 19\u00a0\u00b0C durante o d\u00eda e 13\u00a0\u00b0C pola noite. Nos meses m\u00e1is fr\u00edos: decembro, xaneiro e febreiro, a temperatura media durante o d\u00eda \u00e9 de 12\u00a0\u00b0C e 6 C. \u00c1 noite, nos meses m\u00e1is c\u00e1lidos, xullo e agosto, a temperatura media \u00e9 de 27,5\u00a0\u00b0C durante o d\u00eda e de 21\u00a0\u00b0C durante a noite. O intervalo de temperatura diaria \u00e9 limitado, cun intervalo medio de aproximadamente 6\u00a0\u00b0C entre temperaturas altas e baixas. X\u00e9nova tam\u00e9n ve unha moderaci\u00f3n significativa do mar, en marcado contraste coas \u00e1reas detr\u00e1s das monta\u00f1as da Liguria como Parma, onde os ver\u00e1ns son m\u00e1is quentes e os invernos bastante fr\u00edos.\nAnualmente, as 2,9 noites medias rexistraron temperaturas de \u22640\u00a0\u00b0C (principalmente en xaneiro). A temperatura m\u00e1is fr\u00eda xamais rexistrada foi de -8\u00a0\u00b0C en febreiro de 2012; a temperatura m\u00e1is alta rexistrada durante o d\u00eda foi de 38,5\u00a0\u00b0C en agosto de 2015. N\u00famero medio anual de d\u00edas con temperaturas de \u226530\u00a0\u00b0C \u00e9 duns 8, unha media de catro d\u00edas en xullo e agosto.\nA temperatura media anual do mar \u00e9 de 17,5\u00a0\u00b0C, de 13\u00a0\u00b0C} no per\u00edodo de xaneiro a marzo a 25\u00a0\u00b0C en agosto. No per\u00edodo de xu\u00f1o a outubro, a temperatura media do mar supera os 19\u00a0\u00b0C.\nX\u00e9nova tam\u00e9n \u00e9 unha cidade ventosa, especialmente durante o inverno cando os ventos do norte adoitan traer aire fresco do Val do Po (normalmente acompa\u00f1ado de temperaturas m\u00e1is baixas, alta presi\u00f3n e ceos despexados). Outro vento t\u00edpico sopra do sueste, principalmente como consecuencia das perturbaci\u00f3ns atl\u00e1nticas e das tormentas, traendo aire h\u00famido e m\u00e1is c\u00e1lido do mar. As nevadas son espor\u00e1dicas, pero ocorren case todos os anos, a\u00ednda que as grandes cantidades no centro da cidade son raras. X\u00e9nova adoita recibir fortes choivas a principios do outono debido a unha forte convecci\u00f3n. A\u00ednda as\u00ed, o n\u00famero total de d\u00edas de precipitaci\u00f3n \u00e9 bastante modesto para o rendemento anual.\nA humidade relativa media anual \u00e9 do 68%, oscilando entre o 63% en febreiro e o 73% en maio.\nAs horas de insolaci\u00f3n total superan as 2.200 ao ano, desde unha media de 4 horas de sol ao d\u00eda no inverno ata unha media de 9 horas no ver\u00e1n. Este valor \u00e9 unha media entre a metade norte de Europa e o norte de \u00c1frica.\nGoberno.\nGoberno municipal.\nO Consello Municipal de X\u00e9nova est\u00e1 actualmente liderado por unha maior\u00eda de dereita, elixida en xu\u00f1o de 2017. O alcalde \u00e9 Marco Bucci, expresi\u00f3n dunha alianza de dereita composta por Forza Italia, Lega Nord, Fratelli d'Italia e outras listas menores. X\u00e9nova foi tradicionalmente considerada unha cidade de esquerdas e Bucci \u00e9 o primeiro alcalde da dereita desde 1975.\nSubdivisi\u00f3n administrativa.\nA cidade de X\u00e9nova est\u00e1 subdividida en nove municipios (distritos administrativos), segundo o aprobado polo Consello Municipal en 2007.\nDemograf\u00eda.\nA principios de 2011 resid\u00edan en X\u00e9nova 608.493 persoas, das cales o 47% eran homes e o 53% eran mulleres. A cidade caracter\u00edzase por un r\u00e1pido envellecemento e unha longa historia de declive demogr\u00e1fico, que amosou unha desaceleraci\u00f3n parcial na \u00faltima d\u00e9cada. X\u00e9nova ten a taxa de natalidade m\u00e1is baixa e \u00e9 a m\u00e1is envellecida de calquera gran cidade italiana. Os menores (nenos de 18 ou menos) suman s\u00f3 o 14,12% da poboaci\u00f3n fronte aos pensionistas que son o 26,67%. Isto comp\u00e1rase coa media italiana de 18,06% (menores) e 19,94% (pensionistas). A idade media dos habitantes de X\u00e9nova \u00e9 de 47 anos, fronte \u00e1 media italiana de 42. A taxa de natalidade actual da cidade \u00e9 s\u00f3 de 7,49 nacementos por cada 1.000 habitantes, fronte \u00e1 media nacional de 9,45.\nCultura.\nPrincipais vistas.\nDestacan para a cidade os Palazzi dei Rolli, inclu\u00eddos no Patrimonio da Humanidade da UNESCO \"\". As mundialmente famosas Strade Nuove son via Garibaldi (Estrada Nova), via Cairoli (Estrada Novisima) e via Balbi (Estrada Balbi). Entre os pazos m\u00e1is importantes est\u00e1n o Palazzo Rosso, Palazzo Bianco, Palazzo Podest\u00e0 o di Nicolosio Lomellino, Palazzo Reale, Palazzo Angelo Giovanni Spinola, Palazzo Pietro Spinola di San Luca e Palazzo Spinola di Pellicceria.\nO centro hist\u00f3rico de X\u00e9nova art\u00e9llase nun labirinto de prazas e estreitos caruggi (ruelas t\u00edpicas xenovesas). Xunta unha dimensi\u00f3n medieval coas intervenci\u00f3ns do s\u00e9culo XVI e do Barroco (a antiga V\u00eda Aurea, hoxe V\u00eda Garibaldi).\nPreto da Via Garibaldi, a trav\u00e9s do ascensor p\u00fablico Castelletto Levante, p\u00f3dese chegar a un dos lugares m\u00e1is pintorescos da cidade, o Miradoiro Castelletto. O centro de X\u00e9nova est\u00e1 comunicado coa s\u00faa parte alta por cami\u00f1os antigos atrapados entre palacios altos, chamados \"creuze\". Cami\u00f1ando por estes pequenos cami\u00f1os p\u00f3dese chegar a lugares magn\u00edficos como o Santuario di Nostra Signora di Loreto. Moi fermosa \u00e9 a circunvalaci\u00f3n superior chamada Circonvallazione a Monte, que incl\u00fae Corso Firenze, Corso Paganini, Corso Magenta, Via Solferino e Corso Armellini.\nA catedral de San Lorenzo ten un espl\u00e9ndido portal e a c\u00fapula dese\u00f1ada por Galeazzo Alessi. No seu interior at\u00f3pase o tesouro da Catedral onde entre outros obxectos tam\u00e9n se atopa o que se di que \u00e9 o Santo Graal.\nOs s\u00edmbolos da cidade son a Lanterna (o faro) (117 m. de altura), faro antigo e en p\u00e9 visible ao lonxe dende o mar (m\u00e1is de 30 km.), e a monumental fonte da Piazza De Ferrari, recentemente restaurada, n\u00facleo principal da vida da cidade. Preto da Piazza De Ferrari e do Teatro Carlo Felice at\u00f3pase a Galer\u00eda Mazzini, unha estrutura t\u00edpica do s\u00e9culo XIX con moitas tendas elegantes e cafeter\u00edas.\nOutro destino tur\u00edstico \u00e9 o antigo barrio costeiro de Boccadasse (que significa \"boca do burro\"), coas s\u00faas embarcaci\u00f3ns multicores, establecido como selo de Corso Italia, o paseo mar\u00edtimo que percorre o Lido d'Albaro, co\u00f1ecido polos seus xeados. Despois de Boccadasse p\u00f3dese continuar polo mar ata Sturla.\nXusto f\u00f3ra do centro da cidade, pero a\u00ednda formando parte dos 33 km. da costa inclu\u00edda no territorio do municipio, at\u00f3panse Nervi, porta natural ao leste da Liguria. Riviera, e Pegli, o punto de acceso \u00e1 Riviera occidental. Nervi ofrece moitos atractivos: o paseo mar\u00edtimo con vistas ao mar chamado Passeggiata Anita Garibaldi, parques cubertos de exuberante vexetaci\u00f3n tropical, numerosas vilas e pazos abertos ao p\u00fablico que hoxe albergan museos (como GAM-Galleria d'Arte Moderna, Raccolte Frugone Museum, Museo Giannettino Luxoro e Wolfsoniana). (v\u00e9xase tam\u00e9n Parchi di Nervi) A Riviera Oriental de X\u00e9nova chamada Riviera di Levante forma parte da Riviera italiana. A Riviera Oriental est\u00e1 chea de cidades interesantes para visitar, e despois de X\u00e9nova ao leste est\u00e1n: Bogliasco, Pieve Ligure, Sori, Recco, Camogli, Portofino, Santa Margherita Ligure, Rapallo, Zoagli, Chiavari, Lavagna e Sestri Levante. No oeste, Pegli \u00e9 o lugar da famosa Villa Durazzo-Pallavicini e Arenzano \u00e9 unha cidade costeira ao p\u00e9 do Parco naturale regionale del Beigua.\nA nova X\u00e9nova baseou o seu renacemento na restauraci\u00f3n das zonas verdes das partes inmediatas do interior, entre elas o Parco naturale regionale del Beigua, e na construci\u00f3n de instalaci\u00f3ns como o Acuario de X\u00e9nova no Porto Vello, o m\u00e1is grande de Italia e un dos principais de Europa, e a s\u00faa Mari\u00f1a (o pequeno porto tur\u00edstico que alberga centos de embarcaci\u00f3ns de recreo). Todos eles at\u00f3panse dentro da restaurada Expo Area, arranxada con motivo das celebraci\u00f3ns Festas Colombinas de 1992.\nPreto da cidade at\u00f3panse Camogli e a abad\u00eda de San Fruttuoso accesibles por un transbordador diario desde o Porto Vello (Porto Antico) de X\u00e9nova. No fondo do mar fronte \u00e1 abad\u00eda de San Fruttuoso est\u00e1 o Cristo do Abismo. Dende o Porto Vello p\u00f3dese chegar en barco a outros famosos lugares costeiros dos arredores de X\u00e9nova como Portofino ou un pouco m\u00e1is afastados, Lerici e as Cinque Terre.\nO orgullo recuperado devolveu \u00e1 cidade a conciencia de ser capaz de mirar ao futuro sen esquecer o seu pasado. A reanudaci\u00f3n de varias actividades artesanais florecentes, lonxe dos \"caruggi\" do centro hist\u00f3rico, \u00e9 unha proba directa diso. A restauraci\u00f3n de moitas das igrexas e pazos de X\u00e9nova nos anos 80 e 90 contribu\u00edu ao renacemento da cidade. Un exemplo notable do Renacemento, a Bas\u00edlica de Santa Maria Assunta, situada no cumio do outeiro de Carignano e visible desde case todas as partes da cidade. A restauraci\u00f3n total do Palacio Ducal e do Porto Vello, e a reconstruci\u00f3n do Teatro Carlo Felice, destru\u00eddo polos bombardeos na segunda guerra mundial, foron dous puntos fortes m\u00e1is para a realizaci\u00f3n dunha nova X\u00e9nova.\nX\u00e9nova non puido renunciar, sobre todo a partir dos anos sesenta, a unha gran renovaci\u00f3n, que como ocorreu noutras metr\u00f3poles, pasou necesariamente pola realizaci\u00f3n de grandes conxuntos de vivendas p\u00fablicas, cuxa calidade, utilidade e funcionalidade foi e a\u00ednda \u00e9 controvertida para os veci\u00f1os que viven al\u00ed. A este respecto, os casos m\u00e1is co\u00f1ecidos son os do chamado \"Biscione\", unha urbanizaci\u00f3n en forma de longa serpe, situada nos outeiros do populoso distrito de Marassi, e o do grupo de casas co\u00f1ecidas como \"Le Lavatrici\" (as lavadoras), no barrio de Pr\u00e0.\nM\u00e1is al\u00f3 dunha remodelaci\u00f3n completa da zona, a antiga zona portuaria pr\u00f3xima \u00e1 apertura de Mandraccio, en Porta Siberia, foi enriquecida polo arquitecto xenov\u00e9s Renzo Piano cunha gran esfera de metal e vidro, instalada nas augas do porto, non moi lonxe do Acuario de X\u00e9nova, e presentado en 2001 con motivo do Cume do G8 celebrado en X\u00e9nova. A esfera (chamada polos cidad\u00e1ns \"A burbulla do piano\" ou \"A bola\"), despois de acoller unha exposici\u00f3n de marismas no Xard\u00edn Bot\u00e1nico de X\u00e9nova, alberga na actualidade a reconstruci\u00f3n dun ambiente tropical, con varias plantas, animali\u00f1os e bolboretas.\nPiano tam\u00e9n dese\u00f1ou as estaci\u00f3ns de metro e, na zona dos outeiros, a construci\u00f3n, en colaboraci\u00f3n coa UNESCO, de Punta Nave, base do Taller de Construci\u00f3n Renzo Piano.\nNas proximidades do Porto Vello at\u00f3pase o chamado \"Matitone\", un ra\u00f1aceos en forma de lapis, que se atopa xunto co conxunto das torres do WTC, n\u00facleo da urbanizaci\u00f3n de San Benigno, hoxe base de parte da administraci\u00f3n do Concello e de varias empresas.\nPorto Vello.\nO porto vello (\"porto antico\" en italiano) \u00e9 a parte antiga do porto de X\u00e9nova. O porto daba acceso a comunidades externas creando unha boa situaci\u00f3n xeogr\u00e1fica para a cidade. A cidade est\u00e1 espallada xeograficamente ao longo dunha secci\u00f3n da costa da Liguria, o que fai posible o comercio por barco. Antes do desenvolvemento das viaxes en coche, tren e avi\u00f3n, o principal acceso exterior da cidade era o mar, xa que as monta\u00f1as circundantes dificultaban o comercio cara ao norte por terra m\u00e1is que o comercio costeiro. As rutas comerciais sempre conectaron X\u00e9nova a escala internacional, cun alcance cada vez m\u00e1is afastado, dende o comercio ao longo da costa de Europa antes do per\u00edodo medieval ata a conexi\u00f3n actual con outros continentes. No seu apoxeo a Armada xenovesa foi unha potencia destacada no Mediterr\u00e1neo.\nComo o porto de X\u00e9nova era tan importante para os comerciantes polo seu propio \u00e9xito econ\u00f3mico, outros portos e peiraos pr\u00f3ximos eran vistos como unha competencia de desembarco dos comerciantes estranxeiros. No s\u00e9culo XVI, os xenoveses traballaron para destru\u00edr a competencia mar\u00edtima local, o porto de Savona. Tomando o asunto coas s\u00faas propias mans, os comerciantes de X\u00e9nova e os poderosos pol\u00edticos de X\u00e9nova atacaron o porto de Savona con pedras. Esta acci\u00f3n levouse a cabo para preservar a estabilidade econ\u00f3mica e a riqueza da cidade durante o aumento de protagonismo de Savona. Os xenoveses chegar\u00edan \u00e1 guerra con outras cidades comerciais costeiras como Venecia, para protexer a industria comercial.\nRenzo Piano reurbaniza a zona para o acceso p\u00fablico, restaurando os edificios hist\u00f3ricos (como os almac\u00e9ns de Algod\u00f3n) e creando novos marcos como o Acuario, o Bigo e recentemente a \"Bolla\" (a Esfera). Os principais atractivos tur\u00edsticos desta zona son o famoso Acuario e o Museo do Mar (MuMA). En 2007 estes atraeron case 1,7 mill\u00f3ns de visitantes.\nDeporte.\nEn X\u00e9nova hai dous grandes equipos de f\u00fatbol: Genoa C.F.C. e U.C. Sampdoria; o primeiro \u00e9 o club de f\u00fatbol m\u00e1is antigo que opera en Italia (ver Historia do X\u00e9nova C.F.C.). A secci\u00f3n de f\u00fatbol do club foi fundada en 1893 por James Richardson Spensley, un m\u00e9dico ingl\u00e9s. X\u00e9nova 1893 ga\u00f1ou 9 campionatos (entre 1898 e 1924) e 1 Coppa Italia (1936\u201337). U.C. Sampdoria fundouse en 1946 a partir da fusi\u00f3n de dous clubs existentes, Andrea Doria (fundado en 1895) e Sampierdarenese (fundado en 1911). A Sampdoria ga\u00f1ou un campionato italiano (1990\u201391 Serie A), 4 Coppa Italia, 1 Recopa da UEFA (1989\u201390) e 1 Supercoppa Italiana. Tanto o X\u00e9nova C.F.C. e U.C. A Sampdoria xoga os seus partidos en casa no Estadio Luigi Ferraris, que ten unha capacidade de 36.536 espectadores. Profundamente disputado \u00e9 o derbi, chamado Derby della Lanterna.\nO torneo internacional de tenis AON Open Challenger ten lugar en X\u00e9nova.\nEn Rugby a cidade est\u00e1 representada polo CUS Genova Rugby, que \u00e9 o equipo de rugby do Centro Deportivo da Universidade de X\u00e9nova.\nO CUS Genova tivo o seu apoxeo en 1971-1973 cando o equipo foi subcampi\u00f3n da Serie A italiana durante tres tempadas consecutivas e disputou sen \u00e9xito o t\u00edtulo de Petrarca Rugby.\nEntre os xogadores do CUS Xenova que representaron a Italia a nivel internacional os m\u00e1is relevantes foron Marco Bollesan e Agostino Puppo.\nEn 1947 fundouse o CUS Genova Hockey e en 1968 o club de baloncesto Athletic Genova. A cidade acolleu a Copa do Mundo da FIFA en 1934 e 1990, en 1988 o Campionato de Europa de Karate e en 1992 o Campionato de Europa de Atletismo en pista cuberta. En 2003 inaugurouse o pavill\u00f3n deportivo cuberto, o Palacio Vaillant.\nA cidade d\u00e1 o seu nome a un tipo particular de veleiro chamado X\u00e9nova vela, en 2007 a cidade acolle as Tall Ships' Races.\nCidades irmandadas.\nX\u00e9nova est\u00e1 irmandada con:"}
{"id": "38786", "revid": "43749", "url": "https://gl.wikipedia.org/wiki?curid=38786", "title": "Genova", "text": ""}
{"id": "38787", "revid": "85894", "url": "https://gl.wikipedia.org/wiki?curid=38787", "title": "Laxoso de Arriba, Ponte Caldelas, Ponte Caldelas", "text": "Laxoso de Arriba \u00e9 un lugar da parroquia de Ponte Caldelas no concello pontevedr\u00e9s de Ponte Caldelas, na comarca de Pontevedra. Segundo o IGE, en 2022 ti\u00f1a 62 habitantes (31 homes e 31 mulleres).\nEtimolox\u00eda.\nO nome desta pequena identidade local prov\u00e9n da grande abundancia de laxes (pedras) que existen no seu terreo. Un dos seus maiores atractivos son as vistas que ofrece cara ao alto do P\u00e9 da M\u00faa.\nXeograf\u00eda.\nLimita ao norte con Aguasantas pertencente ao concello Cerdedo-Cotobade e cara ao leste co concello da Lama. P\u00f3dese chegar pola estrada PO-534 (Ponte Caldelas-Aguasantas) e sit\u00faase a 3\u00a0km de Ponte Caldelas, capital do concello."}
{"id": "38788", "revid": "85894", "url": "https://gl.wikipedia.org/wiki?curid=38788", "title": "Laxoso de Abaixo, Ponte Caldelas, Ponte Caldelas", "text": "Laxoso de Abaixo \u00e9 un lugar da parroquia de Ponte Caldelas no concello pontevedr\u00e9s de Ponte Caldelas, na comarca de Pontevedra. Segundo o IGE, en 2022 ti\u00f1a 102 habitantes (56 homes e 46 mulleres).\nEtimolox\u00eda.\nO nome desta pequena identidade local prov\u00e9n da grande abundancia de laxes (pedras) que existen no seu terreo. Un dos seus maiores atractivos son as vistas que ofrece cara ao alto do P\u00e9 da M\u00faa.\nXeograf\u00eda.\nLimita ao norte con Aguasantas pertencente ao concello Cerdedo-Cotobade e cara ao leste co concello da Lama. P\u00f3dese chegar pola estrada PO-534 (Ponte Caldelas-Aguasantas) e sit\u00faase a 3\u00a0km de Ponte Caldelas, capital do concello.\nPor aqu\u00ed discorre a ruta de sendeirismo das Almi\u00f1as e do Foxo do Lobo (Os pasos da Fraga)."}
{"id": "38789", "revid": "85894", "url": "https://gl.wikipedia.org/wiki?curid=38789", "title": "Galer\u00eda de imaxes de r\u00edos de Galicia", "text": "R\u00edos de Galicia"}
{"id": "38790", "revid": "132", "url": "https://gl.wikipedia.org/wiki?curid=38790", "title": "Laxoso de Abaixo", "text": ""}
{"id": "38791", "revid": "132", "url": "https://gl.wikipedia.org/wiki?curid=38791", "title": "Laxoso de Arriba", "text": ""}
{"id": "38796", "revid": "35560", "url": "https://gl.wikipedia.org/wiki?curid=38796", "title": "Filippo Brunelleschi", "text": "Filippo Brunelleschi, nado no 1377 e finado o 15 de abril de 1446, foi un grande arquitecto florentino do Renacemento italiano.\nTraxectoria.\nParticipou no concurso que se realizou en 1401 para elixir a segunda porta de bronce do baptisterio de Florencia, realizando unha composici\u00f3n no relevo que demostraba unha preocupaci\u00f3n polo fondo humano da obra representada. Negouse a colaborar con Lorenzo Ghiberti, os dous foran ga\u00f1adores \"ex-aequo\", na realizaci\u00f3n conxunta da porta e marchou cara Roma e co seu amigo Donatello entrou en contacto cos monumentos antigos que virou cara a arquitectura.\nDe volta a Florencia realizou a s\u00faa primeira grande obra, a c\u00fapula da catedral de Florencia o que lle supuxo a resoluci\u00f3n de complexos problemas t\u00e9cnicos e se converteu nun s\u00edmbolo da primac\u00eda da cidade e o seu entronque hist\u00f3rico coa antiga Roma. No Hospicio florentino, obra de 1419, Brunelleschi domina xa as proporci\u00f3ns o que caracterizara a s\u00faa obra fronte a infinitude g\u00f3tica. Na capella Pazzi acada un punto culminante no ritmo medido e contrastado dos elementos arquitect\u00f3nicos resaltados en pedra gris sobre o muro branco. Brunelleschi foi o que estableceu os novos can\u00f3ns cl\u00e1sicos de ritmos serenos, xeometr\u00eda clara e simetr\u00eda, nese novo canon vai ter unha importancia fundamental o seu descubrimento dos principios da perspectiva, isto \u00e9 o modo de representar o espazo de tres dimensi\u00f3ns sobre unha superficie plana dende un s\u00f3 punto de vista.\nNa s\u00faa arquitectura Brunelleschi vai aplicar a perspectiva como m\u00e9todo para analizar o espazo e estes principios seguiron a se utilizaren na arte occidental ata a chegada do cubismo."}
{"id": "38797", "revid": "22570", "url": "https://gl.wikipedia.org/wiki?curid=38797", "title": "Patroclo", "text": "Patroclo (en grego \u03a0\u03ac\u03c4\u03c1\u03bf\u03ba\u03bb\u03bf\u03c2 &gt;P\u00e1troklos&lt;, 'fama (\"kl\u00e9os\") do pai' (\"p\u00e1ter\")) era o m\u00e1is \"ph\u00edlos\" (amigo, amante) de Aquiles, fillo de Menecio. Figura da Il\u00edada relevante en primeiro lugar por ser compa\u00f1eiro de armas (\"hetairos\") de Aquiles, recollido, como el mesmo di, por Peleo tras o asasinato infantil que o obrigou a abandonar, coma no caso de tantos heroes gregos, o seu lugar de orixe e buscar hospitalidade na casa dalg\u00fan home rico, coma aqu\u00ed \u00e9 o caso de Peleo, pai de Aquiles. As\u00ed foi coma medrou a intimidade entre ambos.\nTraxectoria.\nMalia que \u00f3 comezo do poema Patroclo permanece como esa figura secundaria, silente, que sempre est\u00e1 \u00f3 car\u00f3n de Aquiles, as li\u00f1as da acci\u00f3n dispostas polo poema desde o inicio comportar\u00e1n que, forzado el mesmo pola penuria aquea, Aquiles env\u00ede a Patroclo (canto 11) \u00e1 tenda de N\u00e9stor coa excusa de saber quen \u00e9 o ferido que levan f\u00f3ra do campo de batalla. Aqu\u00ed \u00e9 cando comeza a ru\u00edna de Patroclo, o principio do seu final. Despois dun rodeo caracteristicamente \u00e9pico, Patroclo chega no canto 16 de novo xunto a Aquiles, chorando, anguriado pola situaci\u00f3n que acaba de ver cos seus propios ollos e portando as palabras de N\u00e9stor a\u00ednda nos o\u00eddos: \"\u00e9 necesario ceder e reinserirse na batalla\". \u00c9 as\u00ed como Aquiles cede a medias, e este \"a medias\" \u00e9, \u00e1 s\u00faa vez, a s\u00faa propia ru\u00edna: Patroclo marchar\u00e1 para morrer \u00e1 fronte dos mirmid\u00f3ns. No asunto da morte de Patroclo confl\u00faen os dous arcos de acci\u00f3n que definen a estrutura do poema: por unha banda, na s\u00faa morte a \"m\u00eanis\" inicial acada a s\u00faa fin, pois con Patroclo morre Aquiles mesmo; por outro lado, \u00e9 aqu\u00ed onde comeza o segundo arco, o da reinserci\u00f3n de Aquiles e, as\u00ed, a decisi\u00f3n dos asuntos fundamentais e dados por suposto do poema. A morte \u00e9 a escenificaci\u00f3n de para onde conduce o cami\u00f1o do esquecemento dos propios l\u00edmites: Patroclo non coidou a advertencia de Aquiles e, indo demasiado lonxe, foi golpeado por Apolo. O golpe de Apolo \u00e9 a exposici\u00f3n do home \u00f3 seu destino: Patroclo volve ser un home, \u00e9 dicir, vulnerable e exposto \u00e1 morte. Espido, \u00e9 branco f\u00e1cil para Heitor, que, iniciando as\u00ed tam\u00e9n a s\u00faa propia cat\u00e1strofe, arrebata a Patroclo as armas de Aquiles.\nA morte de Patroclo \u00e9 a cat\u00e1strofe principal de todo o poema, o n\u00facleo da viraxe, a \"metabol\u00e9\" da acci\u00f3n. A dor que Aquiles experimenta fai que todo o aspirado, pretendido e v\u00e1lido ata o momento perda o seu sentido: Aquiles retorna \u00e1 loita, e faino para non outra cousa que asumir a s\u00faa propia morte. \nInteresante a este respecto \u00e9 o di\u00e1logo que en so\u00f1os mante\u00f1en Aquiles e Patroclo no canto 23:\nE tam\u00e9n, en tanto que expresi\u00f3n da tortura psicol\u00f3xica na que Aquiles vive dende a morte de Patroclo, as palabras no canto 18:"}
{"id": "38799", "revid": "98629", "url": "https://gl.wikipedia.org/wiki?curid=38799", "title": "Donatello", "text": "Donato di Niccol\u00f2 di Betto Bardi, nado en Florencia en 1386 e finado na mesma cidade o 13 de decembro de 1466, foi un famoso artista e escultor renacentista, co\u00f1ecido co nome de Donatello, un dos pais do per\u00edodo xunta Leon Battista Alberti, Brunelleschi\u00a0e\u00a0Masaccio.\u00a0Donatello\u00a0converteuse nunha forza innovadora no campo da escultura monumental e no tratamento dos relevos, onde logrou representar unha gran profundidade dentro dun m\u00ednimo plano, o que recibe o nome de\u00a0\"stiacciato\", \u00e9 dicir, relevo aplanado ou esmagado.\nO\u00a0\"David\"\u00a0\"de m\u00e1rmore\" para a catedral de\u00a0Santa Mar\u00eda del Fiore\u00a0en Florencia foi a s\u00faa primeira obra documentada entre 1444 e 1446. Nos anos sucesivos realizou numerosas obras en m\u00e1rmore, terracota, bronce e madeira para diversos mecenas e cidades. Volveu a Florencia en 1459 coa encarga de modelar unhas placas en bronce para a bas\u00edlica de\u00a0San Lourenzo\u00a0e durante a s\u00faa elaboraci\u00f3n faleceu en decembro de 1466.\nEntre as s\u00faas obras m\u00e1is importantes at\u00f3panse o\u00a0\"David\"\u00a0de bronce no Museo Nacional do\u00a0Bargello, o \"P\u00falpito exterior da catedral de\u00a0Prato\", a estatua ecuestre de\u00a0\"Condottiero Gattamelata\"\u00a0en\u00a0Padua, a\u00a0\"Mar\u00eda Madalena penitente\" no Museo dell'Opera del Duomo\u00a0en Florencia e\u00a0X\"udit\u00a0e Holofernes\"\u00a0no Palazzo\u00a0Vecchio.\nTraxectoria.\nDonatello\u00a0foi o fillo de\u00a0Niccol\u00f2\u00a0di\u00a0Betto Bardi, un cardador de la, e naceu en Florencia, probabelmente en 1386. O seu pai era de vida tumultuosa e participou na revolta dos\u00a0Ciompi, un levantamento popular acontecido en 1378, organizado polos cardadores de la. Niccol\u00f2 Machiavelli\u00a0describiu esta revolta anos m\u00e1is tarde (1520-1525) dentro da s\u00faa \"Historia de Florencia\". M\u00e1is tarde, o seu pai tam\u00e9n participou noutras acci\u00f3ns en contra de Florencia que o conduciron a ser condenado a morte e despois indultado. Foi un personaxe moi diferente ao seu fillo, que era nobre, elegante e delicado, polos seus amigos e demais artistas era co\u00f1ecido baixo o nome de Donatello.\nSegundo uns informes de\u00a0Vasari, o artista pasou os seus \u00faltimos d\u00edas abandonado pola fortuna, os seus \u00faltimos anos a consecuencia dunha enfermidade paralizante pasounos na cama e sen poder traballar.\nFinou en Florencia en 1466 e disp\u00faxose o seu enterramento na bas\u00edlica de\u00a0San Lourenzo\u00a0na cripta so do altar e ao lado da tumba de\u00a0Cosme o Vello. Entre os homes que portaron o ata\u00fade atop\u00e1base\u00a0Andrea\u00a0della\u00a0Robbia.\u00a0O\u00a0cenotafio de\u00a0Donatello\u00a0foi realizado en 1896 polo escultor\u00a0Raffaello Romanelli.\n\u00c1 s\u00faa morte a\u00ednda lle quedou unha d\u00e9beda de 34 flor\u00edns de pagamento polo alugueiro da s\u00faa casa e isto deu lugar a un debate sobre o seu estado real de pobreza, pero a cuesti\u00f3n parece m\u00e1is ben relacionada coa s\u00faa total indiferenza ante os asuntos financeiros, que en toda a s\u00faa vida demostrou ter o artista, polas cuesti\u00f3ns econ\u00f3micas. Moitas an\u00e9cdotas dan testemu\u00f1o desta actitude, como cando no momento de maior apoxeo de traballo no seu obradoiro, adoitaba colgar unha cesta chea de cartos, da que os seus axudantes se pod\u00edan aproveitar libremente, segundo fora necesario. Os honorarios que recibiu polo seu traballo asegur\u00e1ranlle grandes ganancias e tam\u00e9n por outra parte\u00a0Cosme de Medici\u00a0conced\u00e9ralle unha paga vitalicia semanal at\u00e9 o fin da s\u00faa vida.\nFormaci\u00f3n.\nO artista, segundo\u00a0Giorgio Vasari, foi educado na casa da familia Martelli; e, \u00e9 certo que recibiu a s\u00faa primeira formaci\u00f3n, nun obradoiro de ourivar\u00eda. Entre 1402 e 1404 viaxou a Roma con\u00a0Brunelleschi, para estudar a arte da Antig\u00fcidade. Viron unha morea de ru\u00ednas antigas que puideron estudar e copiar para posteriormente inspirarse nelas.\u00a0Vasari\u00a0afirma que fac\u00edan escavaci\u00f3ns en busca de \u00abanacos de capiteis, columnas, cornixamentos e restos de edificios\u00bb.\u00a0A s\u00faa estada en Roma foi decisiva para o completo desenvolvemento da arte italiana no s\u00e9culo XV, foi durante ese per\u00edodo que\u00a0Brunelleschi\u00a0estudou as medidas da c\u00fapula do Pante\u00f3n e doutras construci\u00f3ns romanas. As construci\u00f3ns de\u00a0Brunelleschi\u00a0e os monumentos de\u00a0Donatello\u00a0foron a expresi\u00f3n suprema do esp\u00edrito na era en que a arquitectura e a escultura exerceron unha potente influencia nos pintores desta \u00e9poca.\nEn 1404,\u00a0Donatello\u00a0regresou s\u00f3 a Florencia para traballar no obradoiro de\u00a0Lourenzo Ghiberti, onde axudou na realizaci\u00f3n da cera para a fundici\u00f3n dos modelos da porta norte do baptisterio de\u00a0San Xo\u00e1n, at\u00e9 1407. Esta actividade permitiulle adquirir os co\u00f1ecementos fundamentais de xoiar\u00eda e ourivar\u00eda. De feito, en 1412 existe unha nota no rexistro da corporaci\u00f3n de pintores que o nomea como ourive.\nPrimeiros traballos.\nO \"Pequeno profeta\" realizado para o exterior da Porta da\u00a0Mandorlana catedral de\u00a0Santa Mar\u00eda del Fiore\u00a0en Florencia, est\u00e1 considerado coma un dos primeiros traballos producidos por\u00a0Donatello. Non obstante hai unha controversia sobre a s\u00faa atribuci\u00f3n, \u00e1 marxe das diferenzas estil\u00edsticas entre as d\u00faas figuras dos pequenos profetas, que poden ser debidas \u00e1 inexperiencia pola xuventude do artista, tam\u00e9n pola descrici\u00f3n con obras similares de\u00a0Nanni\u00a0di Banco. Na actualidade, o profeta da esquerda atrib\u00faese, en maior\u00eda, a Donatello, sobre a base de comparaci\u00f3ns con outras obras da mesma \u00e9poca, coma o\u00a0\"David\"\u00a0en m\u00e1rmore. O feito que a outra estatua \u00e9 probabelmente obra de\u00a0Nanni\u00a0di Banco, non \u00e9 incompat\u00edbel cos documentos da catedral, onde consta que Donatello\u00a0recibiu en 1406 e 1408 uns pagamentos, en recompensa polo seu traballo en d\u00faas estatuas de profetas (que non son descritas con detalle); naquel momento os dous escultores estaban asociados e participaban na decoraci\u00f3n da Porta da\u00a0Mandorla\u00a0da catedral.\nEn 1408 encarg\u00f3uselle un\u00a0\"David de m\u00e1rmore\" de medida natural, e que mostra unha escultura m\u00e1is elaborada, para os contrafortes do coro da catedral; para o mesmo sitio lle encargaron a\u00a0Nanni\u00a0di Banco outra estatua na que deber\u00eda representar ao profeta\u00a0Isa\u00edas. Se se compara ambas as d\u00faas esculturas obs\u00e9rvase unha flexi\u00f3n do corpo na de\u00a0Isa\u00edas\u00a0que contin\u00faa sendo g\u00f3tica e que parece non ter un eixe central, mentres, a do\u00a0\"David\" de Donatello, presenta un \"contrapposto\"\u00a0perfecto.\u00a0Donatello\u00a0realizouna en m\u00e1rmore cunha altura de 190\u00a0cent\u00edmetros, a gran meticulosidade do rematado rec\u00f3rdanos a influencia que a\u00ednda ti\u00f1a o autor do oficio adquirido durante a s\u00faa aprendizaxe no obradoiro de\u00a0Ghiberti.\nEsta obra non se ha de confundir cunha versi\u00f3n posterior sobre o mesmo tema do\u00a0David\u00a0que realizou en bronce. Este primeiro\u00a0David ten un rostro pouco expresivo, cunha coroa de amaranto, s\u00edmbolo profano, e os membros alongados a\u00ednda recordando o estilo g\u00f3tico tard\u00edo, mostra unha colocaci\u00f3n de contraste, co punto de soporte nunha perna, correspondido cunha torsi\u00f3n do madeiro oposta, co que forma o cl\u00e1sico\u00a0\"contrapposto\", o detalle das mans indican un estudo profundo de anatom\u00eda. En 1416 foi trasladado ao Palazzo Vecchio\u00a0e constitu\u00eduse como emblema da cidade, engad\u00edndoselle unha placa coa inscrici\u00f3n: \u00ab\"PRO PATRIA\u00a0FORTITER\u00a0DIMICANTIBUS\u00a0ETIAM\u00a0ADVERSUS TERRIBILISSIMOS\u00a0HOSTES\u00a0DII\u00a0PRAESTANT\u00a0AUXILIUM\"\u00bb\u00ab\"Os deuses dan soporte \u00e1 patria con audacia contra os combatentes inimigos m\u00e1is tem\u00edbeis\"\u00bb \nEntre 1409 e 1411 realizou a colosal figura\u00a0sedente\u00a0de\u00a0\"San Xo\u00e1n o Evanxelista\", que at\u00e9 1588 ocupou unha fornela na fachada antiga da catedral, ao lado do portal central, con outros tres evanxelistas de autores diferentes:\u00a0\"San Marcos\" de Niccol\u00f2\u00a0di\u00a0Piero Lamberti,\u00a0\"San Lucas\" de Nanni\u00a0di Banco,\u00a0\"San Mateo\" de Bernardo\u00a0Ciuffagni. Dende\u00a01990 enc\u00f3ntrase colocada nunha capela do\u00a0Duomo. Nesta obra,\u00a0Donatello\u00a0deu expresi\u00f3n ao seu manierismo g\u00f3tico tard\u00edo e non s\u00f3 coas referencias cruzadas coa nobre postura das antigas estatuas, sen\u00f3n buscando unha verdadeira humanidade na expresi\u00f3n do rostro do santo coa disposici\u00f3n frontal, probabelmente influ\u00eddo pola cabeza do\u00a0X\u00fapiter\u00a0Capitolino, ombros e torso xeometricamente simplificados de acordo coa concepci\u00f3n semicircular, na parte inferior da figura a estilizaci\u00f3n favorece unha naturalidade m\u00e1is acentuada, as mans son realistas e a roupaxe que envolve as pernas aumenta os volumes dos membros. A estatua coa s\u00faa carga de forza contida representou un importante modelo para o \"Mois\u00e9s\" de\u00a0Michelangelo.\nOrsanmichele.\nA igrexa de\u00a0Orsanmichele \u00e9 un edificio que na s\u00faa orixe foi constru\u00eddo para convento dunha comunidade de monxas, m\u00e1is tarde se utilizou para tribunal civil e despois para mercado de cereais, at\u00e9 ser destinado ao culto mariano. En 1366, as arcadas da praza foron pechadas polo arquitecto\u00a0Francesco Talenti\u00a0e en 1404 ordenouse que cada \u00abArte de Florencia\u00bb (os gremios) colocase nunha das catorce fornelas das pilastras exteriores a imaxe do seu santo padroeiro. As\u00ed,\u00a0Orsanmichele\u00a0converteuse nun lugar p\u00fablico de exposici\u00f3n exterior a nivel da vista. As estatuas, feitas por diferentes artistas e materiais, f\u00f3ronse trasladando para asegurar a s\u00faa conservaci\u00f3n. A maior\u00eda delas at\u00f3panse na planta superior da igrexa, convertida nun museo inaugurado en 1996.\nDonatello\u00a0participou coas encargas do\u00a0\"San Marcos\"\u00a0para o Gremio dos Fiadores (1411-1413), o\u00a0\"San Xurxo\"\u00a0para o Gremio dos fabricantes de armaduras (1415-1417) e o\u00a0\"San Lois\u00a0de\u00a0Tolosa\"\u00a0para o Gremio dos Capit\u00e1ns da parte dos g\u00fcelfos (1422-1425).\n\"San Marcos\".\n\"San Marcos\"\u00a0est\u00e1 retratado como un antigo fil\u00f3sofo coa cabeza con barba e vestido cunha t\u00fanica anoada \u00e1 cintura. O rostro est\u00e1 esculpido cunha expresi\u00f3n de seriedade digna e de integridade espiritual, que recorda a do\u00a0\"San Xo\u00e1n o Evanxelista\"\u00a0duns poucos anos atr\u00e1s. A perna esquerda de\u00a0san Marcos, ten unha suave inclinaci\u00f3n, nunha forma ponderada, pero non quita que a actitude sexa recta e solemne. O pequeno xiro do corpo fai sobresa\u00edr lixeiramente a figura da fornela, evitando a rixidez dunha posici\u00f3n estritamente frontal. A mirada do santo parece perderse no horizonte. Coa man esquerda, suxeita un libro aberto, que \u00e9 o atributo cl\u00e1sico dos evanxelistas. Michelangelo\u00a0eloxiou esta escultura dicindo, segundo Vasari: \u00abnunca vira unha figura co aire de tan bo home como esta e que se\u00a0san Marcos\u00a0tivera realmente estas caracter\u00edsticas, ent\u00f3n pod\u00eda crer cegamente no que el escribira\u00bb.\nA estatua foi quitada do seu lugar en 1941, para protexela dos bombardeos da segunda guerra mundial e, novamente en 1977 para empezar unha restauraci\u00f3n. Nesta ocasi\u00f3n limp\u00e1ronse as zonas escurecidas, que estiveran a ennegrecer a figura, para que aparecese a p\u00e1tina de bronce e conseguir unha harmonizaci\u00f3n coas estatuas de m\u00e1rmore e as de bronce de\u00a0Orsanmichele, redescubriuse no modelo os restos do dourado no cabelo, a barba, as beiras da vestidura, o libro e no cox\u00edn onde apoia os p\u00e9s a estatua. O orixinal enc\u00f3ntrase no Museo de\u00a0Orsanmichele\u00a0e colocouse unha copia no exterior.\n\"San Xurxo\".\nO\u00a0\"San Xurxo\"\u00a0de 1417 co tabern\u00e1culo, obra tam\u00e9n de\u00a0Donatello, foi unha encarga do Gremio de fabricantes de armaduras; o resultado vi\u00f1a condicionado porque, evidentemente, o gremio quer\u00eda unha obra onde tivesen protagonismo as armas e armaduras. A figura, lixeiramente en rotaci\u00f3n arredor do eixe central, bas\u00e9ase na superposici\u00f3n de tres li\u00f1as ovais: a cara coas cellas, o peito e o escudo. O trazo da cabeza, na direcci\u00f3n oposta \u00e1 do torso, \u00e9 un recurso do artista para dinamizar a obra.\nO baixorrelevo en pedra da base, probabelmente engadido dous anos m\u00e1is tarde, foi tallado coa t\u00e9cnica de\u00a0\"stiacciato\"; \u00e9 un dos primeiros exemplos dunha perspectiva central de punto de fuga, con car\u00e1cter horizontal e que converxe no grupo central, coa representaci\u00f3n de\u00a0\"San Xurxo\u00a0salva a princesa\", sacado d\"'A\u00a0lenda dourada\" de\u00a0Jacopo da Varazze. As li\u00f1as da capa, a armadura do santo e as \u00e1s abertas do drag\u00f3n, que captan a atenci\u00f3n da mirada do espectador, est\u00e1n na li\u00f1a do estilo g\u00f3tico tard\u00edo. Pero a nova concepci\u00f3n do espazo, que parece estenderse m\u00e1is al\u00e1 do marco do baixorrelevo, son tam\u00e9n punto de referencia, como tam\u00e9n a innovadora funci\u00f3n da luz que sobresae do punto focal da acci\u00f3n.\n\"San Lois de Tolosa\".\n\"San Lois\u00a0de\u00a0Tolosa\"\u00a0realizouno en 1423 en bronce dourado; esta peza enc\u00f3ntrase no Museo\u00a0dell'Opera\u00a0di Santa\u00a0Croce, pero orixinalmente estaba nun tabern\u00e1culo dese\u00f1ado por\u00a0Donatello. Este tabern\u00e1culo pertenc\u00eda aos g\u00fcelfos; cando estes perderon poder, tiv\u00e9rona que vender, entre 1459 e 1460, foi comprada pola corporaci\u00f3n gremial dos comerciantes, que cambiaron a obra polo grupo escult\u00f3rico d\"'A\u00a0incredulidade de san\u00a0Tom\u00e9\" de Andrea del Verrocchio. Como se puido observar nunha restauraci\u00f3n da escultura de\u00a0san Lois, a construci\u00f3n foi feita a base de pezas fundidas que se ensamblaban entre si, a mitra e o b\u00e1culo pastoral poden quitar como pezas soltas e a man dereita do santo en posici\u00f3n de bendicir, \u00e9 unha luva baleira.\n\"Crucifixo da Santa Cruz\".\nHai outra referencia sobre un traballo desta primeira \u00e9poca, dun crucifixo en madeira policromada, que se nomea nun informe de Vasari, con motivo dunha especial competici\u00f3n entre\u00a0Brunelleschi\u00a0e Donatello:... \"fixo un Crucifixo de madeira, que, cando o rematou, o mostrou a Brunelleschi, moi amigo seu, para saber a s\u00faa opini\u00f3n. Este, que polas palabras de\u00a0Donatello\u00a0esperaba ver algo moito mellor, ao miralo sorriuse. E\u00a0Donato\u00a0pregoulle, pola amizade que entre eles hab\u00eda, que lle dixese o seu parecer. Polo que\u00a0Filippo, que era moi liberal, repuxo que lle parec\u00eda que puxera na Cruz a un campesi\u00f1o e non un corpo semellante a Xesucristo, que era m\u00e1is delicado e en todas as s\u00faas partes o m\u00e1is perfecto de forma humana xamais creada\". Vasari. \"Le vite de' pi\u00f9 eccellenti pittori, scultori e architettori\". Parte IIIDonatello\u00a0ante esta cruel cr\u00edtica invitou a\u00a0Filippo Brunelleschi\u00a0a producir un traballo mellor que o seu. Ante o crucifixo realizado polo seu amigo,\u00a0Donato\u00a0foi leal e admitiu que fora vencido.\nA s\u00faa dataci\u00f3n col\u00f3case entre 1406 e 1408 e como na s\u00faa obra do \"Pequeno profeta\", na s\u00faa atribuci\u00f3n hai algunhas d\u00fabidas expresadas crendo que puido ser realizado por\u00a0Nanni\u00a0di\u00a0Banco, a\u00ednda que esta teor\u00eda non ten grandes seguidores. O corpo do crucifixo de\u00a0Donato\u00a0est\u00e1 realizado segundo o desexo do comitente, a Orde de\u00a0San Francisco, cunha realidade do sufrimento humano e un patetismo para chegar ao pobo chairo, reflicte a agon\u00eda de Cristo, co ollos parcialmente abertos, a boca aberta e o corpo relaxado. At\u00f3pase na bas\u00edlica da Santa Cruz (Florencia).\n\"Marzocco\".\nEncarg\u00f3uselle a Donatello a execuci\u00f3n do \"Marzocco\" en 1419, con ocasi\u00f3n da visita a Florencia do papa Marti\u00f1o V, para a s\u00faa colocaci\u00f3n na escalinata que conduc\u00eda aos cuartos papais de Santa Maria Novella. Un marzocco \u00e9 unha escultura representando un le\u00f3n, s\u00edmbolo do poder popular na Rep\u00fablica de Florencia, e que Donatello soubo sacar toda a gran maxestade na descrici\u00f3n do animal her\u00e1ldico. En 1810 foi erixido na Praza da Signoria e, m\u00e1is tarde, substitu\u00eddo por unha copia e trasladado o orixinal ao Museo Nacional do Bargello.\nEntre 1415 e 1426, realizou cinco estatuas talladas para o campanario da catedral: \"Profeta imberbe\", \"Profeta pensativo\" (\u00e1mbolos dous en 1415), \"Sacrificio de Isaac\" (1421), o \"Profeta Habacuc\" co\u00f1ecido como \"Il Zuccone\" (1423-1425) e o \"Profeta Xerem\u00edas\". Donatello caracterizou os profetas da torre de acordo co modelo cl\u00e1sico do orador. Estas estatuas de medida m\u00e1is grande que do natural, se sabe que eran retratos de cidad\u00e1ns reais, non idealizados; a grandeza e a dignidade da persoa, v\u00e9n dada polo xesto e polo efecto do claroscuro das dobras das s\u00faas vestiduras. As esculturas foron trasladadas ao Museo dell'Opera del Duomo (Florencia) en 1937, coloc\u00e1ndose unhas copias no campanario.\n\"Profeta imberbe\".\nO \"Profeta imberbe\", ocupou unha das fornelas da cara do leste da torre campanario, realizada en m\u00e1rmore branco entre 1416 e 1418, debe o seu nome \u00e1 falta de atributos iconogr\u00e1ficos para identificar o profeta que se refire, est\u00e1 caracterizada con vestiduras cl\u00e1sicas e a postura dun orador, cunha expresi\u00f3n no seu rostro de gran realismo. As dobras dos seus vestidos son profundas para conseguir un forte claroscuro, as\u00ed como mostra uns fortes e decididos xestos na s\u00faa man esquerda para sinalar a lenda onde mostra a s\u00faa profec\u00eda.\n\"Profeta pensativo\".\nO \"Profeta pensativo\", instalado na terceira orde do campanario da catedral, \u00e9 de 1418 e est\u00e1 realizado en m\u00e1rmore. Como pasa co Profeta imberbe, non foi pos\u00edbel identificar o personaxe que representa. O seu rostro ten unha gran semellanza co \"San Marcos\" de Orsanmichele, realizado por Donatello pouco tempo antes. A s\u00faa execuci\u00f3n foi feita cuns trazos que mostran a grandeza e a dignidade do representado, co t\u00edpico xesto de actitude pensativa profunda que o consegue o artista, levando a man dereita coma se estivese mes\u00e1ndose a barba.\n\"Sacrificio de Isaac\".\nEntre toda esta serie de esculturas sobre profetas, sobresae como excepci\u00f3n \u2014por formar un grupo de dous personaxes\u2014 a do \"Sacrificio de Isaac\", representa Abraham no acto do sacrificio do seu fillo Isaac, mentres os outros profetas est\u00e1n con xestos meditativos e todos sen identificar, neste grupo adv\u00edrtese o movemento na cabeza xirada de Abraham, coma se estivese pendente da advertencia do anxo para que pare o seu sacrificio. Cre que na execuci\u00f3n desta obra participou o seu axudante Nanni de Bartolo.\n\"Profeta Habacuc ou Zuccone\".\nO \"Profeta Habacuc\" co\u00f1ecido popularmente como \"il Zuccone\" (a cabaci\u00f1a), foi realizada a escultura para colocala no lado norte do \ncampanario, unha da peores caras para a s\u00faa visualizaci\u00f3n, pero unha vez feita a obra, os comitentes da catedral quedaron tan satisfeitos, que \ncambiaron a s\u00faa colocaci\u00f3n ao lado oeste, parte que queda en paralelo coa fachada da catedral. Nesta escultura, Donatello, realizou o retrato dun personaxe de Florencia chamado Barduccio e que o pobo o chamaba \"Zuccone\", \u00e9 dicir, cabaci\u00f1a, polo seu cranio alongado e calvo e de aqu\u00ed tam\u00e9n o nome popular da escultura. Ao profeta, Donatello representouno cunha extrema delgadeza e cunha longa t\u00fanica por onde se lle aprecian os brazos nus cunha excelente anatom\u00eda, o m\u00e1is impresionante, \u00e9 o car\u00e1cter que soubo dar a expresi\u00f3n do rostro, cun intenso realismo.\n\"Profeta Xerem\u00edas\".\nEsta escultura do profeta Xerem\u00edas foi a \u00faltima realizada por Donatello para o campanario da catedral de Florencia, onde se colocou na mesma cara oeste que o \"Profeta Habacuc\". Vasari no seu \"Le vite\" conta que Donatello empregou como modelo desta estatua a Francesco Soderini, un amigo florentino do escultor. A obra ten unha grande expresividade no seu rostro e un mostra un efecto xeral de grandeza e seriedade.\nRelicario de San Rossore.\nPara a igrexa de Ognissanti (Florencia), encarg\u00f3uselle en 1424 a obra dun busto \"relicario de San Rossore\", en bronce dourado, foi elaborado como un busto de tipo \u00abretrato romano\u00bb do s\u00e9culo III. Cons\u00e9rvase no Museo nazionale di San Matteo en Pisa, onde foi trasladado en 1591.\nObras en Siena.\nA partir de 1423 e mentres se encontraba traballando nos profetas para o campanario de Santa Mar\u00eda del Fiore, recibiu a encarga para a decoraci\u00f3n do baptisterio de Siena, ao lado doutros artistas como Lourenzo Ghiberti, Jacopo della Quercia e Luca della Robbia.\nRealizou un dos relevos en bronce que corresponde ao friso da p\u00eda bautismal, co tema do \"Fest\u00edn de Herodes\". Nun primeiro plano exp\u00f3n, Donatello, a presentaci\u00f3n da cabeza decapitada de san Xo\u00e1n o Bautista a Herodes, apreci\u00e1ndose o horror no seu rostro, que isto lle produce. Na parte dereita, en primeiro termo enc\u00f3ntrase Salom\u00e9. A arquitectura en perspectiva do segundo plano, coa cl\u00e1sica arcada, fai ver unha gran profundidade, conseguida cun m\u00ednimo relevo, coa t\u00e9cnica do \"stiacciato\". Esta perspectiva central, foi usada por Brunelleschi, a\u00ednda que neste relevo a s\u00faa aplicaci\u00f3n o converte nun dos m\u00e1is importantes do primeiro Renacemento.\nAnte a gran satisfacci\u00f3n dos comitentes, inmediatamente, encarg\u00e1ronlle a execuci\u00f3n de d\u00faas esculturas exentas, tam\u00e9n en bronce e representando a \"A Fe\" e \"A Esperanza\" para incorporalas \u00e1 gran p\u00eda bautismal.\nA lauda sepulcral de Giovanni Pecci, bispo de Grosseto, que morreu en 1426, foi encargada a Donatello para a catedral de Siena, onde se encontraba traballando no baptisterio de San Xo\u00e1n deste templo. O artista representou nun relevo en prata, a imaxe do bispo que foi realizada nun fino relevo, adapt\u00e1ndose perfectamente na s\u00faa disposici\u00f3n sobre o pavimento da catedral. Donatello deixou a s\u00faa sinatura: \"Opus Donatelli\".\nRelevos.\nUnha longa serie de relevos tratados coa t\u00e9cnica do \"stiacciato\" realizou Donatello durante toda a s\u00faa traxectoria art\u00edstica, como o relevo da \"Madonna Pazzi\" en m\u00e1rmore, encarga realizada entre 1425 e 1430 para o Palazzo Pazzi florentino, neste a perspectiva v\u00e9n dende a parte baixa, os planos son en gradaci\u00f3n e cun drapeado de gran delicadeza. Este tipo de imaxe da Virxe co Neno de medio corpo ser\u00eda cada vez m\u00e1is representada durante o Quattrocento, reservada sobre todo para o culto privado.\n\"A entrega de chaves a san Pedro\" para o altar da capela Brancacci (1425-1430), conservada no Victoria and Albert Museum de Londres, e o relevo da \"Asunci\u00f3n da Virxe\" para a tumba do cardeal Rainaldo Brancacci en Sant'Angelo a Nilo (N\u00e1poles), est\u00e1n executados co mesmo tratamento. A elecci\u00f3n do tema da asunci\u00f3n era bastante estra\u00f1a para un monumento. \u00c9 pos\u00edbel que se tr\u00e1tase dunha petici\u00f3n expl\u00edcita do cardeal que estaba moi vinculado coa bas\u00edlica de Santa Mar\u00eda a Maior en Roma. Nesta igrexa viv\u00edase con intensidade a festividade da Asunci\u00f3n da Virxe.\nO \"Fest\u00edn de Herodes\" \"en m\u00e1rmore\" de 1437, xa fora tratado este mesmo tema, con material de bronce anteriormente. No de m\u00e1rmore, o tratamento chega a un alto grao de sutileza e esfumado, que demostra at\u00e9 que punto chegara o autor, co dominio no relevo, coa resoluci\u00f3n na dificultade da representaci\u00f3n da parte arquitect\u00f3nica, as\u00ed como nas figuras que se encontran admirando a danza de Salom\u00e9, chea de sensualidade.\nA asociaci\u00f3n Michelozzo.\nEn 1425 iniciouse a asociaci\u00f3n entre o obradoiro de\u00a0Donatello\u00a0e Michelozzo, que durou at\u00e9 finais dos anos 1430, cunha serie de obras importantes en cooperaci\u00f3n.\u00a0Michelozzo, foi un bo escultor e arquitecto e ti\u00f1a dez anos menos que\u00a0Donatello, mentres\u00a0Donatello foi un indiscut\u00edbel mestre da escultura.\u00a0Michelozzo, antigo disc\u00edpulo de\u00a0Brunelleschi, polo xeral dedic\u00e1base \u00e1 resoluci\u00f3n de asuntos relacionados co aspecto social coti\u00e1n e a arquitectura.\nMonumentos f\u00fanebres.\nDe 1425 a 1427,\u00a0Donatello\u00a0traballou con\u00a0Michelozzo\u00a0na \"tumba do antipapa\u00a0Xo\u00e1n\u00a0XXIII\", nado coma\u00a0Baldassare Cossa, no baptisterio de\u00a0San Xo\u00e1n\u00a0(Florencia), onde pedira se colocase a s\u00faa sepultura despois de realizar diversas doaz\u00f3ns. Est\u00e1 constru\u00eddo cun grande efecto teatral, entre d\u00faas columnas preto do altar maior.\u00a0Donatello, executou sen d\u00fabida, a figura de bronce dourado do defunto xacente sobre a s\u00faa tumba, vestido con roupas pontificais, sobre el hai unha gran vieira en semic\u00edrculo que cont\u00e9n unha Virxe con Neno, a parte superior est\u00e1 aberta por un dosel aberto. Debaixo da urna hai unha l\u00e1pida con relevos de dous\u00a0putti\u00a0que soste\u00f1en unha lenda co nome e co n\u00famero de cargos do defunto, m\u00e1is abaixo enc\u00f3ntranse tres relevos coa representaci\u00f3n das Virtudes, a Fe, a Caridade e a Esperanza. Este monumento serviu como modelo para outros do ambiente florentino, na bas\u00edlica da Santa Cruz (Florencia).\nNeste per\u00edodo realizaron a \"tumba do cardeal\u00a0Rainaldo Brancacci\"\u00a0que foi enviado \u00e1 igrexa de\u00a0Sant'Angelo\u00a0a\u00a0Nilo\u00a0en N\u00e1poles. O monumento f\u00fanebre de\u00a0Bartolomeo Aragazzi, que se encontra no Duomo\u00a0di\u00a0Montepulciano\u00a0e do que se conservan s\u00f3 alg\u00fans fragmentos na catedral. Dous pequenos anxos pertencente a esta tumba enc\u00f3ntranse na Victoria\u00a0and\u00a0Albert Museum\u00a0de Londres.\nA gran tumba de\u00a0Brancacci\u00a0presenta un baldaquino e unha composici\u00f3n inspirada na tradici\u00f3n napolitana do\u00a0Trecento. O traballo iniciouse en vida de\u00a0Rainaldo Brancacci, e os artistas xa completaran ao redor dunha cuarta parte do monumento cando se produciu o falecemento o 5 de xu\u00f1o de 1427. O traballo non \u00e9 innovador comparado co monumento funerario do antipapa\u00a0Xo\u00e1n XXIII no Baptisterio de Florencia. \u00c9 prob\u00e1bel que\u00a0Michelozzo\u00a0fose o principal respons\u00e1bel de dese\u00f1o e construci\u00f3n. O relevo da \"Asunci\u00f3n da Virxe\"\u00a0e as cari\u00e1tides que soste\u00f1en o sarc\u00f3fago son atribu\u00eddos a\u00a0Donatello.\nP\u00falpito exterior da catedral de Prato.\nEn xullo de 1428,\u00a0Donatello\u00a0e\u00a0Michelozzo\u00a0conseguiron outra encarga de grande importancia, a creaci\u00f3n do p\u00falpito exterior da catedral de Prato, coa intenci\u00f3n de utilizalo para a exposici\u00f3n da reliquia da Sagrado C\u00edngulo da Virxe. No contrato, asinado por\u00a0Michelozzo\u00a0en nome de ambos os dous, d\u00e1selles un prazo de execuci\u00f3n dentro dos seguintes quince meses, cl\u00e1usula que se superou amplamente, xa que durou, malia as reiteradas protestas dos comitentes, at\u00e9 finais dos anos 1430. A arquitectura d\u00e1se por unanimidade a\u00a0Michelozzo\u00a0e todos os relevos con\u00a0putti\u00a0a\u00a0Donatello, polo menos no dese\u00f1o, xa que a escultura se constatou que non \u00e9 sempre da man do mestre, seguramente, algunhas se realizaron polos numerosos axudantes de que dispuxeron. As esculturas orixinais cons\u00e9rvanse no Museo dell'Opera\u00a0de\u00a0Duomo\u00a0(Prato) e coloc\u00e1ronse unhas copias no exterior.\nNeste longo per\u00edodo, os dous artistas realizaron outras obras ademais de realizar unha viaxe de polo menos de dous anos a Roma. No outono de 1432, envi\u00f3uselle unha carta a\u00a0Donatello, para convencelos que regresasen a\u00a0Prato. S\u00e1bese que durante a s\u00faa estanza en Roma, traballaron polo menos en d\u00faas obras: a \"l\u00e1pida de\u00a0Giovanni Crivelli\"\u00a0na bas\u00edlica de\u00a0Santa Mar\u00eda\u00a0en\u00a0Aracoeli\u00a0(1432) e o \"tabern\u00e1culo do Santo Sacramento\" (c. 1432) que foi unha encarga do papa\u00a0Ux\u00edo\u00a0IV para a s\u00faa capela privada. Agora no Museo do Tesouro da bas\u00edlica de\u00a0San\u00a0Pedro\u00a0do Vaticano.\nEn 2005 aceptouse a atribuci\u00f3n doutra obra desta \u00e9poca romana, a \"Virxe con d\u00faas coroas e querub\u00edns\", que ser\u00eda o fragmento dun vidro da tumba de santa\u00a0Catarina de Siena, na bas\u00edlica de\u00a0Santa\u00a0Maria sopra\u00a0Minerva, onde traballaron m\u00e1is artistas.\nAmeazado de ser castigado cunha multa,\u00a0Donatello\u00a0volveu a Florencia en maio de 1433, dedic\u00e1ndose a numerosas obras que deixara incompletas, inclu\u00eddos a dos profetas do campanario da catedral.\nOs relevos do p\u00falpito datan tam\u00e9n despois da viaxe de Roma (un novo contrato asinouse en\u00a01434), cunha estrutura semicircular, enc\u00f3ntrase fragmentada por pares de pilastras que separan as fren\u00e9ticas escenas dos\u00a0\"putti\", probablemente inspiradas en antigos sarc\u00f3fagos, pero tam\u00e9n mostran os salmos 148-150 da Biblia, onde hai as chamadas a gabar a Deus a trav\u00e9s de canci\u00f3ns e bailes por medio dos nenos. Foi montado no ver\u00e1n de 1438 e\u00a0Donatello\u00a0recibiu o pagamento en setembro dese mesmo ano.\nDespois de completar o p\u00falpito, as pistas da colaboraci\u00f3n entre os dous artistas p\u00e9rdense.\u00a0Michelozzo\u00a0empezou a dedicarse cada vez m\u00e1is \u00e1 arquitectura, convert\u00e9ndose no arquitecto de\u00a0Cosme o Vello, e Donatello\u00a0seguiu sen interrupci\u00f3n coa creaci\u00f3n de obras escult\u00f3ricas.\nO \"retrato de\u00a0Niccol\u00f2\u00a0da\u00a0Uzzano\"\u00a0\u00e9 un busto en terracota policromada, que data de ao redor de 1432, \u00e1 s\u00faa volta da viaxe efectuada a Roma. Os retratos en forma de busto seguiron sendo utilizados no Quattrocento\u00a0coa nova concepci\u00f3n human\u00edstica que impo\u00f1\u00eda a representaci\u00f3n con gran parecido f\u00edsico, pero tam\u00e9n coa afirmaci\u00f3n da personalidade do retratado. Segundo\u00a0Leon Battista\u00a0Alberti, o artista deb\u00eda \u00abcaracterizar pero tam\u00e9n establecer relaci\u00f3ns armoniosas\u00bb.\u00a0\u00c9\u00a0pos\u00edbel que a petici\u00f3n lle vi\u00f1ese do propio Uzzano, xa que foi un dos encargados de propo\u00f1erlle a realizaci\u00f3n da tumba do antipapa\u00a0Xo\u00e1n\u00a0XXIII. Non obstante, parece que polas li\u00f1as tan marcadas do rostro, foi realizado a partir dunha m\u00e1scara mortuoria. A calidade da modelaxe comp\u00e1rase con algunhas esculturas executadas por\u00a0Donatello, coma as dos \"profetas\u00a0Habacuc\" e\u00a0\"Xerem\u00edas\".\nA Florencia dos Medici.\nDonatello\u00a0foi contempor\u00e1neo de\u00a0Cosme de Medici, que faleceu en 1465, tan s\u00f3 dous anos antes que o grande escultor. Cosme foi o fundador do mecenado dos\u00a0Medici. Amante da arte e das ciencias, puxo ao servizo destas a s\u00faa fortuna coa liberalidade dun gran se\u00f1or; toda Florencia seguiu o seu exemplo. Gran coleccionista, f\u00edxose aconsellar por\u00a0Donatello\u00a0co que iniciou unha amizade e o animou nas s\u00faas adquisici\u00f3ns art\u00edsticas.\u00a0Vasari\u00a0\u00e9 testemu\u00f1o da amizade entre ambos os dous que se tiveron durante m\u00e1is de medio s\u00e9culo e que evolucionou co tempo nunha estima rec\u00edproca. De mozo estivo na casa de\u00a0Ruberto Martelli, familiar dos\u00a0Medici, co seu trato am\u00e1bel e submiso, conquistou o seu favor as\u00ed como todos os dos seus parentes. O prestixio social que adquiriu\u00a0Donatello, o fillo dun cardador, demostra o que pod\u00eda lograr un artista na Florencia do s\u00e9culo XV, at\u00e9 chegar a ter esa gran relaci\u00f3n co rico e poderoso Cosme\u00a0de Medici.\nCuriosamente, non obstante, non se conservaron os documentos das encargas directas da familia\u00a0Medici\u00a0a\u00a0Donatello, pero son varias as esculturas realizadas baixo o seu patrocinio, entre elas, a decoraci\u00f3n da Sancrist\u00eda Vella, o\u00a0\"David\",\u00a0\"Xudit\u00a0e\u00a0Holofernes\"\u00a0e a s\u00faa \u00faltima obra os p\u00falpitos de\u00a0San Lourenzo.\nNo seu leito de morte\u00a0Cosme, pediu ao seu fillo\u00a0Pedro de Cosme de Medici, o coidado de\u00a0Donatello, ofrec\u00e9ndolle unha renda dunha facenda en\u00a0Cafaggiolo. Pero a\u00a0Donatello\u00a0non lle gustaba a vida no campo, e moito menos o coidado que deb\u00eda ter da facenda, polo que renunciou a todo.\u00a0Pedro, ent\u00f3n, asignoulle unha renda vitalicia en di\u00f1eiro efectivo. \u00c1 morte de\u00a0Donatello, foi enterrado como ti\u00f1a disposto\u00a0Cosme de Medici, preto da s\u00faa mesma sepultura na bas\u00edlica de\u00a0San\u00a0Lourenzo.\nCoro de Santa Mar\u00eda del Fiore.\nDe regreso da s\u00faa segunda viaxe a Roma,\u00a0Donatello\u00a0asinou un contrato coa catedral de Santa\u00a0Mar\u00eda del Fiore\u00a0de Florencia con data 10 de xullo de 1433 para realizar un dos dous\u00a0coros\u00a0ou tribunas das que quer\u00eda dispor a igrexa. A primeira, para a instalaci\u00f3n do \u00f3rgano pediuse a s\u00faa realizaci\u00f3n en 1431 a\u00a0Luca della\u00a0Robbia, para colocala por enriba da porta da \"sancrist\u00eda das Misas\" no sueste do cruceiro. A de\u00a0Donatello\u00a0ti\u00f1a que estar disposta simetricamente no lado contrario sobre a outra \"sancrist\u00eda dos C\u00f3engos\" e estaba destinada para os nenos cantantes do coro da catedral; Donato rematouna en 1439. Ambas as d\u00faas tribunas cons\u00e9rvanse os orixinais no Museo\u00a0dell'Opera\u00a0del\u00a0Duomo.\nA tribuna mostra a combinaci\u00f3n de arquitectura, relevo e mosaico pol\u00edcromo, mesturado con motivos cl\u00e1sicos de dentell\u00f3ns e grilandas. Descansa sobre cinco fortes m\u00e9nsulas. Nos\u00a0putti\u00a0copiados de antigos sarc\u00f3fagos romanos, consegue o m\u00e1ximo movemento e expresividade grazas \u00e1 composici\u00f3n por medio de li\u00f1as en diagonal dos pequenos corpos dos anxos, en contraposici\u00f3n coa verticalidade das columnas de separaci\u00f3n das escenas.\nOs pequenos anxos bailan alegremente, con distintas posici\u00f3ns, no friso entre as\u00a0columnas, en xeral, representan os cantos en loanza a Deus:\u00ab\"Gab\u00e1deo con clamor de corno, gab\u00e1deo con arpa e con c\u00edtara, gab\u00e1deo con tamboril e danza, gab\u00e1deo con la\u00fade e frauta, gab\u00e1delle con\u00a0retumbantes\u00a0c\u00edmbalos, gab\u00e1deo con c\u00edmbalos de aclamaci\u00f3n\" (...)\u00bb. Salmo 150\u00a0\"Laudate Dominum\".\nCoroaban, probabelmente, o coro dous\u00a0\"putti\u00a0porta candelabros\" de bronce, que se atopan no Museo\u00a0Jacquemart-Andr\u00e9\u00a0de Par\u00eds.\nAmais, os fulgores dourados brillantes dos mosaicos, acent\u00faan a sensaci\u00f3n de movemento e imaxinativa variedade dos elementos decorativos do parapeto. Nada poder\u00eda ser m\u00e1is diferente da calma e compostura serena da cl\u00e1sica tribuna oposta de Luca della Robbia.\nDonatello\u00a0dese\u00f1ou o vitral\u00a0\"A Coroaci\u00f3n da Virxe\", de preto de catro metros de di\u00e1metro e a\u00ednda vis\u00edbel dende a nave da catedral de Santa\u00a0Mar\u00eda del Fiore\u00a0no \u00f3culo do lado leste, do tambor da c\u00fapula. No c\u00edrculo exterior vense querub\u00edns e seraf\u00edns e a escena central \u00e9 a Virxe recibindo a Coroa por parte de Cristo, ambos os dous sentados sobre tronos, este tema estaba moi difundido naquela \u00e9poca e ademais moi relacionado coa Virxe\u00a0Mar\u00eda, \u00e1 que estaba dedicada a catedral.\n\"Anunciaci\u00f3n Cavalcanti\".\nPreto de 1435 realizou o tabern\u00e1culo da \"Anunciaci\u00f3n\" para o altar Cavalcanti da bas\u00edlica da Santa Cruz\u00a0(Florencia). A obra mostra unha desviaci\u00f3n do din\u00e1mico estilo usual de\u00a0Donatello, que aqu\u00ed creou unha escena de gran dozura e beleza.\nA \"Anunciaci\u00f3n\", est\u00e1 inserida dentro dun tabern\u00e1culo renacentista, composto por unha base, co apoio de d\u00faas m\u00e9nsulas que mostran os escudos dos\u00a0Cavalcanti, familia emparentada con\u00a0Cosme de Medici\u00a0e que foi a que lle encargou a obra a\u00a0Donatello. A rica ornamentaci\u00f3n de toques dourados acent\u00faa as li\u00f1as pero, non infl\u00fae de ning\u00fan xeito na calma e a concentraci\u00f3n do encontro sacro.\nOs dous protagonistas a Virxe e o Anxo, est\u00e1n realizados en altorrelevo e representados no momento da aparici\u00f3n anxelical. A Virxe escoita con sorpresa moderada e cunha reacci\u00f3n controlada. A s\u00faa figura est\u00e1 modelada segundo o ideal anat\u00f3mico dos antigos, pero supera a arte antiga na expresi\u00f3n dunha emoci\u00f3n m\u00e1is profunda. O anxo, axeonllado ante ela, o mira con timidez e con dozura, establecendo un estreito di\u00e1logo visual que fai a escena extremadamente lixeira e viva.\nNon se mostra ningunha alusi\u00f3n ao xard\u00edn pechado (\"hortus conclusus\") s\u00edmbolo da virxindade de\u00a0Mar\u00eda, e tampouco o anxo leva o tradicional lirio (s\u00edmbolo da pureza) as\u00ed como non se aprecia a disposici\u00f3n dunha cama, cousas bastantes frecuentes nas representaci\u00f3ns da Anunciaci\u00f3n durante o\u00a0Trecento\u00a0e o Quattrocento. O s\u00edmbolo iconogr\u00e1fico da pomba pertencente ao Esp\u00edrito Santo, tampouco est\u00e1 presente.\nSancrist\u00eda Vella de San Lourenzo.\nA Sancrist\u00eda Vella foi unha capela funeraria da familia dos\u00a0Medici\u00a0no s\u00e9culo XV, constru\u00eddo por\u00a0Filippo Brunelleschi\u00a0entre 1421 e 1428 e decorada por\u00a0Donatello\u00a0a partir de 1428-1429.\u00a0Donatello\u00a0empezou coa historia de\u00a0san Xo\u00e1n o Evanxelista. O traballo suspendeuse durante un tempo, at\u00e9 o seu regreso de Roma en 1434 e\u00a0Cosme de Medici\u00a0do seu exilio en\u00a0Padua, o escultor reemprendeu a encarga do seu protector e amigo, que se completou en 1443, ano da sa\u00edda cara a Padua\u00a0de Donatello.\nAs\u00a0obras de\u00a0Donatello\u00a0na sancrist\u00eda, consistiron en oito tondos monumentais de estuco policromado, dun di\u00e1metro de 215\u00a0cent\u00edmetros, que trataban sobre Xo\u00e1n o Evanxelista, padroeiro da capela. Na s\u00faa realizaci\u00f3n, Donatello ten en conta o punto de fuga \u00f3ptico dende o punto de vista dos espectadores que as contemplan dende abaixo. Os tondos cos relatos de\u00a0san Xo\u00e1n o Evanxelista\u00a0(1428-1432) nas pendentes da c\u00fapula, estaban pintados ao estuco coas cores branca, vermella ladrillo e azul.\nOs tondos dos evanxelistas, at\u00f3panse no centro dos arcos de cada un dos muros da sancrist\u00eda, est\u00e1n realizados en estuco policromado, pero cunha pintura m\u00e1is tradicional, cunha maior \u00e9nfase bicrom\u00e1tica en azul e branco. Os personaxes est\u00e1n representados cos seus s\u00edmbolos, chama a atenci\u00f3n a colocaci\u00f3n destes sobre o escritorio dos evanxelistas.\nD\u00faas fornelas sobre as portas, tam\u00e9n en estuco policromado, na dereita sobre a porta dos Ap\u00f3stolos, os santos\u00a0Cosme\u00a0e\u00a0Dami\u00e1n\u00a0e na esquerda, sobre a \"porta dos M\u00e1rtires\",\u00a0\"Santo Estevo\"\u00a0e\u00a0\"San Lourenzo\". Est\u00e1n realizados coas cores similares dos medall\u00f3ns dos evanxelistas, pero neste caso eng\u00e1dese as aur\u00e9olas dos santos en dourado e alg\u00fans detalles rem\u00e1rcanse en cor negra. A cornixa que rodea os nichos est\u00e1 pintada cunha cor vermella-marr\u00f3n ao fondo, facendo destacar a decoraci\u00f3n de d\u00faas \u00e1nforas antigas de onde saen acios florais, no centro superior enc\u00f3ntrase unha cuncha de peregrino dourada.\nD\u00faas portas de bronce a \"Porta dos M\u00e1rtires\" e a \"Porta dos Ap\u00f3stolos\", onde a representaci\u00f3n dos personaxes en parella, dentro de dez recadros por porta, caracter\u00edzanse polo seu dramatismo, xa que cada parella polos seus xestos, miradas e actitudes \u00e1s veces parecen que estean a discutir de xeito m\u00e1is tranquilo e outras m\u00e1is animada. O tema xeral parece que \u00e9 a \u00abmultiplicidade\u00bb de formas de interacci\u00f3n humana, na controversia da pol\u00e9mica intelectual e relixiosa\u00bb.\nEste traballo de\u00a0Donatello\u00a0foi criticado por \u00abexcesiva expresividade\u00bb por\u00a0Filarete, que nunha pasaxe do seu \"Tratado de Arquitectura\" (1461-1464), aconsella aos seus lectores non realizar as figuras dos ap\u00f3stolos, como\u00a0Donatello\u00a0na porta da sancrist\u00eda de\u00a0San Lourenzo, \u00abxa que parecen esgrimidores\u00bb.\n\"David\" de bronce.\nUnha das principais encargas de\u00a0Cosme de Medici\u00a0foi a obra do\u00a0\"David\" realizada cara a 1440, para situala nos xard\u00edns do seu pazo de Florencia, onde permaneceu at\u00e9 1495, cando\u00a0Pedro de Medici\u00a0foi expulsado da cidade e a estatua trasladada ao patio do\u00a0Palazzo Vecchio. Na actualidade enc\u00f3ntrase no Museo Nacional do Bargello.\n\u00c9 unha obra representativa do\u00a0Quattrocento\u00a0italiano, coa exaltaci\u00f3n do corpo humano, que por primeira vez se representaba nu en bronce, de tama\u00f1o natural, dende a Antig\u00fcidade cl\u00e1sica. Donatello\u00a0representou un gran co\u00f1ecemento dos cl\u00e1sicos unido ao concepto humanista do Renacemento, buscando a perfecci\u00f3n da beleza no corpo do mozo\u00a0David. O corpo est\u00e1 modelado por amplas e sinxelas masas, con composici\u00f3ns en diagonais, que demostran o claro contorna das s\u00faas li\u00f1as.\nA escultura at\u00f3pase firmemente apoiada sobre a s\u00faa perna dereita, e o p\u00e9 esquerdo sobre a cabeza de\u00a0Goliat\u00a0vencido, cunha pose marcadamente descoidada, onde se mostra unha influencia clara do estilo de\u00a0Prax\u00edteles, que se co\u00f1ece tam\u00e9n coma \"contrapposto\".\nVasari\u00a0na s\u00faa descrici\u00f3n, descr\u00edbenola como se dun baleirado do natural fose: \u00ab... ese corpo \u00e9 tan natural, v\u00edvido e delicado que aos artistas lles parece que debeu ser moldeado sobre o corpo dunha persoa viva\u00bb.\nOutras obras.\nConsid\u00e9rase a\u00a0Donatello\u00a0como un grande experto no tema infantil, sobre todo na expresi\u00f3n da alegr\u00eda dos nenos como xa fixera nas tribunas das catedrais de Florencia e do p\u00falpito exterior da catedral de\u00a0Prato. Na figura do\u00a0\"Amorci\u00f1o\u00a0danzante\" gardada no Museo do Bargello,\u00a0est\u00e1\u00a0tratada como un tema cl\u00e1sico e cunha interpretaci\u00f3n de gran vivacidade e un magn\u00edfico realismo.\nOutra figura de bronce, moi parecida, foille encargada presuntamente polos\u00a0Doni, o chamado\u00a0\"Atis-Amor\", que durante moito tempo foi considerada unha obra etrusca. A obra est\u00e1 datada cara a 1440-1443 e cons\u00e9rvase no Museo do\u00a0Bargello. Aqu\u00ed demostrou\u00a0Donatello\u00a0o seu gran co\u00f1ecemento da iconograf\u00eda e a mitolox\u00eda, as papoulas sobre o cinto do pequeno deus\u00a0frixio\u00a0Atis\u00a0da vexetaci\u00f3n, son o s\u00edmbolo da s\u00faa amante\u00a0Cibeles, a \"Gran Deusa Nai\", a serpe que se retorce nos seus p\u00e9s \u00e9 un s\u00edmbolo\u00a0ct\u00f3nico\u00a0da vida que enterrada volve renacer, o peiteado e os pantal\u00f3ns sostidos ao xeito frixio, recordan a orixe\u00a0anatolia\u00a0do culto a\u00a0Cibeles\u00a0e\u00a0Atis. A exposici\u00f3n dos xenitais \u00e9 s\u00edmbolo, seguramente, da\u00a0castraci\u00f3n\u00a0ritual \u00e1 cal eran sometidos os sacerdotes da deusa Cibeles.\nUn busto de bronce de Mozo con camafeo colgado ao colo, no Museo do\u00a0Bargello. Crese realizado na \u00e9poca dos bronces do\u00a0David\u00a0e o\u00a0Atis-Amor\u00a0polo que se data antes da s\u00faa partida a\u00a0Padua. Posteriores historiadores dat\u00e1rono dos \u00faltimos anos labor\u00e1beis de\u00a0Donatello.\nUnha das \u00faltimas esculturas realizadas antes da s\u00faa viaxe a\u00a0Padua, foi o\u00a0\"San Xo\u00e1n Bautista\u00a0de madeira\" policromada, para a igrexa de Santa Mar\u00eda\u00a0di\u00a0Frari\u00a0en Venecia. Nunha restauraci\u00f3n de 1973, encontrouse unha inscrici\u00f3n na obra coa data de 1438, que axudou datala exactamente, xa que polo estilo da escultura coa s\u00faa forte expresi\u00f3n, se datara nun tempo posterior relacionado coa Madalena penitente e non precisamente coas obras do\u00a0David\u00a0de bronce e o Amor-Atis\u00a0realizadas pola data posta ao descuberto de 1438. Unha obra moi similar co mesmo tema, executou\u00a0Donatello, bastante posterior cara a 1455, en bronce e para a catedral de Siena.\nA crucifixi\u00f3n en baixorrelevo de bronce con p\u00e1tina dourada, \u00e9 co\u00f1ecida como a \"crucifixi\u00f3n\u00a0Medici\", por estar descrita por\u00a0Raffaello Borghini, entre as pertenzas do Gran duque\u00a0Francisco\u00a0I de\u00a0Medici, en 1584.\u00a0O\u00a0relevo est\u00e1 composto case dun xeito pict\u00f3rico, o dourado nalgunhas das s\u00faas partes provoca un efecto de luces. Xunto a Cristo enc\u00f3ntranse as d\u00faas cruces dos ladr\u00f3ns, o da dereita est\u00e1 a ser cravado e contorsi\u00f3nase pola dor. Na parte inferior do relevo est\u00e1 ocupada por unha gran cantidade de personaxes, como soldados, e mulleres esgazadas pola dor, xente illada en si mesma ou chorando en silencio. D\u00e1tase cara a 1453-1456.\nUnha espl\u00e9ndida \"Cabeza barbuda\" de bronce no\u00a0Bargello, atribu\u00edda a Donatello, est\u00e1 colocada sobre unha pea\u00f1a barroca e polo seu estilo consid\u00e9rase obra da madureza do artista.\nDecenio en Padua.\nEn 1443, dende\u00a0Padua\u00a0cheg\u00e1ronlle diversas encargas polo que trasladou a s\u00faa residencia, deixando Florencia por un espazo de tempo de dez anos. Nesta nova cidade,\u00a0Donatello\u00a0encontrou un ambiente para a s\u00faa arte moito m\u00e1is libre que o clasicismo humanista de Florencia.\n\"Crucifixo de bronce\".\nO seu primeiro traballo en\u00a0Padua \u00e9 o \"Crucifixo de bronce\" para a bas\u00edlica de\u00a0Santo Antonio de Padua. Realizouno de tama\u00f1o natural e seguramente foi concibido para a colocaci\u00f3n independente sobre o coro, a\u00ednda que fose inclu\u00eddo no altar do santo, que\u00a0Donatello executou posteriormente. A cabeza tena inclinada cara \u00e1 dereita, cunha expresi\u00f3n de sufrimento no seu rostro e coa boca entreaberta no seu \u00faltimo suspiro, antes de morrer. As formas do seu corpo est\u00e1n modeladas harmoniosamente e as proporci\u00f3ns est\u00e1n feitas con moito detalle;\u00a0Donatello\u00a0aplicou todo o seu co\u00f1ecemento da anatom\u00eda humana. O Cristo foi realizado completamente nu, pero durante a \u00e9poca do barroca engad\u00eduselle un pano de pureza tam\u00e9n de bronce.\nAltar maior de Santo Antonio de Padua.\nAnte o resultado excelente desta escultura, decidiuse encomendarlle a importante encarga para o altar maior, grazas a unha xenerosa doaz\u00f3n por parte de\u00a0Francesco del Tegola, datado o 13 de abril de 1446, puido ser proxectado un gran grupo escult\u00f3rico en bronce que foi realizado coa t\u00e9cnica da cera perdida. Aqu\u00ed puido experimentar Donatello\u00a0con m\u00e1is intensa liberdade e que aplicou maxistralmente na elaboraci\u00f3n de todas as esculturas do altar. Este altar foi ideado polo escultor:... \"coma un xigantesco nicho pl\u00e1stico, onde as estatuas da Virxe e dos santos se alzaban nunha elevada base ornada de relevos, para encerrarse dentro dun\u00a0ed\u00edculo\u00a0coroado dun baldaquino con b\u00f3veda. Era case un hiperb\u00f3lico relevo cuxas gradaci\u00f3ns \u00edan, dende a abreviatura do aplanado \u00e1 plenitude do estatuario e cuxa plasticidade se resolv\u00eda, non xa na din\u00e1mica s\u00edntese do ton luminoso, sen\u00f3n nunha luz irreal, exaltada pola mesma materia, o resplandor do bronce e o ouro, a policrom\u00eda das pedras, at\u00e9 chegar ao esplendor ic\u00f3nico do frontal medieval\". L.\u00a0Becherucci, \"Enciclopedia\u00a0Universale\u00a0dell'Arte: Donatello\",\u00a0V, Roma, 1960.\nNumerosos documentos testemu\u00f1an todo o relacionado co traballo destas obras, s\u00e1bese que se rodeou de numerosos axudantes entre eles Urbano da\u00a0Cortona,\u00a0Giovanni\u00a0da Pisa,\u00a0Antonio Chellini, Francesco del Valente\u00a0e o pintor\u00a0Niccol\u00f2\u00a0da\u00a0Pizzolo. O d\u00eda de\u00a0santo Antonio, 13 de xu\u00f1o de 1448, rematadas as esculturas e relevos exp\u00f3\u00f1ense dentro dun modelo arquitect\u00f3nico realizado en madeira, cuxa parte definitiva, se conclu\u00edu en 1450. En 1579 o altar foi completamente desmontado para ocupar o seu lugar un de estilo barroco e as esculturas foron distribu\u00eddas por diversos puntos da bas\u00edlica. Trescentos anos despois en 1895, o arquitecto\u00a0Camillo Boito organizou a s\u00faa reconstruci\u00f3n, incompleta e errada, da estrutura orixinal ideada por Donatello.\nRealiz\u00e1ronse diversas hip\u00f3teses para a s\u00faa nova reconstruci\u00f3n, pero sen chegar a un acordo, entre m\u00e1is de quince diferentes soluci\u00f3ns, unha das que conta con maior cr\u00e9dito \u00e9 a de\u00a0White Janson, onde se mostra o altar en forma de paralelep\u00edpedo coroado por un arco, coma baldaquino descuberto, e columnas repartindo o espazo en tres partes onde se colocar\u00edan as imaxes sobre planos\u00a0escaqueados, o plano central estar\u00eda presidido pola escultura da Virxe e o Neno, na que segue\u00a0Donatello\u00a0o tipo de imaxe da\u00a0Nikopoia\u00a0bizantina, con lixeiros cambios como as esfinxes que flanquean o trono. En ambos os dous lados, haber\u00eda tres imaxes en cada un,\u00a0san\u00a0Francisco,\u00a0santo Antonio, santa\u00a0Justina,\u00a0san\u00a0Daniel,\u00a0san\u00a0Ludovico\u00a0e\u00a0san\u00a0Prosdocimo. O grupo do \"Enterro de Cristo\", \u00e9 o \u00fanico realizado en pedra para o centro posterior do altar. O relevo que ocupa a parte central, baixo a estatua da Virxe, \u00e9 o do \"Cristo morto\", mostra unha figura coa expresi\u00f3n m\u00e1is contida que o do crucifixo de bronce de enriba do altar.\nOs catro s\u00edmbolos dos evanxelistas, realizados en relevos de bronce, enc\u00f3ntranse nos lados laterais do altar. Outros doce relevos, cun formato de 58 x 21\u00a0cent\u00edmetros, que representan \"putti\"\u00a0que fan m\u00fasica, rep\u00e1rtense por todo o altar aos lados dos principais relevos de maior medida.\nOs relevos coas escenas dos milagres de\u00a0santo\u00a0Antonio\u00a0enc\u00f3ntranse arredor de toda a base. O \"Milagre da mula\" est\u00e1 repartido entre tres arcos de arquitectura. O \"Milagre do fillo perdido\" at\u00f3pase nunha especie de circo, coas li\u00f1as oblicuas das escaleiras que atraen a direcci\u00f3n da mirada do espectador cara ao centro. O \"Milagre do coraz\u00f3n do lambefoula\", ten unha apertada narrativa que amosa os principais acontecementos da historia cun movemento de composici\u00f3n circular, realizado cun fino relevo en\u00a0\"stiacciato\". No \"Milagre do beb\u00e9 que fala\", os personaxes principais est\u00e1n situados no centro, mentres os rodean en semic\u00edrculo as persoas que asisten ao milagre. A escena est\u00e1 ambientada nunha arquitectura en perspectiva que representa os muros dunha igrexa toscana.\n\"Monumento ecuestre a Gattamelata\".\nO principal motivo da s\u00faa estada en\u00a0Padua\u00a0foi erixir a estatua ecuestre do\u00a0condottiero\u00a0Erasmo de Narni,\u00a0Gattamelata.\nConsiderado como un monumento m\u00e1is funerario que para glorificar o heroe,\u00a0Donatello\u00a0creou un cenotafio.\u00a0Representouno segundo a tradici\u00f3n do\u00a0Trecento, como se realizara en pintura por\u00a0Simone Martini\u00a0(1328) nuns frescos do Palacio Comunal de\u00a0Siena\u00a0e\u00a0Paolo Uccello\u00a0en 1436 no cadro pintado de\u00a0John Hawkwood\u00a0(Giovanni Acuto) da catedral de Florencia. Non obstante, na escultura de tema ecuestre non se realizaba en sentido monumental dende a Antig\u00fcidade cl\u00e1sica, crendo que o escultor tomou como modelo a de Marco Aurelio\u00a0de Roma. Apr\u00e9ciase a arte antiga polo seu tratamento cl\u00e1sico, sendo unha das s\u00faas esculturas m\u00e1is influentes noutras posteriores realizadas por diversos artistas. Segundo\u00a0Vasari:\"Nesta obra,\u00a0Donatello\u00a0demostrou tanta arte, e a fundici\u00f3n resultou tan not\u00e1bel, nas proporci\u00f3ns e na s\u00faa bondade, que en verdade se lle pode comparar coas mellores estatuas da Antig\u00fcidade, polo seu movemento, debuxo, proporci\u00f3ns e execuci\u00f3n. Por iso, non s\u00f3 encheu de asombro os homes daquel ent\u00f3n, sen\u00f3n que a\u00ednda agora non nos \u00e9 pos\u00edbel, contemplala sen admiraci\u00f3n\". Vasari.\nA escultura presenta o momento no que\u00a0Gattamelata\u00a0cabalga pausadamente sobre o seu cabalo (con clara evocaci\u00f3n aos de\u00a0San Marcos\u00a0de Venecia). O personaxe mira de fronte desafiante e en\u00e9rxico, e o seu rostro est\u00e1 tratado coma un retrato romano.\u00a0O conxunto de xinete e cabalo est\u00e1n colocados sobre un gran pedestal de dous pisos con relevos de\u00a0anxos\u00a0doentes e en dous dos seus lados unhas portas de m\u00e1rmore, que imitan aos sarc\u00f3fagos cl\u00e1sicos: as portas de\u00a0Hades.\nPostremeiros anos.\nAos sesenta e cinco anos Donatello volveu a Florencia, onde a\u00ednda lle esperaban grandes obras para realizar, o escultor demostra nelas as s\u00faas d\u00fabidas sobre o humanismo que cr\u00eda na beleza total da figura humana e creou nestes \u00faltimos anos un tipo de imaxes moito m\u00e1is expresivas e con m\u00e1is valor psicol\u00f3xico que nunca fixera at\u00e9 ent\u00f3n.\nMar\u00eda Madalena penitente.\nEn 1453 foi cando\u00a0Donatello\u00a0regresou \u00e1 s\u00faa cidade natal de Florencia e cando recibiu a encarga, crese que para o baptisterio de San Xo\u00e1n de Santa Mar\u00eda del Fiore,\u00a0dunha imaxe de\u00a0Mar\u00eda Madalena penitente, que se atopa no Museo\u00a0dell'Opera\u00a0del\u00a0Duomo\u00a0dende o ano 1972.\nDonatello\u00a0inspirouse n\"'A\u00a0lenda dourada\" de\u00a0Jacopo da Varazze, onde narra o retiro de\u00a0Mar\u00eda Madalena, para conseguir a redenci\u00f3n dos seus pecados, peregrinou e fixo vida de ermit\u00e1, crese na parte meridional de Francia. As\u00ed representouna\u00a0Donatello, realizada en madeira policromada, en idade xa madura consumida polo sufrimento, vestida cunha allada peza de pel e cunha longa cabeleira cubr\u00edndolle o corpo, enc\u00f3ntrase de p\u00e9, coas mans osudas unidas en actitude de oraci\u00f3n, a expresi\u00f3n do seu rostro revela a fatiga e a dor pola que pasou, cos ollos afundidos e unha dentadura que se aprecia melada a trav\u00e9s da s\u00faa boca entreaberta, ten os p\u00f3mulos moi pronunciados pola extrema delgadeza que tam\u00e9n se aprecia nos brazos e pernas, onde se marcan perfectamente os m\u00fasculos e outros detalles anat\u00f3micos.\nAnteriormente hab\u00eda xa mostrado\u00a0Donatello, un grande expresionismo co\u00a0\"San Xo\u00e1n Bautista\u00a0de madeira\", realizado para Venecia, a\u00ednda que \u00e9 nesta etapa florentina dos seus \u00faltimos anos onde mellor e con m\u00e1is intensidade o mostra no\u00a0\"San Xo\u00e1n Bautista de bronce\" realizado para\u00a0Siena\u00a0e especialmente nesta escultura de Mar\u00eda Madalena\u00a0penitente, cuxo expresionismo se pode comparar \u00e1s versi\u00f3ns barrocas deste mesmo tema.\n\"Xudit e Holofernes\".\nA estatua foi encargada por\u00a0Cosme de Medici\u00a0ou o seu fillo\u00a0Pedro de Medici como decoraci\u00f3n da fonte do xard\u00edn do Palacio\u00a0Medici Riccardi, entre 1455 e 1460. Estaba neste palacio, xunto co\u00a0\"David\" de Donatello, no patio. Estas d\u00faas estatuas at\u00f3panse entre as primeiras estatuas do Renacemento italiano completamente independentes f\u00f3ra de calquera arquitectura.\nRepresenta o asasinato do xeneral asirio\u00a0Holofernes\u00a0por\u00a0Xudit. Consid\u00e9rase a\u00a0Xudit\u00a0como o s\u00edmbolo da liberdade, a virtude e a vitoria do d\u00e9bil sobre o\u00a0forte, ao servizo dunha causa xusta. Sost\u00e9n nunha man unha grande espada, e coa outra a cabeza de\u00a0Holofernes\u00a0polo seu cabelo. As d\u00faas figuras son tratadas polo escultor de xeito completamente oposto,\u00a0Holofernes\u00a0est\u00e1 nu e modelado de acordo coas normas da anatom\u00eda, mentres\u00a0Xudit\u00a0est\u00e1 enteiramente cuberta pola roupa, que detalla o seu fr\u00e1xil f\u00edsico. Da cabeza cuberta cun veo de\u00a0Xudit\u00a0non lle sobresae nin sequera un pelo, mentres que a cabeleira de\u00a0Holofernes\u00a0\u00e9 longa e salvaxe. A s\u00faa identificaci\u00f3n co \u00abvezo\u00bb vese confirmada por unha serie de atributos, entre os que sobresae o medall\u00f3n que esvara nas costas, onde se retrata un cabalo asa\u00f1ado.\nO corpo de\u00a0Holofernes\u00a0cae xa sen forzas e sostense s\u00f3 pola man de Xudit. O p\u00e9 dereito da hero\u00edna p\u00faxoo de xeito elocuente nos xenitais, mentres que o outro p\u00e9 o ten no boneco e o xeonllo cobre a metade do medall\u00f3n aleg\u00f3rico. Mesmo as escenas de bacanais na base con forma de prisma triangular, fan lembrar a embriaguez e o desenfreo do tirano, tal como se describe na Biblia. A estatua foi orixinalmente dourada, a\u00ednda se poden ver restos nalgunhas partes como na espada. Para facilitar o dourado de bronce foi fundida en once partes. A base da escultura asem\u00e9llase a un cox\u00edn, un elemento naturalista utilizado por primeira vez por\u00a0Donatello\u00a0na s\u00faa escultura de\u00a0\"San Marcos\"\u00a0en\u00a0Orsanmichele. Inscrito no cox\u00edn apr\u00e9cianse as palabras\u00a0\"OPVS.\u00a0Donatelli. FLOR\".\nEn 1495, a escultura colocouse na\u00a0Piazza\u00a0della\u00a0Signoria, no lado da porta principal do\u00a0Palazzo Vecchio, en memoria da expulsi\u00f3n de Pedro de Medici\u00a0de Florencia e a introduci\u00f3n da rep\u00fablica polo florentino\u00a0Girolamo Savonarola. Esta vez, a estatua simboliza a expulsi\u00f3n dos\u00a0Medici\u00a0tiranos. A estatua m\u00e1is tarde foi trasladada ao patio interior do\u00a0Palazzo Vecchio. Substit\u00faese por unha copia en bronce en 1988 e o orixinal, despois da s\u00faa restauraci\u00f3n, colocouse na \"Sala\u00a0dei\u00a0Gigli\"\u00a0no interior do\u00a0Palazzo Vecchio.\nOs p\u00falpitos de San Lourenzo.\nAs derradeiras obras florentinas foron os dous p\u00falpitos de bronce para a bas\u00edlica de\u00a0San Lourenzo, encargo probabelmente, do seu amigo Cosme de Medici, foron as obras que conclu\u00edron a actividade art\u00edstica de\u00a0Donatello. O traballo realizouno coa axuda de\u00a0Bartolomeo Bellano\u00a0e\u00a0Bertoldo\u00a0di\u00a0Giovanni, pero foron dese\u00f1ados na s\u00faa totalidade por\u00a0Donatello. Isto apr\u00e9ciase nas figuras relixiosas que leva \u00e1 extrema ficci\u00f3n, producida pola t\u00e9cnica do \"non finito\", \u00e9 dicir, que nalgunhas partes das figuras se mostran as formas nada m\u00e1is aproximadas.\nOs dous p\u00falpitos est\u00e1n relacionados con numerosos problemas para o seu estudo cr\u00edtico. Ademais da dif\u00edcil avaliaci\u00f3n das autor\u00edas de Donatello\u00a0ou dos seus axudantes, ign\u00f3rase o cliente (Cosme de Medici?). A presentaci\u00f3n actual, da s\u00faa colocaci\u00f3n sobre catro columnas de m\u00e1rmore cada un, crese que \u00e9 dunha data posterior \u00e1 morte de\u00a0Donatello. Alg\u00fans historiadores, suxeriron que os diferentes paneis que compo\u00f1en os p\u00falpitos, orixinariamente estaban destinados aos sarc\u00f3fagos, para o propio\u00a0Cosme de Medici\u00a0e a s\u00faa esposa\u00a0Contessina de Bardi\u00a0ou do seu fillo\u00a0Xo\u00e1n de Cosme de Medici, mentres que o uso como coro, parece pouco prob\u00e1bel, pola medida tan pequena dos p\u00falpitos.\nA dataci\u00f3n sit\u00faase despois do retorno de\u00a0Donatello de Siena\u00a0(1459-1460), e no relevo do \"Martirio de\u00a0san Lourenzo\", pertencente ao p\u00falpito da \"Resurrecci\u00f3n\", descubriuse unha inscrici\u00f3n coa data 15 de xu\u00f1o de 1465, pero coa fundici\u00f3n, o rematado da obra e a morte de Donatello\u00a0(1466), non \u00e9 pos\u00edbel determinar a dataci\u00f3n con seguridade. Nas s\u00faas antigas biograf\u00edas, empezando pola de\u00a0Vasari, falan sobre o mestre que pasaba a maior parte dos seus \u00faltimos tempos, por motivos de sa\u00fade, na cama. A pesar de todas estas cuesti\u00f3ns, os dous p\u00falpitos consid\u00e9ranse os \u00faltimos traballos de Donatello, a \u00faltima obra mestra que pecha a s\u00faa actividade, levando ao extremo a s\u00faa evoluci\u00f3n, o estudo da alma humana, a composici\u00f3n espacial e a liberdade que caracterizou toda a s\u00faa carreira.\nP\u00falpito da Resurrecci\u00f3n:\nP\u00falpito da Paix\u00f3n:\nAn\u00e1lise.\nDonatello\u00a0era co\u00f1ecido dende os primeiros te\u00f3ricos como un dos pais do \u00abrenacemento\u00bb das artes do s\u00e9culo XV, o primeiro que foi capaz de igualar os grandes escultores da antig\u00fcidade, na cidade de Florencia. Xa en 1481\u00a0Cristoforo Landino\u00a0na\u00a0\"Apologia\"\u00a0coloca a Donatello\u00a0\u00e1 altura dos antigos e\u00a0Giorgio Vasari, nas d\u00faas edici\u00f3ns de \"Le vite\"\u00a0(1550 e 1568), insistiu en que o seu traballo era m\u00e1is similar aos artistas romanos que a calquera outro mestre inmediatamente precedente.\nDonatello\u00a0desenvolveu innovaci\u00f3ns que revolucionaron a t\u00e9cnica do relevo. Tr\u00e1tase do relevo en\u00a0\"stiacciato\", que se basea no aplanado e o espesor nunha variaci\u00f3n infinitesimal, que recorda a obra gr\u00e1fica. A trav\u00e9s de sut\u00eds xogos de luz e sombra as figuras pod\u00edan estar organizadas nunha ilusi\u00f3n de profundidade, onde os grupos de figuras, a paisaxe e os elementos arquitect\u00f3nicos se superpo\u00f1en unha detr\u00e1s doutra en innumer\u00e1beis superposici\u00f3ns, impos\u00edbel coas t\u00e9cnicas\u00a0tradicionais. Vasari, por conseguinte, non dubida en afirmar que\u00a0Donatello\u00a0elevou a arte do relevo a un novo nivel e esta opini\u00f3n nos historiadores da arte moderna segue a ser v\u00e1lida.\nNa s\u00faa vida art\u00edstica \u00e9 evidente o continuo afondamento e desenvolvemento do repertorio, cun importante estudo preliminar de cada un dos novos tipos de traballo e a avaliaci\u00f3n das necesidades espec\u00edficas e efectos desexados.\nPero non faltaron voces cr\u00edticas polo seu traballo, como a do seu amigo\u00a0Filippo Brunelleschi. As obras do per\u00edodo tard\u00edo, cun estilo cru e expresivo, foron criticadas no s\u00e9culo XVI, para ir revaloriz\u00e1ndose s\u00f3 gradualmente no s\u00e9culo XX.\nBaccio Bandinelli\u00a0no s\u00e9culo XVI, considerou de \u00aberros\u00bb da vellez e a crecente cegueira do mestre, considerando os dous p\u00falpitos da bas\u00edlica de\u00a0San Lourenzo, como o peor da man de todas as obras de Donatello. S\u00f3 nos \u00faltimos s\u00e9culos, a partir do manierismo, gradualmente foise valorando a opini\u00f3n cr\u00edtica sobre estas d\u00faas obras. Hoxe en d\u00eda, a avaliaci\u00f3n \u00e9 netamente ben\u00e9vola, sobre todo na intensidade expresiva da linguaxe de\u00a0Donatello, cunha iconograf\u00eda de reinvenci\u00f3n libre e orixinal dos temas b\u00edblicos.\nPero\u00a0Vasari\u00a0escribiu na biograf\u00eda de\u00a0Donatello\u00a0e o seu cat\u00e1logo de obras inclu\u00eddas, cunha serie de erros. Ao xu\u00edzo inexacto, contribu\u00edu o desmantelamento ou a descontextualizaci\u00f3n dos lugares orixinais das obras. Isto provocou o aumento de dificultade na obtenci\u00f3n dunha visi\u00f3n de conxunto da s\u00faa obra. En 1886 por exemplo, durante as celebraci\u00f3ns en Florencia para\u00a0cinquentenario\u00a0dende o seu nacemento, as obras e os documentos foron confundidos cos doutros autores.\nDende ent\u00f3n, a historiograf\u00eda art\u00edstica comezou a traballar na selecci\u00f3n e revisi\u00f3n do cat\u00e1logo de obras atribu\u00eddas para despexar os antigos erros. Mesmo hoxe, os estudos p\u00f3dense dicir que est\u00e1n lonxe de ser conclu\u00eddos, en especial durante amplos per\u00edodos, onde a documentaci\u00f3n co\u00f1ecida \u00e9 escasa.\nA fama de\u00a0Donatello\u00a0foi moi grande durante o alto renacemento, influ\u00edu en grandes autores como\u00a0Andrea del Verrocchio,\u00a0Rafael Sanzio,\u00a0Michelangelo\u00a0e\u00a0Benvenuto Cellini\u00a0entre outros.\nFamosa \u00e9 a loanza que\u00a0Vasari\u00a0escribiu en honor de\u00a0Donatello\u00a0e Michelangelo:"}
{"id": "38801", "revid": "25871", "url": "https://gl.wikipedia.org/wiki?curid=38801", "title": "Masaccio", "text": "Masaccio (Tommaso Cassai ou Tommaso di Ser Giovanni di Mone) nado en San Giovanni Valdarmo, Italia o 21 de decembro de 1401 e finado en Roma, outono de 1428, foi un pintor italiano do Quattrocento, o primeiro per\u00edodo do Renacemento, iniciador da pintura moderna. Segundo Vasari, Masaccio foi o mellor pintor da s\u00faa xeraci\u00f3n pola s\u00faa habilidade para imita-la natureza, recrear figuras e movementos realistas, as\u00ed como por un uso convincente da perspectiva tridimensional. \nMasaccio morreu aos vinte e seis anos e s\u00e1bese moi pouco sobre as circunstancias exacas da s\u00faa morte. \nTraxectoria.\nA pesar da s\u00faa curta carreira tivo unha fonda influencia noutros pintores posteriores; foi dos primeiros en usar a perspectiva cient\u00edfica na pintura que aprendeu de Brunelleschi.\nDende as s\u00faas obras iniciais como \"Expulsi\u00f3n de Ad\u00e1n e Eva\" ou \"O Tributo\" na capela Brancacci da igrexa do Carmine en Florencia, a s\u00faa foi unha linguaxe austera e monumental, centrado no home e na s\u00faa acci\u00f3n. Mediante unha recreaci\u00f3n intelectual despois dunha profunda observaci\u00f3n da s\u00faa realidade, Masaccio verificou \u00e1 volta \u00e1 natureza humana e o espazo no que se desenvolve a s\u00faa actividade e non a trav\u00e9s dunha simple reproduci\u00f3n das s\u00faas aparencias externas. Isto vai orixinar formas sint\u00e9ticas, fortes volumes, acenos elementais mais decisivos. Nos seus \u00faltimos frescos en Santa Mar\u00eda Novella e en Brancacci leva a perspectiva brunelleschiana \u00e1 perfecci\u00f3n."}
{"id": "38802", "revid": "879", "url": "https://gl.wikipedia.org/wiki?curid=38802", "title": "Miguel Anxo", "text": ""}
{"id": "38803", "revid": "879", "url": "https://gl.wikipedia.org/wiki?curid=38803", "title": "Miguelanxo", "text": ""}
{"id": "38806", "revid": "22570", "url": "https://gl.wikipedia.org/wiki?curid=38806", "title": "Requinta", "text": "A requinta \u00e9 un tipo de frauta travesa t\u00edpica de Galicia, m\u00e1is especificamente das Terras do Ulla. \nOrixe.\nA requinta apareceu en Galicia a comezos do s\u00e9culo XIX como instrumento de acompa\u00f1amento da gaita galega. Adoitaba tocarse en conxuntos denominados \"gaitas\" ou \"requintas\", principalmente nas terras do tramo medio do r\u00edo Ulla. Existen diversas hip\u00f3teses sobre a s\u00faa orixe, a s\u00faa chegada coas tropas napole\u00f3nicas durante a francesada, unha modificaci\u00f3n local ideada para os m\u00fasicos da catedral de Santiago, a introduci\u00f3n por alg\u00fan peregrino a Santiago etc. \u00c9 case seguro que o instrumento como hoxe se co\u00f1ece fose conformado no obradoiro dos Garc\u00eda de Riob\u00f3, pois del sa\u00edron a pr\u00e1ctica totalidade das requintas conservadas.\nCaracter\u00edsticas.\nO son da requinta prod\u00facese unha oitava por riba do da gaita, e deste feito deriva o seu nome, pois os gaiteiros chaman \u201crequintear\u201d a tocar na oitava m\u00e1is aguda do seu instrumento. A s\u00faa principal afinaci\u00f3n \u00e9 o fa#, para poderen acompa\u00f1ar as gaitas afinadas en Si natural, existindo tam\u00e9n as afinadas en Sol, para o acompa\u00f1amento de gaitas en Do.\nA construci\u00f3n das requintas \u00e9 artesanal, e a madeira empregada adoita se-lo buxo, a\u00ednda que non \u00e9 infrecuente atopalas noutras madeiras nobres, como o granadillo, ou doutras moito m\u00e1is cativas como a hedra. Est\u00e1 composta de cinco pezas aneladas en alpaca, lat\u00f3n, ou \u00e1s veces en prata. A primeira peza leva a embocadura e a rosca de afinaci\u00f3n, e a derradeira adoita levar unha chave que aumenta o cromatismo do instrumento, e resulta fundamental para afina-las notas na terceira oitava.\nNo ano 2017, publicouse un libro-cd que re\u00fane en m\u00e1is de 80 partituras transcritas, o primeiro cancioneiro de m\u00fasica do repertorio dos grupos tradicionais que empregaban nas s\u00faas formaci\u00f3ns a requinta da Ulla, traballo feito por Rafael Carracedo Crespo na editorial Embora e coa colaboraci\u00f3n da Secretar\u00eda Xeral de Cultura da Xunta de Galicia."}
{"id": "38809", "revid": "56817", "url": "https://gl.wikipedia.org/wiki?curid=38809", "title": "Narodnost", "text": "Narodnost (\"\u043d\u0430\u0440\u043e\u0434\u043d\u043e\u0441\u0442\", \"car\u00e1cter nacional\" en ruso) era un dos requisitos da literatura do realismo socialista. A literatura deb\u00eda expresar a idiosincrasia nacional a trav\u00e9s dun \"estilo nacional\". O termo implicaba tam\u00e9n o protagonismo de personaxes \"populares\", polo que se enfatizaba a presenza da literatura e a lingua populares e a importancia coa que estas pod\u00edan contribu\u00edr \u00e1s formas m\u00e1is elevadas de literatura."}
{"id": "38810", "revid": "85894", "url": "https://gl.wikipedia.org/wiki?curid=38810", "title": "Ideynost", "text": "Ideynost (\"expresi\u00f3n ideol\u00f3xica\", en ruso) era un dos requisitos da literatura do realismo socialista. A literatura deb\u00eda expresar ideas, especialmente pol\u00edticas e sociais, de tipo progresista. Neste contexto, os censores e cr\u00edticos literarios non aceptaban literatura \u00e1 que lle faltase un contido ideol\u00f3xico ou literatura entendida como mero entretemento."}
{"id": "38811", "revid": "85894", "url": "https://gl.wikipedia.org/wiki?curid=38811", "title": "Partynost", "text": "Partynost (\"esp\u00edrito de partido\" en ruso) era un dos requisitos da literatura do realismo socialista. Esper\u00e1base que os autores expresasen un \"esp\u00edrito de partido\" en consoancia cos obxectivos e m\u00e9todos do Partido Comunista da Uni\u00f3n Sovi\u00e9tica."}
{"id": "38814", "revid": "23204", "url": "https://gl.wikipedia.org/wiki?curid=38814", "title": "Adulterio", "text": "Adulterio \u00e9 ter relaci\u00f3ns sexuais consentidas unha persoa casada f\u00f3ra do matrimonio. Nalg\u00fans pa\u00edses unha persoa solteira que mant\u00e9n relaci\u00f3ns sexuais cunha persoa casada tam\u00e9n \u00e9 considerada ad\u00faltera. Un matrimonio no que os c\u00f3nxuxes consideran aceptable teren relaci\u00f3ns sexuais f\u00f3ra do matrimonio denom\u00ednase matrimonio aberto e non se consideran ad\u00falteros a\u00ednda que nalg\u00fans pa\u00edses si que o poidan ser legalmente.\nHistoricamente o adulterio estaba castigado severamente, inclu\u00edda mesmo a pena de morte, tipicamente o apedramento. Na actualidade o adulterio \u00e9 a\u00ednda ilegal nalg\u00fans estados como en Corea do Sur e Taiw\u00e1n e en boa parte dos pa\u00edses musulm\u00e1ns.\nEn Galicia, como no resto de Espa\u00f1a, o adulterio estivo penalizado ata o 19 de febreiro de 1978. Segundo a lei 2/2006 de dereito civil de Galicia o adulterio \u00e9 unha das causas polas que se pode desherdar sempre que fose reiterado ou grave."}
{"id": "38815", "revid": "85894", "url": "https://gl.wikipedia.org/wiki?curid=38815", "title": "Baldomero Fern\u00e1ndez Calvi\u00f1o", "text": "Jos\u00e9 Baldomero Fern\u00e1ndez Calvi\u00f1o, nado o 27 de setembro de 1936 en Nar\u00f3n e finado na Coru\u00f1a o 12 de novembro de 2017, foi un pol\u00edtico galego.\nTraxectoria.\nEstudou o bacharelato no Instituto de Ensinanza Media da Coru\u00f1a. Diplomouse na Escola de Sociolox\u00eda en Madrid e obtivo o t\u00edtulo de Graduado Social na Escola da Universidade de Santiago de Compostela. Funcionario da Administraci\u00f3n Local. En Madrid ingresou no Frente de Juventudes e foi Delegado de Juventudes e Secretario Local do Movimiento Nacional en Nar\u00f3n. Foi procurador nas Cortes franquistas en representaci\u00f3n das confrar\u00edas de pescadores como presidente da Federaci\u00f3n de Confrar\u00edas de Pesca de Espa\u00f1a. Na transici\u00f3n afiliouse \u00f3 Partido Gallego Independiente, foi senador (1977-1982) coa Uni\u00f3n de Centro Democr\u00e1tico e conselleiro de Pesca (1979-1982).\nVida persoal.\nCasou con Mari\u00e1n Posse Mari\u00f1o."}
{"id": "38816", "revid": "85894", "url": "https://gl.wikipedia.org/wiki?curid=38816", "title": "Cultura Kurgan", "text": "A cultura Kurgan foi unha hipot\u00e9tica cultura neol\u00edtica n\u00f3made e gandeira, desenvolvida cara ao V milenio antes de Cristo en adiante nas chairas situadas \u00f3 nordeste do mar Negro e nos lugares cara os que se expandiu. A hip\u00f3tese da existencia desta cultura creouna Marija Gimbutas, e nela combina arqueolox\u00eda e ling\u00fc\u00edstica para situar a sede orixinaria dos pobos falantes do protoindoeuropeo (PIE).\n\u00c9 a primeira cultura indoeuropea, e polo tanto, a pol\u00e9mica en s\u00e9culos pasados causada pola \"Urheimat\" (patria ancestral dos indoeuropeos), \u00e9 establecida segundo as hip\u00f3teses de Gimbutas nas chairas meridionais rusas, entre o nordeste do mar Negro e o noroeste do mar Caspio, acoutada polo sur polo C\u00e1ucaso.\nDescubrimento.\nA arque\u00f3loga lituana Marija Gimbutas escava as chairas meridionais de Rusia e descobre unha cultura que corresponde \u00f3s datos da arqueolox\u00eda ling\u00fc\u00edstica, e ch\u00e1maa cultura Kurgan polos enterramentos en t\u00famulos que se atoparon (\"kurgan\" significa en ruso t\u00famulo.\nSociedade.\nTr\u00e1tase dunha sociedade gandeira, con animais domesticados coma a vaca, o porco ou o cabalo. A grande expansi\u00f3n da cultura Kurgan d\u00e9bese a que nela ti\u00f1a unha enorme importancia a clase guerreira. Os xefes eran enterrados en grandes t\u00famulos. Xa co\u00f1ec\u00edan a roda, polo que o combate o fac\u00edan en carros, o cal lles daba vantaxe sobre outras culturas do seu tempo.\nAdoraban os deuses dun pante\u00f3n eminentemente masculino. Adoraban un deus supremo, do ceo, en contraposici\u00f3n da deidade suprema da cultura da Vella Europa, a deusa da terra.\nHistoria.\nA cultura Kurgan desenv\u00f3lvese cara ao V milenio a.C. e, froito da s\u00faa capacidade expansiva, acada as zonas danubianas e balc\u00e1nicas centroeuropeas cara ao ano 4400 a.C. A maior expansi\u00f3n prod\u00facese no IV milenio a.C.: durante este per\u00edodo acada a Transcaucasia e parte de Europa, cara ao 3500 a.C. Cara ao 3000 a.C. produciuse unha nova expansi\u00f3n cara as rexi\u00f3ns ba\u00f1adas polo mar Exeo.\nEsta cultura ir\u00e1 absorbendo pouco a pouco a cultura da vella Europa, presente en gran parte de Europa xa dende antes da expansi\u00f3n kurgan."}
{"id": "38818", "revid": "785", "url": "https://gl.wikipedia.org/wiki?curid=38818", "title": "Liga Comunista Revolucionaria", "text": "A Liga Comunista Revolucionaria (LCR) foi un partido pol\u00edtico comunista e trotskista espa\u00f1ol fundado en 1971 por militantes do grupo catal\u00e1n Comunisme, que proced\u00eda da Frente de Liberaci\u00f3n Popular. Constitu\u00eda a secci\u00f3n espa\u00f1ola do Secretariado Unificado da IV Internacional e pretend\u00eda ser un partido revolucionario que rexeitaba a colaboraci\u00f3n entre clases e propugnaba un modelo territorial baseado na confederaci\u00f3n de rep\u00fablicas.\nHistoria.\nAnos 70.\nEn 1972 esc\u00edndese dela un pequeno grupo, a Liga Comunista, que volver\u00e1 \u00e1 organizaci\u00f3n en 1978. En 1973 int\u00e9grase nela unha escisi\u00f3n de ETA, a ETA VI Asemblea, co que consegue implantaci\u00f3n no Pa\u00eds Vasco, denomin\u00e1ndose LCR-ETA (VI) ata 1976. Nas elecci\u00f3ns de 1977 patrocina a candidatura da Frente por la Unidad de los Trabajadores, e participa en diversas candidaturas da esquerda comunista ata os anos 80, cando propugna a abstenci\u00f3n nas elecci\u00f3ns.\nAnos 80.\nA finais dos 80 comeza a colaborar co Movimiento Comunista, unha organizaci\u00f3n de orixe mao\u00edsta, promovendo mobilizaci\u00f3ns contra a OTAN, contra as bases americanas, os GAL e apoiando o movemento feminista e os dereitos dos homosexuais. Nas primeiras elecci\u00f3ns \u00f3 Parlamento Europeo apoiou a candidatura de Herri Batasuna, a pesar de ser cr\u00edticas cos m\u00e9todos de ETA.\nAnos 90.\nEn 1991 a LCR unificouse co MC formando a confederaci\u00f3n Izquierda Alternativa, pero deseguida xurdiron as tensi\u00f3ns ao consideraren a maior\u00eda dos militantes da LCR que foran absorbidos polo MC. En 1992 IA divid\u00edase quedando co nome os antigos militantes da LCR, mentres os de MC coll\u00edan o nome de Liberaci\u00f3n. En Galiza, a fusi\u00f3n LCR-MC adoptou o nome de Inzar e no ano 1993 integrouse no BNG."}
{"id": "38819", "revid": "85894", "url": "https://gl.wikipedia.org/wiki?curid=38819", "title": "Ciudadanos en Blanco", "text": "Ciudadanos en Blanco (Cenb) \u00e9 unha agrupaci\u00f3n pol\u00edtica espa\u00f1ola que se autodefine como unha \"agrupaci\u00f3n de ciudadanos y ciudadanas unidos en torno a la difusi\u00f3n, defensa e implantaci\u00f3n del Voto en Blanco Computable\", inscrita no rexistro de partidos para acadar lexislar o voto en branco como un voto computable de xeito que se reflicta en escanos baleiros.\n\"Cenb\" fundouse en 2002 nas Illas Baleares. Desde ent\u00f3n vense presentando \u00e1s elecci\u00f3ns nos 3 niveis territoriais (local, auton\u00f3mico e estatal). En outubro de 2011, xunto con outras organizaci\u00f3ns, funda a coalici\u00f3n hartos.org.\nO motivo do seu programa electoral d\u00e9bese \u00e1 actual lei electoral espa\u00f1ola (LOREG), na cal os votos en branco son v\u00e1lidos e contabilizados para calcular a porcentaxe de votos de cada partido que, para poder entrar no repartimento de escanos, debe superar a barreira do 3% nas elecci\u00f3ns xerais e o 5% nas municipais e na maior\u00eda das auton\u00f3micas. Por\u00e9n, ditos votos en branco non son tidos en conta \u00e1 hora de facer o repartimento de escanos, a\u00ednda que superen a porcentaxe marcada. Segundo esta agrupaci\u00f3n, se o voto en branco conta para calcular a porcentaxe de cada partido, debe de contar tam\u00e9n para facer o repartimento como se fose un partido m\u00e1is. No caso de que deste xeito lle correspondese alg\u00fan escano aos votos en branco, reflectir\u00edase en escanos baleiros sen ocupar.\n\"CenB\" ofr\u00e9cese aos votantes que te\u00f1an intenci\u00f3n de votar en branco como unha ferramenta para facer visible dito voto mediante a non-ocupaci\u00f3n do escano e a renuncia a calquera emolumento que lle puidera corresponder por ter acadada a representaci\u00f3n. A pesar da grande expansi\u00f3n que sufriu desde a s\u00faa fundaci\u00f3n, a\u00ednda non logrou presentar listas en todas as provincias do Estado espa\u00f1ol.\nLi\u00f1a pol\u00edtica.\nCiudadanos en Blanco persegue que os votos en branco nas elecci\u00f3ns sexan computados de forma que se acadan os suficientes para obter un escano, este quede baleiro. O principal punto do programa electoral da agrupaci\u00f3n \u00e9 a consecuci\u00f3n dunha lei electoral m\u00e1is proporcional ca actual e que contemple o voto en branco computable para a repartici\u00f3n. O partido afirma que, ag\u00e1s nesa ocasi\u00f3n, deixar\u00eda os seus escanos baleiros e, unha vez conseguida, o partido autodisolver\u00edase.\nNas elecci\u00f3ns municipais do 2011, acadou catro concelleiros en tres concellos catal\u00e1ns:\nPara as Elecci\u00f3ns xerais de Espa\u00f1a de 2015, cambiou de nome e aliados, pasando a denominarse \"Movimiento Ciudadano por el Voto en Blanco Computable\" e present\u00e1ndose polo partido Esca\u00f1os en Blanco."}
{"id": "38827", "revid": "1131", "url": "https://gl.wikipedia.org/wiki?curid=38827", "title": "Transpositor", "text": "Un instrumento transpositor \u00e9 aquel en que a altura das notas que soan non \u00e9 a mesma que a que consta na partitura.\nIsto faise por diferentes raz\u00f3ns: para evitar o uso de moitas li\u00f1as adicionais como no caso da guitarra, escrita unha oitava m\u00e1is aguda, para evitar o uso de alteraci\u00f3ns (d\u00edeses e bemois).\nPor exemplo, se nunha partitura escrita para saxo tenor ou clarinete aparece un d\u00f3 o m\u00fasico tocaraa e soar\u00e1 un si bemol, pero o instrumentista seguir\u00e1 a chamarlle a esa nota d\u00f3. Isto facilita moito a notaci\u00f3n e o aprendido, pois o m\u00fasico escribe e le D\u00f3 Re Mi Fa Sol La Si o que realmente \u00e9 Sib D\u00f3 Re Mib Fa Sol La. Ademais, nalgunhas familias de instrumentos as posici\u00f3ns dos dedos corresponde ao nome da nota e non ao seu son, as\u00ed un m\u00fasico pode tocar varios instrumentos sen ter que aprender de novo as posici\u00f3ns. As\u00ed \u00e9 com\u00fan que un saxofonista toque varios instrumentos (normalmente tenor e soprano). El le a partitura e, onde pon Do, el coloca os dedos para do, no tenor soar\u00e1 Sib, no alto Mib e no soprano Sib unha oitava m\u00e1is agudo."}
{"id": "38830", "revid": "55340", "url": "https://gl.wikipedia.org/wiki?curid=38830", "title": "La Coubre", "text": "O vapor de transporte La Coubre foi un buque franc\u00e9s (\"Compagnie G\u00e9n\u00e9rale Transatlantique, 1951 - 1972\") que foi obxecto de sabotaxe no porto da Habana o 4 de marzo de 1960 cando transportaba armas e munici\u00f3ns. Tiveron lugar d\u00faas explosi\u00f3ns que produciron preto dun cento de mortos e douscentos feridos. As autoridades cubanas denunci\u00e1rono como un acto terrorista da CIA: tratar\u00edase da primeira acci\u00f3n deste tipo exitosa en contra de Fidel Castro.\nA explosi\u00f3n do buque La Coubre tivo lugar o 4 de marzo de 1960 \u00e1s 15:10 no porto da Habana.\nO nav\u00edo franc\u00e9s, de 4.310 tons. que transportaba 76 toneladas de armamento procedente do porto belga de Antuerpen, explosionou mentres estaba a ser descargado. Descargar explosivos f\u00f3ra de lugares reservados para iso \u00eda contra a normativa vixente, a decisi\u00f3n de descargalo f\u00f3ra desa zona aparentemente decidiuno Ra\u00fal Castro, o ministro do ex\u00e9rcito.\nChe Guevara, que estaba dando un mitin nun edificio p\u00fablico, acudiu \u00e1 zona e deu atenci\u00f3n m\u00e9dica \u00f3s tripulantes do nav\u00edo, a militares e os traballadores do peirao que resultaran feridos.\nTrinta minutos despois da primeira explosi\u00f3n mentres se rescataba \u00e1s v\u00edtimas houbo unha segunda explosi\u00f3n, m\u00e1is forte.\nA\u00ednda que non se deron datos oficiais, est\u00edmase en 75 os mortos e en 200 os feridos que provocou a explosi\u00f3n. O goberno cubano e outras fontes acusaron de cometer o atentado a William Alexander Morgan por orde da CIA."}
{"id": "38831", "revid": "98629", "url": "https://gl.wikipedia.org/wiki?curid=38831", "title": "Estatuto de Autonom\u00eda de Catalu\u00f1a de 2006", "text": "O Estatuto de Autonom\u00eda de Catalu\u00f1a (en catal\u00e1n: \"Estatut d'Autonomia de Catalunya\") \u00e9 a norma institucional b\u00e1sica de Catalu\u00f1a de acordo co establecido ao t\u00edtulo oitavo da Constituci\u00f3n espa\u00f1ola de 1978. Denom\u00ednase tam\u00e9n Estatuto de Miravet porque foi en Miravet onde se reuniron parlamentarios catal\u00e1ns de todos os partidos por ver de botalo adiante.\nO Parlamento de Catalu\u00f1a aprobou o 30 de setembro de 2005 a Proposta de Novo Estatuto de Autonom\u00eda de Catalu\u00f1a que foi aceptada a tr\u00e1mite polo Congreso dos Deputados o 2 de novembro de 2005. Foi aprobado polo Congreso dos Deputados o 30 de marzo de 2006 e polo Senado de Espa\u00f1a o 10 de maio de 2006 despois dunha substancial modificaci\u00f3n. Foi aprobado tam\u00e9n en referendo polo pobo de Catalu\u00f1a o 18 de xu\u00f1o de 2006. Est\u00e1 vixente dende o 9 de agosto de 2006 a\u00ednda que foi modificado por unha sentenza do Tribunal Constitucional do 28 de xu\u00f1o de 2010.\nUn estatuto pol\u00e9mico.\nO Estatuto de Miravet, foi presentado ao Congreso dos Deputados o 2 de novembro de 2005, por tres relatores do Parlamento de Catalu\u00f1a. Os relatores, Artur Mas (CIU), Manuela de Madre (PSC) e Josep-Llu\u00eds Carod-Rovira (ERC), que explicaron por que era necesaria a Reforma do actual Estatuto de Autonom\u00eda de Catalu\u00f1a que foi redactado a Sau e aprobado o ano 1979, fundamentando que Catalu\u00f1a \u00e9 unha naci\u00f3n, e relatando os cambios que sufriu a sociedade nos \u00faltimos 26 anos, desde a entrada de Espa\u00f1a na Comunidade Europea.\nO mesmo d\u00eda da s\u00faa aceptaci\u00f3n a tr\u00e1mite, o 2 de novembro de 2005, o Partido Popular, presentou un Recurso de inconstitucionalidade ante o Tribunal Constitucional. M\u00e1is tarde rexeitouse, posto que o tribunal considerou que non se pode presentar un recurso de inconstitucionalidade por unha lei non aprobada.\nLogo dunha longa e crispada negociaci\u00f3n de emendas entre os partidos con representaci\u00f3n no Congreso dos Deputados, fix\u00e9ronse variaci\u00f3ns en numerosos artigos. En maio de 2006, a proposta de Estatuto foi aprobada no Senado, co voto favorable do PSOE, CIU e IU, a abstenci\u00f3n de ERC, EA e o PAR, e o voto contrario do PP.\nO estatuto aprobarase en referendo popular o 18 de xu\u00f1o, con 73,9% dos votos a favor, un 20,76% en contra e un 5,34% de votos en branco. Os votos nulos non chegaron ao 1%. A xornada estivo claramente marcada pola baixa participaci\u00f3n, pouco m\u00e1is do 49% do censo electoral.\nTras ser aprobado en referendo, e logo de que o rei dese o seu visto e prace, o estatuto foi publicado no BOE e entrou en vigor o 9 de agosto de 2006.\nA sentenza do Tribunal Constitucional do 28 de xu\u00f1o de 2010 recortou o Estatut, declarando 14 artigos inconstitucionais (1 totalmente e 13 parcialmente), e reinterpretando 27 m\u00e1is. En contra desta resoluci\u00f3n celebrouse o 10 de xullo de 2010 a manifestaci\u00f3n \"Som una naci\u00f3, nosaltres decidim\" (Somos unha naci\u00f3n, n\u00f3s decidimos), cunha asistencia de m\u00e1is dun mill\u00f3n de persoas.\nRecursos ao Tribunal Constitucional.\nAntecedentes.\nDespois da s\u00faa entrada en vigor o 9 de agosto de 2006, o Estatut recibiu sete recursos de inconstitucionalidade :\nO bloqueo da renovaci\u00f3n do Tribunal Constitucional por parte do PSOE, que rexeitaba os candidatos propostos polo PP, impediu a renovaci\u00f3n de catro maxistrados, inclu\u00edda a presidenta Mar\u00eda Emilia Casas, que foran elixidos en 1998 por un mandato de nove anos e que levaban tres anos m\u00e1is no cargo.\nDurante a espera pola sentenza e as predici\u00f3ns claras que ser\u00eda negativa, unha docena de xornais catal\u00e1ns publicaron o 26 de novembro de 2009 un editorial conxunto titulado \"La dignitat de Catalunya\" (\"A dignidade de Catalu\u00f1a\") para denunciar que un tribunal con varios membros mortos o co mandato acabado non deber\u00eda ditar sentenza sobre unha lei referendada polo pobo de Catalu\u00f1a, ademais de denunciar que levaban tres anos sen ditar resoluci\u00f3n algunha.\nAnte o recurso do PP, o Tribunal Constitucional ditou sentenza o 28 de xu\u00f1o de 2010, despois de tres anos de deliberaci\u00f3ns e, sobre todo, pola par\u00e1lise na que se atopaba o tribunal, e despois de catro anos de vixencia e de desenvolvemento lexislativo do Estatut.\nO 9 de setembro de 2010, o tribunal rexeitou os recursos presentados polos gobernos aragon\u00e9s, balear e valenciano. No caso de Arag\u00f3n e Baleares, a decisi\u00f3n adoptouse co voto particular do maxistrado Jorge Rodr\u00edguez-Zapata, mentres que no da Comunidade Valenciana manifestaron a s\u00faa discrepancia Vicente Conde, Javier Delgado, Jorge Rodr\u00edguez-Zapata e Ram\u00f3n Rodr\u00edguez Arribas. Os recursos de Arag\u00f3n e Baleares rexeitaban que os fondos catal\u00e1ns do Arquivo da Coroa de Arag\u00f3n se integraran no sistema de arquivos de Catalu\u00f1a, mentres que o da Comunidade Valenciana centr\u00e1base no financiamento e na transferencia das augas do r\u00edo Ebro. \nQuedan pendentes de resoluci\u00f3n os recursos presentados polos gobernos de Murcia, A Rioxa e do Defensor do Pobo, que denunciou aspectos fundamentais do estatuto para impugnar.\nResoluci\u00f3n do recurso do PP.\nO 28 de xu\u00f1o de 2010, o Tribunal Constitucional, ante o recurso presentado polos deputados e senadores do Partido Popular, ditou sentenza por maior\u00edas variables. Publicou o veredicto no mesmo d\u00eda e a sentenza completa o 9 de xullo. Deixou clara a \"ineficacia xur\u00eddica\" do Pre\u00e1mbulo (en referencia ao termo \"naci\u00f3n\" para referirse a Catalu\u00f1a) a\u00ednda que mantivo a definici\u00f3n de Catalu\u00f1a como naci\u00f3n. Declarou 14 artigos inconstitucionais (1 totalmente e 13 parcialmente) e reinterpretou outros 27. \nA sentenza foi redactada finalmente pola presidenta do tribunal, Mar\u00eda Emilia Casas, e a votaci\u00f3n tivo lugar por bloques:\nCatro maxistrados, pertencentes ao denominado \"sector conservador\", presentaron un voto particular en contra da sentenza, e o \u00fanico maxistrado catal\u00e1n, Eugeni Gay Montalbo, tam\u00e9n presentou un voto particular onde, malia declararse favorable \u00e1 sentenza, criticaba por innecesaria toda a parte referente ao pr\u00e9ambulo, xa que os pre\u00e1mbulos da leis non tiveron nunca \"eficacia xur\u00eddica\". Este maxistrado tam\u00e9n se\u00f1alaba a incongruencia de declarar inconstitucionais varios artigos do Estatut que se atopan cunha redacci\u00f3n id\u00e9ntica noutros estatutos de autonom\u00eda aprobados durante a VIII Lexislatura espa\u00f1ola (2004-2008), especialmente no de Andaluc\u00eda, e que foron votados a favor polos mesmos deputados do PP que presentaron o recurso.\nReacci\u00f3ns.\nManifestaci\u00f3n do 10-X.\nO 10 de xullo de 2010 celebrouse unha manifestaci\u00f3n en Barcelona, baixo o lema \"Som una naci\u00f3, nosaltres decidim\" (Somos unha naci\u00f3n, n\u00f3s decidimos), en contra da resoluci\u00f3n do Tribunal Constitucional, co apoio de todos os partidos pol\u00edticos do Parlamento de Catalu\u00f1a ag\u00e1s o PPC e Ciutadans. A asistencia foi de 1.500.000 persoas segundo os organizadores e de 1.100.000 segundo a Gu\u00e0rdia Urbana.\nNa cabeceira foron os seis presidentes e expresidentes da Generalitat e do Parlament: Jos\u00e9 Montilla, Ernest Benach, Pasqual Maragall, Jordi Pujol, Joan Rigol i Heribert Barrera."}
{"id": "38844", "revid": "22570", "url": "https://gl.wikipedia.org/wiki?curid=38844", "title": "Barbara", "text": "Monique Andr\u00e9e Serf, nada en Par\u00eds o 9 de xu\u00f1o de 1930 e finada en Neuilly-sur-Seine o 25 de novembro de 1997, foi unha cantante francesa, m\u00e1is co\u00f1ecida como Barbara.\nTraxectoria.\nMentres Francia estaba ocupada polos nazis e baixo o goberno de Vichy, ela tivo que se refuxiar na pequena vila de Saint-Marcellin en Is\u00e8re xa que a s\u00faa familia era de orixe xud\u00eda. Despois da guerra e xa volta \u00e1 normalidade un veci\u00f1o que era profesor de m\u00fasica animouna a cantar e deulle lecci\u00f3ns para matizar a s\u00faa voz ao tempo que se inscrib\u00eda na Escola Superior de M\u00fasica e cantaba na Fontaine des Quatre Saisons, un cabaret moi popular en Par\u00eds.\nDe 1950 a 1952 residiu en Bruxelas e entrou en contacto co mundo art\u00edstico local, unha casa alugada para tal fin canta co acompa\u00f1amento do piano canci\u00f3ns de \u00c9dith Piaf, Juliette Gr\u00e9co e Germaine Mont\u00e9ro.\nDe regreso a Par\u00eds co\u00f1ece a Jacques Brel e interpreta moitas das s\u00faas canci\u00f3ns, acode a pequenos cabarets onde se fai cun p\u00fablico pequeno pero fiel, sobre todo composto de estudantes do barrio latino. En 1957 volve a Bruxelas para gravar o seu primeiro disco. En 1961 faise popular \u00f3 pasar a actuar no Montparnasse, a\u00ednda as\u00ed contin\u00faa actuando en pequenos clubs ata que pasa \u00f3 Th\u00e9\u00e2tre des Capucines, onde captura a atenci\u00f3n da audiencia e dos cr\u00edticos cun repertorio novo, o \u00e9xito fixo que asinara un contrato coa Philips.\nA s\u00faa poes\u00eda l\u00edrica, o seu aspecto dram\u00e1tico e a profunda emoci\u00f3n da s\u00faa voz aseg\u00faralle un p\u00fablico que a vai seguir durante trinta anos, \u00abMa plus belle histoire d'amour c'est vous\u00bb, \u00abL'aigle noir\u00bb, \u00abNantes\u00bb, \u00abLa solitude\u00bb e \u00abUne petite cantate\u00bb son as canci\u00f3ns m\u00e1is representativas desta \u00e9poca. En 1965, o seu \u00e1lbum \"Barbara chante Barbara\" conv\u00e9rtese nun grande \u00e9xito comercial e ga\u00f1a o premio da Acad\u00e9mie Charles Cros.\nEn 1969 rodou \"Madame\" de Albert Willemetz, onde Barbara interpreta a un travesti. En 1971 coprotagoniza con Jacques Brel o filme \"Franz\", dous anos despois apareceu en \"L'Oiseau rare\" realizada por Jean-Claude Brialy. A s\u00faa derradeira actuaci\u00f3n foi en 1977 en \"Je suis n\u00e9 \u00e0 Venise\" de Maurice B\u00e9jart."}
{"id": "38845", "revid": "1283", "url": "https://gl.wikipedia.org/wiki?curid=38845", "title": "Monique Serf", "text": ""}
{"id": "38846", "revid": "98629", "url": "https://gl.wikipedia.org/wiki?curid=38846", "title": "Jos\u00e9 Ram\u00f3n Rodil", "text": "Jos\u00e9 Ram\u00f3n Esteban Mateo M\u00e9ndez Rodil Gayoso, nado no Trobo (A Fonsagrada) o 5 de febreiro de 1789 e finado en Madrid o 20 de febreiro de 1853, foi un militar e pol\u00edtico galego.\nTraxectoria.\nCarreira militar.\nIniciou os estudos de Lat\u00edn e Filosof\u00eda no Seminario de Mondo\u00f1edo para continualos na Universidade de Santiago de Compostela. Ao se producir a Guerra da Independencia espa\u00f1ola, como noutros centros semellantes, cre\u00e1ronse nos claustros unidades de voluntarios para loitar contra os franceses. Rodil integrouse no Batall\u00f3n Literario en 1808 e participou nas batallas de Espinosa de los Monteros, na de Ponte Sampaio e chegou at\u00e9 o sitio de Baiona (Francia).\nTras participar na Guerra da Independencia seguiu a s\u00faa carreira de militar, e marchou a Am\u00e9rica onde foi destinado ao Per\u00fa en 1817. Aos poucos de chegar a Callao (1817) foi ascendido a comandante. Marchou a Arequipa coa misi\u00f3n de organizar un batall\u00f3n e tras un rigoroso adestramento reforzou as unidades realistas da gornici\u00f3n de Chile. Participou nos combates de Talca, Cancha Rayda e Maip\u00fa. Retornou a Lima onde foi ascendido a coronel (1820) e foi destinado \u00e1s forzas que defend\u00edan a fortaleza do Callao.\nTralo desastre de Ayacucho (1824) que puxo remate ao vicereinato peruano Rodil, comandante militar das fortalezas do Callao, negouse a aceptar a capitulaci\u00f3n de Ayacucho na esperanza de recibir reforzos de Espa\u00f1a. Estando asediado por terra e por mar, resistiu preto de dous anos, na Fortaleza do Real Filipe e os Castelos do porto, dirixindo os veteranos rexementos reais de Lima e Arequipa, xunto con soldados independentistas desertores que se lle uniran. Por fin, o 22 de xaneiro de 1826, cando case todos os defensores morreran e os que quedaban estaban sen v\u00edveres, Rodil aceptou capitular perante o comandante do asedio, o xeneral venezolano Bartolom\u00e9 Salom. A resistencia ofrecida chamou a atenci\u00f3n de Sim\u00f3n Bol\u00edvar e, cando o xeneral Salom ped\u00eda a pena de morte para Rodil, respondeulle: \"O hero\u00edsmo non \u00e9 digno de castigo\". Rodil, conseguiu condici\u00f3ns honorables na capitulaci\u00f3n, podendo levar a bandeiras dos rexementos que foron as derradeiras en abandonar o Per\u00fa. Coa entrega do Callao, p\u00faxose fin \u00e1 presenza do ex\u00e9rcito espa\u00f1ol de Am\u00e9rica do Sur.\nEn 1826, volveu \u00e1 pen\u00ednsula co grao de Mariscal de campo e, polos seus m\u00e9ritos militares, recibiu en 1831 o t\u00edtulo nobiliario de Marqu\u00e9s de Rodil.\nUnido aos liberais, trala reorganizaci\u00f3n militar levada a cabo pola rexente Mar\u00eda Cristina de Borb\u00f3n, \u00e1 morte de Fernando VII, foi encargado, con 15.000 soldados, de perseguir e capturar ao pretendente ao trono Carlos Mar\u00eda Isidro de Borb\u00f3n, irm\u00e1n do defunto rei, pero non conseguiu a s\u00faa capturar por fuxir este a Portugal. En xu\u00f1o de 1834, durante a Primeira guerra carlista, foi nomeado Xeneral en xefe do Ex\u00e9rcito do Norte cargo que ostentou s\u00f3 uns meses pois tras uns enfrontamentos contra Zumalac\u00e1rregui, ao ser derrotado por este produciuse a s\u00faa inmediata destituci\u00f3n como xeneral.\nCarreira pol\u00edtica.\nDeputado por Lugo na lexislatura de 1841 e na de 1842. Posteriormente, na lexislatura 1842-1843 foi senador por \u00c1vila, e dende a lexislatura 1849-1850, foi senador vitalicio.\nFoi deputado e foi Ministro de Guerra no goberno de Mendiz\u00e1bal e Calatrava no ano 1836. Foi un dos homes de confianza de Espartero durante a s\u00faa rexencia e nomeouno presidente do Consello de Ministros dende 1842 a 1843, cargo do que foi obrigado a dimitir. Mantivo o vicerreinado de Navarra de 1836 at\u00e9 1843, e foi Capit\u00e1n xeneral doutras diversas rexi\u00f3ns (Arag\u00f3n, Castela a Nova, Estremadura e Vascongadas).\nFoi fundador e organizador do Corpo de Carabineiros co nome de \"Real Cuerpo de Carabineros de Costas y Fronteras\", por Real Decreto de Fernando VII o 9 de marzo de 1829, en tempos do ministro de Facenda Luis L\u00f3pez Ballesteros. Poucos anos despois, en 1833 pasou a se denominar \"Carabineros de la Real Hacienda\" dependendo da Direcci\u00f3n de Rentas Estancadas do Ministerio de Facenda. A s\u00faa dependencia de Facenda levou a que carabineiros entren nun estado de abandono. En 1842, o Corpo de Carabineiros estaba totalmente desacreditado e era totalmente inoperante. Ese mesmo ano, encomendouse ao mariscal de campo Mart\u00edn Jos\u00e9 de Iriarte, a organizaci\u00f3n do Corpo de Carabineiros do Reino, para substitu\u00edr os da Real Facenda.\nFoi Gran Mestre Mas\u00f3n de 1837 at\u00e9 1851.\nVarios.\nNa primavera de 1842, aproveitando a circunstancia da s\u00faa presidencia de goberno, a Deputaci\u00f3n de Lugo pediu a concesi\u00f3n dun Instituto Superior de Segunda Ensinanza para Lugo, o que foi concedido nunha Real Orde de 30 de novembro de 1842, cre\u00e1ndose o Instituto Masculino de Lugo, actual IES Lucus Augusti, que \u00e9 o m\u00e1is antigo de Galiza."}
{"id": "38847", "revid": "25871", "url": "https://gl.wikipedia.org/wiki?curid=38847", "title": "Joaqu\u00edn Mar\u00eda L\u00f3pez", "text": "Joaqu\u00edn Mar\u00eda L\u00f3pez L\u00f3pez, nado en Villena o 15 de agosto de 1789 e finado en Madrid o 14 de novembro de 1855, foi un escritor e pol\u00edtico espa\u00f1ol.\nTraxctoria.\nCursou os estudos de Dereito en Madrid e exerceu como avogado e Catedr\u00e1tico de Dereito Pol\u00edtico. Oficial da milicia Nacional, estivo exiliado en Francia. Deputado pola Provincia de Alacant en 1834. Foi nomeado Ministro da Gobernaci\u00f3n no goberno presidido por Jos\u00e9 Mar\u00eda Calatrava. Alcalde de Madrid no momento da ca\u00edda do rexente Espartero, proclamou a sublevaci\u00f3n dos concellos e encarg\u00f3uselle o Goberno provisional at\u00e9 a declaraci\u00f3n da maior\u00eda de idade de Isabel II."}
{"id": "38848", "revid": "25871", "url": "https://gl.wikipedia.org/wiki?curid=38848", "title": "Hiroki Matsukata", "text": "Matsukata Hiroki (\u677e\u65b9 \u5f18\u6a39, \u307e\u3064\u304b\u305f \u3072\u308d\u304d, \"Matsukata Hiroki\"), nado co nome de Meguro K\u014dju (\u76ee\u9ed2 \u6d69\u6a39) o 23 de xullo de 1942, \u00e9 un actor xapon\u00e9s.\nTraxectoria.\nFillo do actor de filmes jidaigeki Konoe J\u016bshir\u014d e a actriz Mizukawa Yaeko. Debutou no cine \u00f3s 17 anos, especializ\u00e1ndose en filmes jidaigeki e yakuza e participando en 27 filmes, un dos primeiros foi \"Kairy\u016b Daikessen\" (A serpe m\u00e1xica) en 1966, outros t\u00edtulos foron \"Jingi Naki Tatakai\" (Batallas sen honra nin humanidade) en 1973 ou \"J\u016bsannin no Shikaku\" (Trece asasinos) no 2010. Para a televisi\u00f3n actuou en \"Meibugy\u014d T\u014dyama no Kin-san\" (1988\u20131998) e en \"Hadaka no Deka\"."}
{"id": "38852", "revid": "56817", "url": "https://gl.wikipedia.org/wiki?curid=38852", "title": "O rei da comedia", "text": "O rei da comedia foi un programa concurso de televisi\u00f3n producido por CTV para a Televisi\u00f3n de Galicia no ano 2002. Estaba presentado por Fernando Acebal e Isabel Blanco, e pretend\u00eda buscar novos talentos para a comedia.\nO ga\u00f1ador foi o humorista Jos\u00e9 Manuel Puente (Isi), que posteriormente actuou en programas como \"Supermartes\", \"Pillados\" ou \"Air Galicia\"."}
{"id": "38855", "revid": "85894", "url": "https://gl.wikipedia.org/wiki?curid=38855", "title": "Cristina Mar\u00f3", "text": "Cristina Mar\u00f3, nada o 21 de xaneiro de 1980 en Ponteareas, \u00e9 o alcume art\u00edstico de Cristina Mart\u00ednez Rodr\u00edguez, actriz, modelo e cantante galega.\nTraxectoria.\nEstudou arte dram\u00e1tica en Madrid e ten estudos de clarinete e canto. Foi vocalista do grupo D\u00b4rame e modelo profesional."}
{"id": "38856", "revid": "98629", "url": "https://gl.wikipedia.org/wiki?curid=38856", "title": "T'Lani", "text": "Os T'Lani son unha especie alien\u00edxena no universo de Star Trek que apareceron pola primeira volta na serie Star Trek - Deep Space Nine.\n\u00c9 unha especie humanoide tecnoloxicamente evolu\u00edda do planeta T'Lani III, no Cuadrante Alfa, que estiveron en guerra cos kellerun por moitos anos deica o 2370, cando asinaron finalmente a paz. O tratado de paz prev\u00eda a eliminaci\u00f3n do virus Harvester, unha perigos\u00edsima arma xen\u00e9tica que posu\u00edan as d\u00faas facci\u00f3ns. Os t'Lani solicitaron a axuda da Federaci\u00f3n para destru\u00edlo."}
{"id": "38857", "revid": "98629", "url": "https://gl.wikipedia.org/wiki?curid=38857", "title": "Lista de fases da materia", "text": "Esta \u00e9 unha lista das fases da materia, tam\u00e9n co\u00f1ecidas como estados da materia, que incl\u00fae os m\u00e1is familiares (s\u00f3lido, l\u00edquido e gas) e os m\u00e1is ex\u00f3ticos.\nPolo xeral, as fases da materia dist\u00ednguense pola presi\u00f3n e a temperatura e transf\u00f3rmanse noutras fases segundo mudan as condici\u00f3ns en favor doutra forma, como por exemplo a fusi\u00f3n e o seu complemento, a conxelaci\u00f3n.\nA singularidade gravitatoria que a teor\u00eda xeral da relatividade pred\u00ed que existe no centro dos buracos negros \"non \u00e9\" unha fase da materia. Non \u00e9 un obxecto material en absoluto (a\u00ednda que a masa-enerx\u00eda da materia contribu\u00edse \u00e1 s\u00faa creaci\u00f3n), mais m\u00e1is ben unha rexi\u00f3n na que as leis co\u00f1ecidas da f\u00edsica deixaron de existir."}
{"id": "38859", "revid": "102241", "url": "https://gl.wikipedia.org/wiki?curid=38859", "title": "Lingua telugu", "text": "O telugu (en telugu: t\u0115lugu / \u0c24\u0c46\u0c32\u0c41\u0c17\u0c41) \u00e9 unha lingua do estado de Andhra Pradesh na India. Neste estado \u00e9 a lingua oficial, e tam\u00e9n se fala en Ianaon (uni\u00f3n territorial de Pondichery), na parte central do territorio tamil, ao leste de Carnataca, en Maharastra e en Orissa. Existe unha grande di\u00e1spora telugu en Birmania, en Malaisia, na Illa Mauricio, en Arabia Saudita, nos emiratos do Golfo, na Rep\u00fablica de Sur\u00e1frica, nas Illas Fixi, en Am\u00e9rica do Norte, no Reino Unido e en Francia. Uns 70 mill\u00f3ns de persoas f\u00e1lana como primeira lingua.\nO telugu escr\u00edbese por medio dun silabario parcial procedente do br\u00e2hm\u00ee. Forma parte, canda o t\u00e1mil, da familia das linguas drav\u00eddicas.\nO telugu \u00e9 unha lingua aglutinante e con declinaci\u00f3ns. Pola s\u00faa sonoridade voc\u00e1lica os colonizadores ingleses denomin\u00e1rona o \"italiano de Asia\". En telugu, a conxugaci\u00f3n ten en conta na flexi\u00f3n non s\u00f3 o tempo sen\u00f3n tam\u00e9n a negaci\u00f3n e a interrogaci\u00f3n.\nP\u00f3dense distinguir tres grandes per\u00edodos na historia da lingua telugu: o arcaico, que comeza no s\u00e9culo VII a. C. conforme os primeiros documentos escritos que se gardan, o medio, desde o s\u00e9culo IX ata o s\u00e9culo XVII e m\u00e1is o telugu moderno."}
{"id": "38862", "revid": "17467", "url": "https://gl.wikipedia.org/wiki?curid=38862", "title": "Telug\u00fa", "text": ""}
{"id": "38870", "revid": "17467", "url": "https://gl.wikipedia.org/wiki?curid=38870", "title": "Lingua telug\u00fa", "text": ""}
{"id": "38871", "revid": "85894", "url": "https://gl.wikipedia.org/wiki?curid=38871", "title": "Stirling", "text": "Stirling (en , e en ) \u00e9 unha pequena cidade no centro de Escocia, e que se atopa entre a Terra Alta e a Terra Baixa de Escocia. \u00c9 unha vila antiga, formada ao redor dun importante castelo hist\u00f3rico, e que ten memoria dende a Idade Media. \u00c9 ademais un centro administrativo, universitario, comercial e da industria lixeira. No censo do 2001 ti\u00f1a 45.115 habitantes.\nNoutro tempo capital do reino de Escocia, Stirling levou o nome de \"vila real\" ata o ano 2002, cando, co gallo das festas xubilares da ra\u00ed\u00f1a Sabela II, lle acordaron o estado de \"cidade\".\nHistoria.\nHabitada dende a Idade de Pedra, Stirling foi estratexicamente importante dende polo menos a invasi\u00f3n romana da Britania, en gran parte grazas ao seu outeiro doado de defender e \u00e1 s\u00faa posici\u00f3n \u00e1 beira do r\u00edo Forth. Isto trouxo riquezas e poder a Stirling, e foi nomeada burgo real no s\u00e9culo XII polo Rei David I de Escocia. Naqueles tempos a cidade cham\u00e1base Strivelyn. Grandes batallas tiveron lugar en Stirling debido ao longo conflito entre Escocia e Inglaterra (ver Batalla da ponte de Stirling).\nA igrexa da Holy Rude (Santa Cruz) at\u00f3pase ao car\u00f3n do castelo de Stirling, e \u00e9 unha das edificaci\u00f3ns de maior importancia hist\u00f3rica na cidade. A igrexa foi constru\u00edda a finais do s\u00e9culo XV, e constit\u00fae a \u00fanica igrexa no Reino Unido, xunto coa Abad\u00eda de Westminster, onde se celebrou un coroamento: o 29 de xullo de 1567, sendo a\u00ednda un beb\u00e9, o fillo de Mar\u00eda, ra\u00ed\u00f1a dos escoceses, foi coroado Xaime VI de Escocia. Hoxe en d\u00eda a\u00ednda poden apreciarse as pegadas das balas das tropas de Oliver Cromwell na torre e na \u00e1bsida.\nAs fortificaci\u00f3ns continuaron sendo militarmente estrat\u00e9xicas durante as protestas xacobitas no s\u00e9culo XVIII. En 1715, o Duque de Mar fallou no seu intento de tomar control do castelo. En xaneiro de 1746, o ex\u00e9rcito de Carlos III de Inglaterra e Escocia tomou a vila mais non puido conquistar o castelo. Durante a retirada cara ao norte, bombardeou a igrexa de St. Ninians, onde se almacenaban as munici\u00f3ns; s\u00f3 unha torre sobreviviu o ataque e a\u00ednda pode verse hoxe en d\u00eda.\nAdministraci\u00f3n.\nA divisi\u00f3n administrativa de Stirling div\u00eddese no centro hist\u00f3rico ou \"Top of the Town\", na que se sit\u00faa o Castelo e a zona m\u00e1is tur\u00edstica, e 39 \u00e1reas ou distritos:"}
{"id": "38872", "revid": "1987", "url": "https://gl.wikipedia.org/wiki?curid=38872", "title": "Clotario II", "text": "Clotario II, nado en 584 e finado en 629, foi rei de Neustria, Par\u00eds e finalmente dos francos. Fillo de Khilperico I e de Fredegunda. Pai de Dagoberto I.\nTraxectoria.\nProclamado rei de Neustria \u00e1 morte do seu pai con s\u00f3 meses de idade. A rexencia l\u00e9vaa a s\u00faa nai Fredegunda. Pronto comezou a ter problemas cos nobres que lle reprochaban a forma en que obtivera o poder.\nNon podendo gobernar s\u00f3, chamou ao seu cu\u00f1ado Gontr\u00e1n I, que xa controlaba a maior\u00eda do reino franco. Este fai promulgar no ano 587 mediante o tratado de Andelot numerosas reformas conducentes a simplificar a xesti\u00f3n do reino.\nGontr\u00e1n fai tam\u00e9n reco\u00f1ecer, baixo o nome da lei s\u00e1lica, un costume segundo a cal o rei non necesitar\u00e1 dividir o reino entre os seus herdeiros. Debe designar un s\u00f3 e \u00fanico sucesor. Se non o fai, terase en conta a primoxenitura masculina ou o parentesco pr\u00f3ximo.\nGontr\u00e1n morreu no 592, deixando ao seu sobri\u00f1o baixo a tutela dun consello formado por leudes e Mordomos de Palacio. Fredegunda morreu no 597, deixando ao seu fillo con enormes dificultades.\nGontr\u00e1n deixara a maior parte das s\u00faas posesi\u00f3ns ao seu outro sobri\u00f1o, Khildeberto II. \u00c1 s\u00faa morte Clotario conv\u00e9rtese no rei de todos os francos.\nUn dos primeiros actos de Clotario foi de vinganza. Fai asasinar a Brunequilda, nunha ofrenda p\u00f3stuma \u00e1 s\u00faa nai.\nDesde o 613 ata a s\u00faa morte no 629, Clotario II goberna un pa\u00eds franco unificado, pacificado, pero con xordas loitas de influencia entre o poder central e os seus leudes, que non puidera eliminar, necesitando numerosos administradores para un reino tan grande. Neste momento \u00e9 cando comeza o poder\u00edo dos mordomos de palacio, aos cales cede o mando dos ex\u00e9rcitos e reco\u00f1ece como hereditario o cargo de mordomo. Constitu\u00edndo unha ameaza para o trono.\n\u00c1 s\u00faa morte, Clotario II deixa o xerme da decadencia merovinxia, a\u00ednda que o seu comezo estar\u00e1 atrasada pola acci\u00f3n do seu fillo, o \u00faltimo gran rei merovinxio, Dagoberto I."}
{"id": "38873", "revid": "624", "url": "https://gl.wikipedia.org/wiki?curid=38873", "title": "Gontr\u00e1n I", "text": ""}
{"id": "38874", "revid": "1987", "url": "https://gl.wikipedia.org/wiki?curid=38874", "title": "Dagoberto I", "text": "Dagoberto I (603-639), fillo de Clotario II, rei dos francos e de Bertrude. Foi rei dos francos entre os anos (629-639).\nNo 623, debido \u00e1s reivindicaci\u00f3ns autonomistas dos nobres de Austrasia, o seu pai nom\u00e9ao rei deste territorio, desprovisto das rexi\u00f3ns das Ardenas e os Vosgos.\n\u00c1 morte do seu pai conv\u00e9rtese en rei dos francos, cedendo o reino de Aquitania, creado para a ocasi\u00f3n, ao seu irm\u00e1n Cariberto II, fac\u00e9ndoo renunciar definitivamente ao trono de Francia. \u00c1 morte do seu irm\u00e1n, recupera Aquitania, convert\u00e9ndose no rei merovinxio m\u00e1is poderoso e o monarca m\u00e1is respectado do seu tempo. Fai de Par\u00eds a s\u00faa capital, debido \u00e1 s\u00faa posici\u00f3n xeogr\u00e1fica no centro do reino.\nPor recomendaci\u00f3n dos seus conselleiros Didier, Dadon (futuro Santo Ouen) e Eligius (futuro Santo Eloi), loita contra as reivindicaci\u00f3ns autonomistas de parte da nobreza e reorganiza a administraci\u00f3n e a xustiza do reino. Desenvolve a educaci\u00f3n e as artes e doa importantes agasallos \u00e1 Igrexa. Fundar\u00e1, entre outras, a abad\u00eda de San Denis, a cal ha acoller posteriormente a s\u00faa tumba e ser\u00e1 durante moitos anos a tumba dos Reis de Francia. Foi o \u00faltimo rei merovinxio que dirixiu persoalmente o \"regnum francorum\". Durante o seu reinado, mandou constru\u00edr o castelo de Altes Schloss en Merseburg, Alema\u00f1a que a\u00ednda \u00e9 hoxe en d\u00eda o castelo m\u00e1is antigo habitado neste pa\u00eds.\nDagoberto desenvolveu as relaci\u00f3ns diplom\u00e1ticas cos pa\u00edses veci\u00f1os: asina un tratado de paz perpetua co emperador bizantino Heraclio, unha alianza cos longobardos e un acordo cos sax\u00f3ns polo que lle axudar\u00e1n a protexer as s\u00faas fronteiras dos eslavos. Desenvolve campa\u00f1as militares contra os gasc\u00f3ns, os bret\u00f3ns e sobre todo contra os eslavos.\nNo ano 632, a nobreza de Austrasia enfr\u00f3ntase a el, e para buscar a calma, vese obrigado a ceder o reino de Austrasia ao seu fillo Sixeberto III que ten s\u00f3 dous anos.\nPronto os nobres de Neustria esixen e obte\u00f1en a uni\u00f3n deste reino con Borgo\u00f1a, e que coloque ao seu fillo Clodoveo II \u00e1 fronte dese novo reino.\n\u00c1 s\u00faa morte, os seus dous herdeiros son a\u00ednda moi novos: Sixeberto ten oito anos e Clodoveo catro, polo que os mordomos de palacio ded\u00edcanse a manipular aos soberanos e acaparan definitivamente do poder. \u00c9 o comezo da \u00e9poca dos Reis folgaz\u00e1ns, que marcar\u00e1 o fin da dinast\u00eda Merovinxia."}
{"id": "38875", "revid": "23204", "url": "https://gl.wikipedia.org/wiki?curid=38875", "title": "Linguas drav\u00eddicas", "text": "As linguas drav\u00eddicas forman unha familia dunha trintena de linguas, orixinarias da India e esencialmente faladas no sur da India, nos estados de Querala, Tamil Nadu, Carnataca e Andhra Pradesh, pero tam\u00e9n noutros puntos do subcontinente no noroeste e no nord\u00e9s, e mais tam\u00e9n na illa de Sri Lanka (no norte e no leste sobre todo) e nas comunidades de emigrantes indios espalladas polo mundo (Oriente Medio, Ocean\u00eda e \u00cdndico, e Europa). A familia drav\u00eddica, que \u00e9 a cuarta do mundo polo n\u00famero dos seus falantes, abrangue ao redor duns 200 mill\u00f3ns de usuarios.\nO termo foi usado por primeira vez con este sentido por Robert Caldwell no s\u00e9culo XIX. Procede da palabra s\u00e1nscrita \"dr\u0101vi\u1e0da\", que fora empregada ata daquela para referirse \u00e1 lingua e \u00e1 poboaci\u00f3n t\u00e1mil e \u00e1s veces, dunha forma m\u00e1is imprecisa, a todas as poboaci\u00f3ns do sur da India.\nOs ling\u00fcistas adoitan dividir esta familia en tres grupos :\nDa trintena de linguas drav\u00eddicas as catro m\u00e1is importantes por n\u00famero de falantes son o telugu (70 mill\u00f3ns), o t\u00e1mil (62 mill\u00f3ns), o malayalam (35 mill\u00f3ns), e o kanar\u00e9s (outros 35 mill\u00f3ns). Por extensi\u00f3n, a m\u00e1is difundida \u00e9 o t\u00e1mil.\nEsta familia ling\u00fc\u00edstica independente sufriu e exerceu diversas influencias nas linguas veci\u00f1as. De feito, as linguas drav\u00eddicas te\u00f1en un l\u00e9xico de orixe indoir\u00e1nica moi importante, como no caso do t\u00e1mil, amplamente influenciado polo s\u00e1nscrito. Pola contra, as linguas indoir\u00e1nicas da India e do Paquist\u00e1n integraron procedementos sint\u00e1cticos propios das drav\u00eddicas, como a posici\u00f3n final fixa do verbo, pero tam\u00e9n as consoantes retroflexas das linguas drav\u00eddicas do norte."}
{"id": "38876", "revid": "23204", "url": "https://gl.wikipedia.org/wiki?curid=38876", "title": "Consello Econ\u00f3mico e Social das Naci\u00f3ns Unidas", "text": "O Consello Econ\u00f3mico e Social das Naci\u00f3ns Unidas (ECOSOC) presta axuda \u00e1 Asemblea Xeral na promoci\u00f3n da cooperaci\u00f3n e o desenvolvemento sociais e econ\u00f3micos no \u00e1mbito internacional. O ECOSOC est\u00e1 formado por 54 membros, que son elixidos pola Asemblea Xeral por un per\u00edodo de tres a nos. A pesar de que todos os membros da Asemblea poden ser elixidos, nos \u00faltimos anos ten habido unha tendencia cara os pa\u00edses do \"primeiro mundo\". O presidente ocupa o seu posto durante un ano, e acostuma proceder dun dos pa\u00edses m\u00e1is pequenos do ECOSOC. Cada membro do Consello ten dereito de voto, as decisi\u00f3ns t\u00f3manse por maior\u00eda."}
{"id": "38880", "revid": "98629", "url": "https://gl.wikipedia.org/wiki?curid=38880", "title": "Appendix Probi", "text": "O Appendix Probi \u00e9 un texto atribu\u00eddo a un tal Probus que data do s\u00e9culo III da nosa era e que recompila os erros frecuentes na fala op\u00f3ndoos \u00e1s formas correctas do lat\u00edn cl\u00e1sico (se ben, \u00e1s veces, o autor conf\u00fandese e considera incorrecta a forma cl\u00e1sica, ou mesmo recomenda graf\u00edas an\u00f3malas, como en amfora non ampora, en que d\u00e1 por v\u00e1lido o \"-f-\" en lugar do cl\u00e1sico \"-ph-\").\nPara comprender que exista un texto como o \"Appendix Probi\" \u00e9 preciso entender que os romanos viv\u00edan en situaci\u00f3n de diglosia: a lingua de cada d\u00eda non era o lat\u00edn cl\u00e1sico, o lat\u00edn dos textos literarios ou \"sermo urbanus\" (o 'discurso urbano', \u00e9 dicir, refinado) atop\u00e1base estancado pola gram\u00e1tica (como xa o estaba o s\u00e1nscrito na mesma \u00e9poca na India), sen\u00f3n unha forma distinta a\u00ednda que pr\u00f3xima, nun proceso de desenvolvemento m\u00e1is libre, o \"sermo plebeius\" ('discurso plebeo'). Parece que o lat\u00edn cl\u00e1sico era falado polas clases sociais elevadas, mentres que o \"sermo plebeius\" era a lingua do pobo, os comerciantes e os soldados. Sen posibilidade de acceder ao status de lingua literaria, o lat\u00edn vulgar \u00e9 por n\u00f3s co\u00f1ecido sobre todo grazas \u00f3s estudos de fon\u00e9tica hist\u00f3rica, \u00e1s citas e cr\u00edticas pronunciadas polos falantes dun lat\u00edn literario, as\u00ed como por mor das numerosas inscrici\u00f3ns, rexistros, contas e outros textos correntes. Doutra banda, o \"Satyricon\" de Petronio, unha especie de \u00abnovela\u00bb escrita probablemente no primeiro s\u00e9culo da nosa era, \u00e9 un testemu\u00f1o importante desta diglosia: segundo a s\u00faa categor\u00eda social, os personaxes expr\u00e9sanse nunha lingua m\u00e1is ou menos pr\u00f3xima \u00e1 arquetipo cl\u00e1sico.\nVelaqu\u00ed alg\u00fans exemplos de \u00abfaltas\u00bb citadas por Probus (segundo o modelo \"A non B\", '[diga] A, non B'), clasificadas aqu\u00ed segundo o tipo de evoluci\u00f3n fon\u00e9tica e acompa\u00f1adas de comentarios que permiten sinalar as principais diferenzas entre o lat\u00edn cl\u00e1sico e o lat\u00edn vulgar. Non \u00e9 posible ser exhaustivo na materia e inclu\u00edr referencias a todas as diferenzas entre o lat\u00edn cl\u00e1sico e o vulgar, pero o \"App\u00e9ndix Probi\" pode constitu\u00edr unha introduci\u00f3n pertinente sobre o asunto:"}
{"id": "38882", "revid": "98629", "url": "https://gl.wikipedia.org/wiki?curid=38882", "title": "Historia de Osaca", "text": "A historia urbana de Osaka \u00e9 co\u00f1ecida por testemu\u00f1os dende o s\u00e9culo V. O emperador Kotoku fixo dela unha capital en 645 baixo o nome de Naniwa. Na \u00e9poca contempor\u00e1nea volveuse a terceira cidade do Xap\u00f3n.\nHistoria.\nA chaira pola que se estende a cidade actual de Osaka atop\u00e1base inundada ao comezo da nosa era por unha pechada ba\u00eda co\u00f1ecida coma Lago Kawachi, no delta do r\u00edo Yodo , entupido co tempo por recheos. Na s\u00faa proximidade estaba a sa\u00edda natural ao mar da rexi\u00f3n de Nara, onde comezou a historia imperial xaponesa, o que fixo que dende o s\u00e9culo V ao VII, na \u00e1rea se atopen rexistros da \u00e9poca dos t\u00famulos (\"kofun\", grandes tumbas imperiais), palacios subsidiarios, templos budistas (trala s\u00faa introduci\u00f3n en 538), e mesmo a capitalidade intermitente da corte de Yamato (proto-estado xapon\u00e9s), xunto a persistencia dunha zona portuaria (Naniwa-zu).\nFoi nas proximidades desta \u00faltima, e na beira sur dun brazo do Yodo, onde o emperador Kotoku decidiu fundar no 645 a cidade de Naniwa e trasladar a corte ao palacio imperial que mandou constru\u00edr. \u00c9 o comezo do esplendor da primeira Osaka coma capital (Naniwa-Kyo, 645-653 e de novo en 744-745 ) e importante porto de relaci\u00f3n coa China dos Tang. Durou ata o 745 cando, co traslado definitivo da corte a Nara e pouco despois a Heian (Kyoto) comezou unha decadencia que se prolongou ata o s\u00e9culo XV.\nEn 1496, Rennyo, o l\u00edder da seita budista Jodo Shinshu, buscando un lugar de retiro, constr\u00fae unha pequena ermida no lugar que chama Ozaka (longa pendente ou costa). Resultan ser as ru\u00ednas do antigo palacio imperial de Naniwa. Cos anos, engrandecerase e fortificarase ata conformar o importante templo Ishiyama Hongan-ji , base da revolta (Ikko-ikki) contra o poder feudal da \u00e9poca, sufocada tralo seu asedio e destruci\u00f3n por Oda Nobunaga (1570-80).\nA s\u00faa vez, en 1583, Toyotomi Hideyoshi, sucesor de Nobunaga, toma posesi\u00f3n do lugar para constru\u00edr o seu castelo (1598) , primeiro Castelo de Osaka e berce da cidade moderna .\nA partir de 1603, o establecemento do shogunato en Toquio por Ieyasu Tokugawa levou a unha inevitable confrontaci\u00f3n co poder dos Toyotomi. En 1614 produciuse o asedio e ca\u00edda do castelo. Os Tokugawa iniciaron a s\u00faa reconstruci\u00f3n que pretenderon superara en todo ao anterior (1620-9). Asemade, reconstru\u00edron a cidade que, privada de calquera poder pol\u00edtico, medrou coma porto comercial e centro industrial de primeira orde ata o presente. A primeira medida, mediante un decreto en 1617, foi a creaci\u00f3n dunha rede de canais que aproveitaran as condici\u00f3ns naturais para o comercio mar\u00edtimo . As\u00ed configurouse a caracter\u00edstica disposici\u00f3n da cidade antiga que lle da o alcume de \"metr\u00f3pole da auga\" ou permitiu falar das \"808 pontes de Naniwa\", das que s\u00f3 restan escasos testemu\u00f1os . A riqueza producida por toda esta actividade favoreceu tam\u00e9n que por moito tempo fose o coraz\u00f3n cultural do pa\u00eds (per\u00edodo Genrocu, c.1700).\nFoi intensamente bombardeada durante a segunda guerra mundial.\nEn 1970 celebrouse unha Exposici\u00f3n Universal no norte da cidade para festexar a s\u00faa puxanza o que volveu a quedar remarcado coa tit\u00e1nica construci\u00f3n nestes anos atr\u00e1s dun grande aeroporto (Kansai) nunha illa artificial na ba\u00eda ."}
{"id": "38883", "revid": "85894", "url": "https://gl.wikipedia.org/wiki?curid=38883", "title": "Diglosia", "text": "Diglosia (que prov\u00e9n do grego \u03b4\u03af\u03b3\u03bb\u03c9\u03c3\u03c3\u03bf\u03c2, \"de d\u00faas linguas\") \u00e9 a distribuci\u00f3n dunha ou m\u00e1is variedades ling\u00fc\u00edsticas que, dentro dunha comunidade (linguas en contacto), por mor dunha desigual repartici\u00f3n de usos, cumpren unhas funci\u00f3ns distintas e empr\u00e9ganse en situaci\u00f3ns e contextos diferentes.\nOrixe e evoluci\u00f3n do termo.\nO concepto desenvolveuno Charles Nine Ferguson no artigo \"Diglossia\" publicado na revista \"Word\" en 1959 para caracterizar d\u00faas variedades dunha mesma lingua, na que unha, codificada, se emprega s\u00f3 nos \u00e1mbitos elevados e a outra, sen codificaci\u00f3n, s\u00f3 nos \u00e1mbitos privados nunha situaci\u00f3n estable no tempo. Posteriormente o concepto evolucionou para cubrir situaci\u00f3ns que implican d\u00faas linguas e que poden mudar no tempo:\nTras reparar en que, a mi\u00fado, os falantes dan en empregar unhas variedades ling\u00fc\u00edsticas ou outras segundo a situaci\u00f3n en que se achen, Ferguson denominou diglosia \u00e1 relaci\u00f3n ling\u00fc\u00edstica, \u00e1s veces conflitiva, que se establece entre esas variedades.\nFishman fai unha definici\u00f3n m\u00e1is ampla nun estudo posterior, observa que a diglosia non equivale a biling\u00fcismo e expresa que o termo pode referir as sociedades multiling\u00fces, aquelas que empregan unha lingua vern\u00e1cula e outra cl\u00e1sica e mesmo a calquera sociedade na cal se empreguen dialectos ou variedades funcionalmente diferentes.\nTipos.\nA diglosia pode ser de dous tipos:\nA realidade galega.\nOs estudos sobre a realidade ling\u00fc\u00edstica galega coinciden en sinalar que a situaci\u00f3n presente en Galiza \u00e9 de diglosia sen biling\u00fcismo de xeito que os \u00e1mbitos sociais de uso para cada unha das linguas son diferentes, pois empr\u00e9gase o galego para as funci\u00f3ns de menor prestixio social (a\u00ednda que nalg\u00fans \u00e1mbitos comparte usos co castel\u00e1n, como nos referentes \u00e1 administraci\u00f3n auton\u00f3mica), deixando o castel\u00e1n para representar os usos formais (o mundo da xustiza, empresarial e medios de comunicaci\u00f3n te\u00f1en unha presenza do castel\u00e1n maioritaria e est\u00e1bel), aquelas funci\u00f3ns m\u00e1is cultas e de maior prestixio. Ademais tam\u00e9n son diferentes os espazos xeogr\u00e1ficos \u00f3 empregarse o galego no rural e nos alfoces das cidades, e o castel\u00e1n nos n\u00facleos das zonas urbanas. Por \u00faltimo, os interlocutores var\u00edan segundo o contexto requira un rexistro m\u00e1is coloquial ou elevado entre unha lingua ou outra."}
{"id": "38884", "revid": "408", "url": "https://gl.wikipedia.org/wiki?curid=38884", "title": "Exodiglosia", "text": ""}
{"id": "38885", "revid": "408", "url": "https://gl.wikipedia.org/wiki?curid=38885", "title": "Endodiglosia", "text": ""}
{"id": "38886", "revid": "1987", "url": "https://gl.wikipedia.org/wiki?curid=38886", "title": "Cariberto II", "text": "Cariberto II, nado no 606 ou 610 e finado o 8 de abril do 632, foi un rei de Aquitania.\nTraxectoria.\nFillo de Clotario II e medio irm\u00e1n de Dagoberto I. Conv\u00e9rtese en rei de Aquitania no ano 629, reino creado para a ocasi\u00f3n polo seu irm\u00e1n Dagoberto I co compromiso da s\u00faa renuncia ao reino dos francos. Tivo un comezo dif\u00edcil, polas incursi\u00f3ns dos vascos, que ameazaban a numerosos condados do suroeste. Establece en Tolosa a s\u00faa capital.\nO seu fillo Khilperico sobrevivirao, a\u00ednda que Dagoberto foi acusado de facelo asasinar, e \u00e1 s\u00faa morte volverase a recompo\u00f1er o reino franco."}
{"id": "38889", "revid": "1822", "url": "https://gl.wikipedia.org/wiki?curid=38889", "title": "-185", "text": "O ano 185 a.C. foi un ano do calendario romano pre-xuliano. No seu d\u00eda foi co\u00f1ecido como o Ano do Consulado de Pulcher e Puditano (ou, con menos frecuencia, ano 569 \"Ab urbe condita\"). A denominaci\u00f3n 185 a.C. introduciuse na \u00e9poca medieval coa introduci\u00f3n do Anno Domini, e permaneceu as\u00ed ata o d\u00eda de hoxe.\nV\u00e9xase tam\u00e9n.\nOutros artigos.\nHistoria ano a ano"}
{"id": "38890", "revid": "25871", "url": "https://gl.wikipedia.org/wiki?curid=38890", "title": "-135", "text": "Outros.\nHistoria ano a ano"}
{"id": "38891", "revid": "56817", "url": "https://gl.wikipedia.org/wiki?curid=38891", "title": "-110", "text": "Outros.\nHistoria ano a ano"}
{"id": "38892", "revid": "56817", "url": "https://gl.wikipedia.org/wiki?curid=38892", "title": "-107", "text": "Outros.\nHistoria ano a ano"}
{"id": "38893", "revid": "56817", "url": "https://gl.wikipedia.org/wiki?curid=38893", "title": "-103", "text": "Outros.\nHistoria ano a ano"}
{"id": "38894", "revid": "5800623", "url": "https://gl.wikipedia.org/wiki?curid=38894", "title": "San Xiao do Cami\u00f1o, Palas de Rei", "text": "San Xiao do Cami\u00f1o \u00e9 unha parroquia do concello de Palas de Rei na comarca da Ulloa, na provincia de Lugo. No ano 2011 ti\u00f1a 20 habitantes.\nPatrimonio.\nPos\u00fae unha igrexa rom\u00e1nica do s\u00e9culo XII en cuxo interior se atopa a imaxe de San Xi\u00e1n (patr\u00f3n dos peregrinos), unha talla policromada de orixe probablemente francesa e un cruceiro."}
{"id": "38895", "revid": "56817", "url": "https://gl.wikipedia.org/wiki?curid=38895", "title": "-99", "text": "Outros.\nHistoria ano a ano"}
{"id": "38896", "revid": "56817", "url": "https://gl.wikipedia.org/wiki?curid=38896", "title": "-97", "text": "Outros.\nHistoria ano a ano"}
{"id": "38897", "revid": "56817", "url": "https://gl.wikipedia.org/wiki?curid=38897", "title": "-61", "text": "Outros.\nHistoria ano a ano"}
{"id": "38898", "revid": "56817", "url": "https://gl.wikipedia.org/wiki?curid=38898", "title": "-26", "text": "Acontecementos.\nDurante a campa\u00f1a de C\u00e9sar Augusto, Estrab\u00f3n escribe sobre os \"kallaikoi\" da Gallaecia.\nOutros.\nHistoria ano a ano"}
{"id": "38899", "revid": "98629", "url": "https://gl.wikipedia.org/wiki?curid=38899", "title": "Per\u00edodo mic\u00e9nico", "text": "O Per\u00edodo mic\u00e9nico da historia de Grecia abarca desde o 1600 a.C. ao 1100 a.C., cando Micenas era un dos maiores centros de civilizaci\u00f3n e unha potencia militar que dominaba a maior parte do sur da Grecia. O per\u00edodo mic\u00e9nico constit\u00fae a derradeira fase da Idade de Bronce na Grecia Antiga e \u00e9 o escenario das narrativas \u00e9picas de Homero e de boa parte da mitolox\u00eda grega. Rematou coa invasi\u00f3n dos dorios, a\u00ednda que hoxe se dubida de se existiu tal invasi\u00f3n.\nOs descendentes dos invasores que remataran coa Creta minoica foron incorporando elementos de civilizaci\u00f3n preexistente e arredor de 1600 a. C. ti\u00f1an unhas monarqu\u00edas cuxa sede estaba en palacios moi sinxelos, pero que conservaban trazos do seu pasado tribal, xa que o rei ti\u00f1a mero car\u00e1cter simb\u00f3lico e as decisi\u00f3ns tom\u00e1banse en asemblea de notables.\nO Bronce medio vense a converter na plena adaptaci\u00f3n ao medio mediterr\u00e1neo, dedicados o cultivo da vide, oliveira e alg\u00fans frutais como a figueira. Practicaban tam\u00e9n a artesan\u00eda do bronce e a cer\u00e1mica con torno de oler\u00eda por vez primeira. Non tardaron en establecer contactos comerciais e esta nova realidade econ\u00f3mica impulsou as necesidades defensivas, coa construci\u00f3n de fortificaci\u00f3ns novas e m\u00e1is eficaces. Tam\u00e9n a monarqu\u00eda foi deixando detr\u00e1s o seu aspecto tribal, esvaeceuse a importancia da asemblea en favor dunha monarqu\u00eda autocr\u00e1tica, moi semellante aos despotismos orientais. O rei estaba asistido por un primeiro ministro (\"lawagetas\") con funci\u00f3ns civ\u00eds e militares e un corpo de funcionarios moi estruturado e eficaz. Exist\u00eda un clero moi poderoso e a s\u00faa relixi\u00f3n, de car\u00e1cter sincr\u00e9tico con divindades xerarquizadas e cuxo deus supremo ti\u00f1a como s\u00edmbolo o raio. Nos palacios atop\u00e1ronse arquivos de tabelas na escrita lineal B, con censos, inventarios etc, que controlaban as actividades no \u00e1mbito do rei.\nO nome de mic\u00e9nicos procede de Micenas a cidade fortificada m\u00e1is importante. Os palacios nesta \u00e9poca deixaron de ser meros caser\u00f3ns para se converter en construci\u00f3ns luxosas e con servizos. A s\u00faa principal actividade econ\u00f3mica a\u00ednda era a explotaci\u00f3n da terra. As labouras do campo lev\u00e1banas a cabo comunidades campesi\u00f1as, controladas pola burocracia. Outras labouras controladas dende o palacio eran a gander\u00eda e a metalurxia. Hai probas da existencia de comercio con Creta, Asia Menor, Chipre, Exipto, Siria, as costas do Mar Negro, Libia Sicilia, e os sur de Italia.\nA\u00ednda que Micenas era o reino m\u00e1is importante (polo menos palacios atopados) houbo outros repartidos pola Grecia continental e as illas do mar Exeo. Os principais achados destes reinos est\u00e1n no Peloponeso, Tirinto, e Pilos. Ao norte do istmo de Corinto destacan os de Atenas, Orc\u00f3meno, Tebas e Gla (estas tres \u00faltimas na Beocia)\nO aumento de poder econ\u00f3mico e a militarizaci\u00f3n levaron por raz\u00f3ns defensivas a unha fase imperialista, alentada polo descubrimento e explotaci\u00f3n de novas rotas comerciais, materias primas e mantemento de provedores e mercados. Conquistouse Creta e penetrouse na illa at\u00e9 po\u00f1er fin \u00e1 cultura minoica. Tam\u00e9n se conquistou Rodas e hai achados de presenza aquea en Chipre. Xa cara o final do per\u00edodo mic\u00e9nico, produciuse un feito dunha gran repercusi\u00f3n literaria, a guerra de Troia (Ili\u00f3n) que quedou destru\u00edda. A partir do 1200 a. C. as fortalezas quedaron destru\u00eddas, caeron as monarqu\u00edas asentadas nelas debido sobre de todo \u00e1 invasi\u00f3n dos dorios, at\u00e9 ent\u00f3n establecidos ao norte de Grecia (Tracia), a\u00ednda que alg\u00fans autores ven nesta ca\u00edda sinais de desordes internos ou unha efervescencia \u00e9tnica que provocou a ca\u00edda do Imperio Hitita. Neste tempo se produciu unha migraci\u00f3n masiva dos gregos \u00e1s costas occidentais de Asia Menor e Chipre. Sexa como for, \u00e1s poboaci\u00f3ns anteriores, que con criterio ling\u00fc\u00edstico se clasifican como aqueos e xonios, vense a engadir os dorios, no que quedou formada a familia definitiva dos que se co\u00f1ece como gregos. Coincidindo m\u00e1is o menos con estes trastornos \u00e9tnicos, introd\u00facese en Grecia a metalurxia do ferro, a cer\u00e1mica con decoraci\u00f3n xeom\u00e9trica e certas formas relixiosas, cun desprazamento das divindades femininas por unhas masculinas e coa adopci\u00f3n do rito funerario da incineraci\u00f3n en lugar da inhumaci\u00f3n."}
{"id": "38900", "revid": "1131", "url": "https://gl.wikipedia.org/wiki?curid=38900", "title": "Valen\u00e7a, Portugal", "text": "Valen\u00e7a, tam\u00e9n co\u00f1ecida como Valen\u00e7a do Mi\u00f1o (\"Valen\u00e7a do Minho\" en portugu\u00e9s), \u00e9 un concello portugu\u00e9s do distrito de Viana do Castelo, dentro da Regi\u00e3o Norte e subrexi\u00f3n do Minho-Lima.\nO concello abrangue 117,43\u00a0km\u00b2 de \u00e1rea e 14.127 habitantes (2011), subdividido en dezaseis fregues\u00edas. Linda polo leste co municipio de Mon\u00e7\u00e3o, polo sur con Paredes de Coura, polo oeste con Vila Nova de Cerveira e ao noroeste e norte \u00fanese a Tui a trav\u00e9s do r\u00edo Mi\u00f1o.\nDende o 10 de febreiro de 2012, forma coa cidade galega de Tui unha eurocidade, como mostra de cooperaci\u00f3n e integraci\u00f3n dos dous concellos, separados tan s\u00f3 polo r\u00edo Mi\u00f1o.\nHistoria.\nValen\u00e7a ten orixes moi remotas. A s\u00faa ocupaci\u00f3n remonta a \u00e9pocas moi recuadas: os gravados rupestres que se poden observar en determinados lugares de certas fregues\u00edas son proba irrefut\u00e1bel dunha ocupaci\u00f3n afastada no tempo. As \" Inquiri\u00e7\u00f5es de D. Afonso III\" tam\u00e9n fan alusi\u00f3n a edificaci\u00f3ns do tipo dolm\u00e9nico no concello de Valen\u00e7a.\nProcedentes das m\u00e1is variadas orixes, indoeuropeas, mediterr\u00e1neas e africanas, foron acudindo \u00e1 rexi\u00f3n varios pobos atra\u00eddos pola abundancia de caza e da pesca, pola fertilidade do solo, polas serras acantiladas permitindo a defensa contra as doutras tribos como os ligures, os grovios e os celtas.\nUn marco moi importante para a historia de Valen\u00e7a foi o paso de D\u00e9cimo Xunio Bruto Galaico, no 137 a.C. que, ap\u00f3s cruzar o r\u00edo Limia, conduciu as s\u00faas tropas at\u00e9 o R\u00edo Mi\u00f1o, tendo acampado na fregues\u00eda de Gandra. No tempo do Emperador Augusto comez\u00e1ronse a definir pequenas fortalezas nos \"Castri\". Era este o caso do \"castellum de Valen\u00e7a\", situado sobre o r\u00edo Mi\u00f1o.\nAos romanos os sucederon os Suevos que penetraron na Galiza pola bac\u00eda do Douro, a mediados do s\u00e9culo V. O mesmo aconteceu cos Godos: o famoso Vitiza estableceu a s\u00faa residencia real na cidade de Tui, tendo as ru\u00ednas dese pazo perdurado at\u00e9 o s\u00e9culo XVIII. Na rexi\u00f3n valenciana son moi frecuentes os top\u00f3nimos de orixe xerm\u00e1nica, que derivan destes tempos.\nA primeira invasi\u00f3n \u00e1rabe data do ano 716, Abd al-Aziz ibn Musa entra na Lusitania cun numeroso ex\u00e9rcito, tomando Porto, Braga e Tui, que apenas foi liberada no ano 736 por Afonso I de Asturias. O ano 997 trouxo as peores consecuencias para a Galiza e a Rexi\u00f3n de Mi\u00f1o, cando Almanzor, no seu cami\u00f1o a Santiago de Compostela, destru\u00edu todo ao seu paso, inclu\u00edndo o Mosteiro de Ganfei.\nRepoboouse no s\u00e9culo XIII tras recibir carta foral do rei Sancho II de Portugal, e chamouse \"Contrasta\", co significado de \"vila oposta a outra\" (Tui neste caso). Recibiu o nome actual en 1262 por orde de Afonso III de Portugal.\nNaceu aqu\u00ed san Teotonio, o primeiro santo portugu\u00e9s, hoxe padroeiro desta cidade, e que foi un dos principais aliados de Afonso Henriques na altura en que este proclamou a independencia de Portugal.\nFoi elevada ao t\u00edtulo de cidade o 12 de xu\u00f1o de 2009.\nDemograf\u00eda.\nA evoluci\u00f3n demogr\u00e1fica entre 1801 a 2011:\nFregues\u00edas.\nAs fregues\u00edas de Valen\u00e7a son:\nPatrimonio.\nEspazos naturais.\nO concello de Valen\u00e7a ten 13 espazos naturais:\nMuseos.\nEn Valen\u00e7a existe unha \"Rede Museol\u00f3xica\", creada para promover o patrimonio, proporcionando cultura en todas as s\u00faas vertentes.\nNa actualidade, o concello de Valen\u00e7a ten cinco museos:\nEnoturismo.\nValen\u00e7a conta cunha rede de enoturismo que consta de tres adegas: \"Adega Edmun do Val\", \"Adega Rolan\" e \"Adega J Barbosa e Herdeiros\", nos que os turistas poden hospedarse, facer catas e gozar da paisaxe vitivin\u00edcola."}
{"id": "38902", "revid": "89787", "url": "https://gl.wikipedia.org/wiki?curid=38902", "title": "Francisco Sobral", "text": "Francisco Sobral Crespo, nado en Santa Mar\u00eda de Reboreda (Redondela) o 20 de marzo de 1956, \u00e9 un escritor en lingua galega.\nTraxectoria.\nLicenciouse en Ciencias Econ\u00f3micas e Empresariais pola Universidade de Santiago de Compostela en 1979. Reco\u00f1ecido de suficiencia investigadora pola Facultade de Ciencias da Informaci\u00f3n na Universidade Complutense de Madrid. \u00c9 profesor de Inform\u00e1tica e imparte clases no IES de Teis (Vigo)."}
{"id": "38906", "revid": "408", "url": "https://gl.wikipedia.org/wiki?curid=38906", "title": "Grecia Antiga", "text": ""}
{"id": "38912", "revid": "23204", "url": "https://gl.wikipedia.org/wiki?curid=38912", "title": "Machi", "text": " \nO machi \u00e9 o sacerdote da relixi\u00f3n tradicional do pobo mapuche, na actualidade a maior\u00eda dos machis son mulleres pero historicamente a funci\u00f3n tam\u00e9n foi amplamente desempe\u00f1ada por homes.\nO machi \u00e9 o encargado de dirixir os cerimoniais de curaci\u00f3n denominados machit\u00fan, en casos excepcionais tam\u00e9n se encarga de presidir a cerimonia do Guillat\u00fan, mediante a cal a comunidade se comunica co mundo espiritual. O machi tam\u00e9n ten a funci\u00f3n ser o or\u00e1culo do lonco local e en tempos antigos tam\u00e9n aconsellaba sobre a paz e a guerra. O machi asume tam\u00e9n o papel de curador na medicina mapuche, co\u00f1ece o valor medicinal de cada planta e ten o poder dos esp\u00edritos e os so\u00f1os.\nO machi normalmente seleccionase na infancia, xa que debe pasar por un proceso longo e complexo de aprendizaxe. \u00c9 o kugna que pos\u00fae cada li\u00f1axe ou familia o que determinar\u00e1 quen ser\u00e1 a persoa que asumir\u00e1 o posto que pode ser determinada por revelaci\u00f3ns sobrenaturais, por transmisi\u00f3n herditaria, por influencia da s\u00faa familia, polo seu poder para curar enfermidades ou ben por iniciativa propia.\nOs conquistadores espa\u00f1ois consideraban bruxas \u00e1s machis e por iso eran obxecto de persecuci\u00f3n, chegando mesmo \u00e1 queima p\u00fablica."}
{"id": "38913", "revid": "22570", "url": "https://gl.wikipedia.org/wiki?curid=38913", "title": "Vaishia", "text": "No sistema de castas hind\u00fa, un vaishia (s\u00e1nscrito \u0935\u0948\u0936\u094d\u092f \"vai\u015bya\") \u00e9 un membro da terceira das catro principais castas da sociedade india tradicional. Comprende mercadores, artes\u00e1ns e propietarios de terras"}
{"id": "38915", "revid": "85894", "url": "https://gl.wikipedia.org/wiki?curid=38915", "title": "Tiziano", "text": "Tiziano Vecelli, co\u00f1ecido simplemente como Ticiano, nado en Pieve di Cadore (Rep\u00fablica de Venecia) cara a 1488 e finado en Venecia o 27 de agosto de 1576, foi o principal pintor da escola veneciana do Renacemento italiano do s\u00e9culo XVI. Foi co\u00f1ecido como Da Cadore durante a s\u00faa vida.\nTraxectoria.\nDisc\u00edpulo de Giovanni Bellini e coincidiu tam\u00e9n con Giorgione, xa nas s\u00faas primeiras obras a\u00ednda recollendo os valores crom\u00e1ticos e luminosos do seu mestre, Tiziano af\u00e1stase del polo seu dramatismo e a expresi\u00f3n de contrastes que se poden ver nunha das s\u00faas primeiras obras mestras, \"Asunci\u00f3n\" (1518), maxistral tanto en retratos, heroicos, suntuosos, solemnes, refinados e cunha alta penetraci\u00f3n psicol\u00f3xica, e paisaxes, como os temas relixiosos, cheos de sentimentalismo, e mitol\u00f3xicos, cheos de gozosa sensualidade.\nA partir de 1550 a pincelada faise m\u00e1is ampla e o toque desunido ata chegar a constitu\u00edr manchas flu\u00eddas e incandescentes por efecto da luz e a cor."}
{"id": "38916", "revid": "1987", "url": "https://gl.wikipedia.org/wiki?curid=38916", "title": "Tintoretto", "text": "Tintoretto, de nome verdadeiro Jacopo Comin, nado en Venecia o 29 de setembro de 1518 e finado en Venecia o 31 de maio de 1594), foi un dos grandes pintores da escola veneciana e probablemente o \u00faltimo gran pintor do Renacemento italiano. Na s\u00faa mocidade tam\u00e9n recibiu o alcumo de Jacopo Robusti, pois o seu pai defendeu as portas de Padua fronte \u00e1s tropas imperiales dun xeito bastante vigoroso. O seu verdadeiro apelido, 'Comin' foi descuberto recentemente por Miguel Falomir, xefe do departamento de Pintura Italiana do Museo do Prado, Madrid, e f\u00edxose p\u00fablico a ra\u00edz da retrospectiva de Tintoretto no Prado (2007).\nPola s\u00faa fenomenal enerx\u00eda e empe\u00f1o \u00e1 hora de pintar foi alcumado Il Furioso, e o seu dram\u00e1tico uso da perspectiva e os especiais efectos de luz fan del un precursor da arte barroca. Os seus traballos m\u00e1is famosos son unha serie de pinturas sobre a vida de Xes\u00fas e a Virxe Mar\u00eda na \"Scuola Grande dei San Rocco\" de Venecia.\nTraxectoria.\nFoi un dos m\u00e1is grandes pintores da escola veneciana e probablemente o \u00faltimo gran pintor do Renacemento italiano. Pola s\u00faa fenomenal enerx\u00eda pintando foi alcumado Il Furioso, e o uso dram\u00e1tico da perspectiva espacial e os efectos especiais da luz fix\u00e9rono precursor da arte barroca co seu caracter\u00edstico estilo manierista.\nInflu\u00eddo por Parmigianino no terreo formal e por Miguelanxo no espiritual a s\u00faa orixinalidade am\u00f3sase en obras como \"O Lavatorio\" (1547), pola s\u00faa concepci\u00f3n do espazo baleiro e profundo ou no \"Miragre do escravo\" (1548), onde unha conmoci\u00f3n de gran violencia axita a todos os personaxes."}
{"id": "38917", "revid": "5863", "url": "https://gl.wikipedia.org/wiki?curid=38917", "title": "Paolo Veronese", "text": "Paolo Veronese, nado en Verona en 1528 e finado en Venecia o 19 de abril de 1588, foi un importante pintor renacentista veneciano.\nTraxectoria.\nNaceu co nome de Paolo Cagliari ou Paolo Caliari, e era co\u00f1ecido como Veronese polo seu lugar de nacemento. Disc\u00edpulo de Parmigianino, Veronese caracter\u00edzase pola linguaxe clara e luminosa, espacialidade en largura, brillante sentido decorativo, exaltaci\u00f3n da vida profana e alegor\u00edas aptas para o adorno de grandes superficies como o Palacio Ducal de Venecia."}
{"id": "38918", "revid": "85894", "url": "https://gl.wikipedia.org/wiki?curid=38918", "title": "Jacquerie", "text": "A Jacquerie foi unha revolta campesi\u00f1a que ocorreu no norte de Francia entre o 28 de maio e o 24 de xu\u00f1o de 1358, durante a Guerra dos Cen Anos. A designaci\u00f3n deriva de \"Jacques Bonhomme\", o nome con connotaci\u00f3n paternalista dado xenericamente ao labrego da rexi\u00f3n. A revolta iniciouse de forma espont\u00e1nea, reflectindo a sensaci\u00f3n de desespero en que viv\u00edan as camadas m\u00e1is pobres da sociedade, despois da Peste Negra, nunha altura en que Francia se encontraba nun baleiro de poder e \u00e1 mercede das compa\u00f1\u00edas libres, bandas de mercenarios renegados que vagaban polo pa\u00eds. As elites acabaron por afogar a revolta en menos dun mes, matando no proceso cerca de 20.000 homes, o que vir\u00eda a contribu\u00edr ao agravamento das condici\u00f3ns demogr\u00e1ficas do pa\u00eds.\nA palabra \"Jacquerie\" pasou a ser sin\u00f3nimo de rebeli\u00f3n campesi\u00f1a, e por s\u00e9culos a nobreza viviu co temor de que se repetise o episodio. Na memoria popular, a \"Jacquerie\" \u00e9 vista como unha serie de masacres feitas polos labregos contra a nobreza. Na realidade, por\u00e9n, os servos rebeldes estaban m\u00e1is preocupados coa pillaxe, a comida e a bebida dos castelos que co asasinato dos seus ocupantes. Frecuentemente esqu\u00e9cese que cregos, artes\u00e1ns e pequenos mercadores ocasionalmente se xuntaban aos campesi\u00f1os durante estas rebeli\u00f3ns.\nAntecedentes.\nA situaci\u00f3n pol\u00edtica en Francia a mediados do s\u00e9culo XIV era pol\u00edtica e socialmente ca\u00f3tica. O pa\u00eds fora gravemente afectado pola epidemia de peste negra que deflagrara en 1348 e custara a vida de cerca dun terzo da poboaci\u00f3n. A doenza atacou a todas as clases sociais e decimou os campesi\u00f1os, comprometendo a produci\u00f3n agr\u00edcola, o que \u00e1 s\u00faa vez causou fame e aumento de prezos. En 1356, a\u00ednda na resaca desta epidemia, Francia perdeu a Batalla de Poitiers fronte a Inglaterra de forma desastrosa. O condestable de Francia e os seus dous mariscais, as\u00ed como un sector notable da nobreza, perderan a vida no enfrontamento. O rei Xo\u00e1n II, o Bo, o seu fillo m\u00e1is novo Filipe de Valois e moitos outros foran feitos prisioneiros e levados polo Pr\u00edncipe Negro. Todos estes personaxes importantes deb\u00edan pagar un rescate pola s\u00faa liberaci\u00f3n. O rescate do rei era unha fortuna que arruinar\u00eda o pa\u00eds, pero al\u00e9n do peso econ\u00f3mico, a falta do soberano lanzou o pa\u00eds nun baleiro de poder, entregado \u00e1 loita entre Carlos, o Delf\u00edn, herdeiro de Xo\u00e1n II, e a burgues\u00eda de influencia crecente. Al\u00e9n de todos os problemas internos, o campo era asolado por bandas de mercenarios, renegados e expropiados que pillaban e devastaban aldeas e vilas. A protecci\u00f3n dos campesi\u00f1os de malfeitores era unha responsabilidade do se\u00f1or nobre que deti\u00f1a as terras, mais nesta altura a nobreza estaba igualmente despoboada debido \u00e1 peste, \u00e1s mortes en combate e \u00e1 ru\u00edna debido aos impostos e rescates, sendo incapaz de prestar o auxilio necesario.\nA Jacquerie.\nResentidos contra a falta de protecci\u00f3n e desencantados co estatuto do nobre despois das derrotas humillantes de Cr\u00e9cy e Poitiers, os campesi\u00f1os revolv\u00e9ronse contra a clase dominante. A rebeli\u00f3n comezou o 28 de maio de 1358 na aldea de St. LeusurOise, despois dunha reuni\u00f3n de campesi\u00f1os. Os \u00e1nimos exalt\u00e1ranse, a indignaci\u00f3n contra a clase nobre subiu de ton e os homes reuniron as armas que puideron e invadiron a casa do se\u00f1or local. A familia foi asasinada e a propiedade incendiada. A violencia propagouse \u00e1s aldeas veci\u00f1as e d\u00edas despois o mot\u00edn era xeneralizado, participando nel milleiros de campesi\u00f1os enfurecidos. O cronista Jean Froisart rexistrou m\u00e1is de 150 propiedades destru\u00eddas nas rexi\u00f3ns de Coucy, Soisons, Amiens e Laon sen que houbese intervenci\u00f3n contraria aos campesi\u00f1os. En vez de reaccionar, os se\u00f1ores locais fuxiron para as cidades pr\u00f3ximas coas familias, abandonando as s\u00faas casas e bens \u00e1 pillaxe. O clero tam\u00e9n foi afectado e alg\u00fans mosteiros e igrexas foron queimados.\nNo medio da anarqu\u00eda que caracterizaba o movemento, xurdiu Guillaume Cale, un home da Picard\u00eda con carisma e capacidade de liderado suficiente para influenciar \u00f3s seus iguais. Cale organizou un consello e procurou estabelecer unha xerarqu\u00eda militar nas hordas de campesi\u00f1os, organizando lox\u00edstica e batall\u00f3ns militares. Adoptou o grito de guerra \"Montxoie et St. Denis!\", o grito do rei, para subli\u00f1ar o feito de que os \"Jacques\" non estaban contra a casa real, mais si contra os nobres. Cale conseguiu tam\u00e9n o apoio de varias cidades para a causa e a simpat\u00eda de varios sectores da burgues\u00eda. Tam\u00e9n alg\u00fans artes\u00e1ns e comerciantes se adheriron \u00e1 causa. Entre os simpatizantes da revolta cont\u00e1base Etienne Marcel, preboste de Par\u00eds e l\u00edder da oposici\u00f3n ao partido realista do Delf\u00edn Carlos.\nA pesar do comando de Guillaume Cale e os seus capit\u00e1ns, a masa de campesi\u00f1os en revolta non estaba unificada en ning\u00fan ideal com\u00fan, al\u00e9n da manifestaci\u00f3n de desagrado. \u00c9 incerto se entre os l\u00edderes da revolta hab\u00eda planos ou non para unha mudanza fundamental na organizaci\u00f3n pol\u00edtica.\nA 9 de xu\u00f1o, a horda de campesi\u00f1os de cerca de 9.000 homes dirixiuse para a cidade de Meaux, onde se encontraba a familia real, inclu\u00edndo o Delf\u00edn e a muller Xoana de Borb\u00f3n, as fillas do casal e inn\u00fameras se\u00f1oras nobres que procuraran protecci\u00f3n \u00f3 lado do rexente. Os dous l\u00edderes da cidade xuraron \"defender a honra\" das damas presentes (ou sexa, impedir que fosen violadas polos campesi\u00f1os) mais non conseguiron ofrecer resistencia ao ataque dos labregos.\nA esta altura xorden o Captal de Buch e Gast\u00f3n Febo, Conde de Foix, dous cabaleiros regresados dunha campa\u00f1a na Prusia. Ning\u00fan dos dous homes deb\u00eda lealdade \u00e1 casa de Valois, mais a idea de inn\u00fameras damas en perigo foi suficiente para tomaren a decisi\u00f3n de ir a Meaux cos seus ex\u00e9rcitos. Buch e Foix entraron na cidade con 120 homes e ocuparon a ponte que conduc\u00eda \u00e1 cidadela. O resultado foi a morte de centenas de Jacques e un d\u00eda de gloria para os cabaleiros defensores. O evento motivou o inicio dunha resposta concertada da nobreza contra a Jacquerie. \u00d3 pouco tempo pediuse axuda militar aos condados veci\u00f1os de Flandres e Hainaut e ao ducado de Brabante.\nDe entre os nobres que responderon \u00e1 chamada para dominar a Jacquerie encontr\u00e1base o Rei Carlos II de Navarra, un home conflitivo e envolto hab\u00eda anos en enfrontamentos diplom\u00e1ticos coa coroa de Francia. A Carlos II interes\u00e1balle resolver a situaci\u00f3n, non s\u00f3 porque isto lle traer\u00eda dividendos pol\u00edticos, sen\u00f3n porque era conde de Evreux, un dos territorios afectados. O 10 de xu\u00f1o o ex\u00e9rcito de Carlos II aproximouse aos Jacques. Cale, que comandaba esta horda, ordenou a retirada para Par\u00eds, mais os campesi\u00f1os rexeitaron obedecelo. Os dous ex\u00e9rcitos encontr\u00e1ronse en Clermont e Cale ordenou formaci\u00f3n para a batalla, organizando as s\u00faas tropas en tres batall\u00f3ns e dispondo os arqueiros nunha posici\u00f3n defensiva. Sorprendido pola resistencia organizada, Carlos II decidiu mudar de t\u00e1ctica e convidou a Cale a negociar. O l\u00edder campesi\u00f1o aceptou, pensando que ser\u00eda tratado con respecto, pero foi preso e executado e os seus homes perseguidos e masacrados.\nEntre tanto, no norte, os Jacques foron dominados polo ex\u00e9rcito comandado por Enguerrand VII, se\u00f1or de Coucy. O 24 de xu\u00f1o m\u00e1is de 20.000 campesi\u00f1os morreron e a rexi\u00f3n estaba devastada.\nConsecuencias.\nDespois da peste, a fame e o bandoleirismo que asolaran a rexi\u00f3n, o principal tributo da represi\u00f3n da Jacquerie foi en termos demogr\u00e1ficos. Os campos f\u00e9rtiles do norte de Francia perderon a\u00ednda m\u00e1is mans para traballalos, o que resultou en m\u00e1is fame e pobreza. A clase campesi\u00f1a non foi a \u00fanica afectada: sen homes para traballar as s\u00faas terras, os propios nobres acabaron por perder moito do seu rendemento. En Par\u00eds, o liderado de Etienne Marcel ficou seriamente comprometido polo seu apoio \u00e1 revolta. O preboste acabou asasinado pouco tempo despois, o que consolidou a posici\u00f3n do Delf\u00edn como l\u00edder nacional."}
{"id": "38920", "revid": "1987", "url": "https://gl.wikipedia.org/wiki?curid=38920", "title": "Sixeberto III", "text": "Sixeberto III, nado cara o 630 e finado en 660, foi rei de Austrasia, fillo primox\u00e9nito de Dagoberto I.\nPara satisfacer as esixencias de autonom\u00eda da aristocracia local, o seu pai c\u00e9delle no ano 632 o reino de Austrasia e inst\u00e1lase en Metz no ano 634, pero segue estando baixo a tutela do rei franco ata a morte de Dagoberto no ano 639. Nese ano, Sixeberto recibe como herdanza Austrasia, a\u00ednda que agora liberada de toda dependencia de Neustria.\nIntenta inutilmente someter a Radulfo, duque de Turinxia, que o vence no ano 640.\nDurante o seu reinado \u00e9 cando o mordomo de palacio empeza a ter un papel importante na vida pol\u00edtica de Austrasia.\nDeixou o goberno en mans do mordomo Grimoaldo, que era fillo de Pipino de Landen que o convence para que adopte ao seu propio fillo, ao que bautizou como Khildeberto, un nome de rei merovinxio. Posteriormente Sixeberto tivo un fillo, o futuro Dagoberto II, pero o mordomo s\u00e9ntese ameazado e \u00e1 morte do rei, obr\u00edgao a ingresar nunha comunidade mon\u00e1stica e ex\u00edliao a Irlanda."}
{"id": "38921", "revid": "1987", "url": "https://gl.wikipedia.org/wiki?curid=38921", "title": "Clodoveo II", "text": "Clodoveo II, nado en 635 e finado en 657, foi rei dos francos. Tam\u00e9n foi rei de Neustria e de Borgo\u00f1a desde o 638 ao 657 e tam\u00e9n de Austrasia desde o 656 ao 657; era fillo de Dagoberto I e de Nantilde.\nDurante a s\u00faa minor\u00eda de idade foi o seu rexente Erquinoaldo, mordomo de palacio de Neustria.\nCasado, en 648, con Santa Batilde (falecida en 680, no mosteiro de Chelles), foron pais de Clotario III, rei de Neustria (Soissons) e Borgo\u00f1a, Teodorico III, rei de Neustria e Borgo\u00f1a, e de Khilderico II, rei de Austrasia."}
{"id": "38922", "revid": "197", "url": "https://gl.wikipedia.org/wiki?curid=38922", "title": "Europea", "text": ""}
{"id": "38923", "revid": "197", "url": "https://gl.wikipedia.org/wiki?curid=38923", "title": "Africana", "text": ""}
{"id": "38927", "revid": "98629", "url": "https://gl.wikipedia.org/wiki?curid=38927", "title": "Clotario III", "text": "Clotario III, nado no ano 652, era o primox\u00e9nito dos tres fillos de Clodoveo II.\nTraxectoria.\nFoi rei de Neustria e de Borgo\u00f1a desde o ano 657 ata a s\u00faa morte o ano 673 e rei dos francos baixo a tutela da s\u00faa nai Batilda e de Ebroin, mordomo de palacio.\n\u00c1 morte do seu pai, no ano 657, conv\u00e9rtese en gobernante dos tres reinos francos \u00e1 idade de cinco anos, pero o poder real o exerce Ebroin. Este fai impo\u00f1er a s\u00faa autoridade, matando ao abade de Autun, Leger, que estaba apoiado por Pepin, mordomo de Austrasia.\nFinalmente no 663, Clotario foi desposu\u00eddo de Austrasia, conservando unicamente o goberno de Neustria e Borgo\u00f1a, ata a s\u00faa morte no ano 673.\nCasou con Amatilda, e morreu sen descendencia, pero durante alg\u00fan tempo Ebroin creu que ti\u00f1a un fillo, Clodoveo."}
{"id": "38928", "revid": "1131", "url": "https://gl.wikipedia.org/wiki?curid=38928", "title": "O\u00edmbra, O\u00edmbra", "text": "Santa Mar\u00eda de O\u00edmbra \u00e9 unha parroquia do concello de O\u00edmbra, na comarca de Ver\u00edn, provincia de Ourense. Segundo o IGE en 2009 ti\u00f1a 631 habitantes (322 homes e 309 mulleres), distribu\u00eddos en 2 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 682 habitantes. Limita cos concellos de Ver\u00edn e Monterrei e con Portugal.\nHistoria.\nAt\u00e9 1868 pertenceu a O\u00edmbra a parte galega de Cambedo, lugar que era considerado un dos tres \"pobos promiscuos\" por estar situado na mesma fronteira, entre Galiza e Portugal. Ese ano, coa entrada en vigor do Tratado de Lisboa de 1864, a parte galega foi anexada a Portugal, \u00e1 fregues\u00eda de Vilarelho da Raia. Eclesiasticamente seguiu a pertencer \u00e1 fregues\u00eda e por tanto \u00e1 diocese de Ourense. As\u00ed, en 1914 depend\u00edan do p\u00e1rroco de O\u00edmbra unhas 20 familias portuguesas. Por\u00e9n, coa entrada de Portugal en 1910 nun novo r\u00e9xime e as crecentes dificultades dos p\u00e1rrocos para cruzar a fronteira, Cambedo acabou sendo incorporado tam\u00e9n \u00e1 arquidiocese de Braga o 27 de novembro de 1914.\nEconom\u00eda.\n\u00c9 co\u00f1ecida a s\u00faa agricultura polos produtos da horta (de xeito especial o pemento de O\u00edmbra) e o vi\u00f1o acollido \u00e1 denominaci\u00f3n de Orixe Monterrei.\nFestas.\nTen un fondo arraigo o entroido que se celebra de forma enxebre con costumes propios (formigas, percorrido polas adegas e os co\u00f1ecidos fachucos de palla). As festas patronais cel\u00e9branse na honra de Santa Ana (26 de xullo)"}
{"id": "38933", "revid": "89787", "url": "https://gl.wikipedia.org/wiki?curid=38933", "title": "Afonso VIII de Le\u00f3n e Galicia", "text": "Afonso VIII de Le\u00f3n e Galicia, denominado pola historiograf\u00eda espa\u00f1ola como Afonso IX, nado en Zamora, Reino de Le\u00f3n, o 15 de agosto de 1171 e finado en Sarria, Reino de Galicia o 23 de setembro de 1230, foi rei dos leoneses e Galicia (Adeffonsus Rex Legionensium et Gallecie) desde o 22 de xaneiro de 1188 at\u00e9 a s\u00faa morte, o 23 de setembro de 1230.\nSegundo a numeraci\u00f3n cronol\u00f3xica real da coroa galego-leonesa, corresp\u00f3ndelle o ordinal VIII, pero, a historiograf\u00eda espa\u00f1ola asignoulle fraudulentamente o ordinal IX, como forma de entroncar as cronolox\u00edas de Le\u00f3n e de Castela \u2014en Castela reinaba por aquel ent\u00f3n Afonso VIII de Castela\u2014. Ademais, nas Sete Partidas do seu neto Afonso X o Sabio, este afirmaba ser Afonso IX.\nOrixes familiares.\nAfonso naceu en Zamora, froito do matrimonio entre o rei Fernando II de Le\u00f3n e Galicia e da infanta portuguesa Urraca. Por v\u00eda paterna, Afonso foi neto de Afonso VII de Le\u00f3n, rei de Galicia\u00a0desde o ano 1111, quen dividiu os seus reinos entre os seus fillos, provocando as\u00ed un conflito entre eles ata a reunificaci\u00f3n polo fillo de Afonso, Fernando III de Castela. Por v\u00eda materna, Afonso era neto do primeiro rei de Portugal, Afonso Henriques.\nO nacemento de Afonso aparece citado na \"cr\u00f3nica\" de Alberico de Trois-Fontaines.\nPrimeiros anos.\nAo igual que o seu pai e av\u00f3s, Afonso VIII foi educado en Galicia polos membros condais da Casa de Traba ou os da de Trast\u00e1mara, quen nese momento ostentaban a indiscutible primac\u00eda se\u00f1orial en terras galegas e que se atopaban fortemente ligados \u00e1 monarqu\u00eda galega e galego-leonesa, especialmente desde os tempos de Froila Verm\u00fadez.\nO encargado de educar ao infante foi o nobre galego Xo\u00e1n Ares (\"princeps Iohannes Arie tenete Alva de Buval\"), se\u00f1or da terras de Bubal e marido de Urraca Fernandes, filla de Fernando P\u00e9rez de Traba e neta por tanto de Pedro Froilaz de Traba.\nCriado en Galicia e por nobres galegos, foi tam\u00e9n en terras galegas onde Afonso VIII atopou os seus maiores valedores como demostra o feito de que meses antes de que o seu pai Fernando II morrera (ano 1188), o ent\u00f3n infante Afonso estivese refuxiado nos dominios dos se\u00f1ores da Casa de Traba co apoio da corte portuguesa onde resid\u00eda a s\u00faa nai Urraca despois de que o seu matrimonio co rei Fernando fose anulado. Foi precisamente no condado da Limia onde o daquela infante recibir\u00eda a noticia da defunci\u00f3n do seu pai en Benavente, abr\u00edndose deste xeito un conflito sucesorio.\nAcceso ao trono e inicio do reinado.\nEn 1188, \u00e1 morte de Fernando II, sucedeu ao seu pai como Afonso VIII, rei de Le\u00f3n e de Galicia.\nPor\u00e9n, Afonso, pese a ser o fillo primox\u00e9nito do rei Fernando II, tivo que enfrontar enormes dificultades para acceder a un trono que lle pertenc\u00eda por dereito de nacemento .\nPor unha parte, estaba a s\u00faa madrasta Urraca L\u00f3pez de Haro, que quer\u00eda eliminalo da sucesi\u00f3n, pois pretend\u00eda que fose o seu fillo Sancho quen herdase a coroa galego-leonesa, a pesar de que nacera m\u00e1is tarde. Urraca argumentaba que Afonso VIII de Le\u00f3n non ti\u00f1a dereito ao trono porque o matrimonio entre Fernando e a s\u00faa primeira esposa, a portuguesa Urraca de Portugal, fora anulado.\nPor\u00e9n, todo se resolveu a favor de Afonso VIII debido a que Urraca non conseguiu o apoio \u00e1s s\u00faas pretensi\u00f3ns entre os nobres leoneses.\nPero a isto un\u00edase o desexo dos reinos veci\u00f1os de Portugal e Castela de repartiren entre eles o Reino de Le\u00f3n e Galicia. O inicio do seu reinado foi, por tanto, sumamente complicado, xa que portugueses e castel\u00e1ns ambicionaban as terras do Reino de Le\u00f3n polo leste e polo oeste, mentres que os almohades supo\u00f1\u00edan un gran perigo polo sur.\nE por se as ameazas estranxeiras non abondasen, o novo monarca encontrouse con que o reino estaba en bancarrota pola pol\u00edtica que levara seu pai durante o seu reinado.\nDiante desta situaci\u00f3n, o monarca, que apenas ti\u00f1a dezasete anos, convocou as famosas Cortes de Le\u00f3n de 1188.\nCortes de Le\u00f3n.\nEstas Cortes foron convocadas na primavera de 1188, probabelmente na primeira quincena de abril, xa que o 27 deste mesmo mes, Afonso VIII confirmaba a Rodrigo I bispo de Oviedo, todos os seus privilexios.\nAs Cortes reun\u00edronse no claustro de Bas\u00edlica de Santo Isidoro de Le\u00f3n, baixo a presidencia do rei leon\u00e9s. Nestas Cortes, Afonso recibiu o apoio dos vellos representantes da \"Curia Rexia\" (o clero e a nobreza) e, por primeira vez, dos representantes das cidades. Estaban presentes todos os bispos do reino, inclu\u00edndo a Pedro Su\u00e1rez de Deza, arcebispo de Santiago de Compostela, que era a m\u00e1xima autoridade relixiosa do reino, ademais dos nobres e os representantes das clases populares das cidades do reino de Le\u00f3n que, por primeira vez, eran convocados a un acto destas caracter\u00edsticas, para intervir en asuntos de Estado. As cidades representadas eran Le\u00f3n, Oviedo, Salamanca, Ciudad Rodrigo, Zamora e Astorga, inclu\u00edndo tam\u00e9n outras como Toro, Benavente, Ledesma e algunhas m\u00e1is de Galicia, Asturias e Estremadura sendo, desta maneira, as primeiras Cortes representativas de Europa e do mundo, e as precursoras dun Parlamento moderno. Nelas, reco\u00f1eceuse o dereito \u00e1 inviolabilidade dos domicilios e ao h\u00e1beas corpus dos participantes.\nNaquela asemblea naceu un compromiso que obrigaba a todas as partes, comezando polo mesmo rei; dito compromiso son os chamados \"Decreta\" de 1188, reco\u00f1ecidos pola UNESCO como o embri\u00f3n da democracia representativa, moi anterior \u00e1 famosa \"Carta Magna\" do rei de Inglaterra Xo\u00e1n sen Terra, que data de 1215.\nO motivo polo cal Afonso convocou aos representantes das cidades foi sen d\u00fabida a perentoria necesidade de solucionar a grave situaci\u00f3n econ\u00f3mica que sufr\u00eda o reino. O feito de que os habitantes das cidades gozaran dunha gran prosperidade econ\u00f3mica, e de que a colaboraci\u00f3n coa nobreza neste aspecto fora demasiado complicada, motivou que o rei chamase aos representantes das cidades para que asistiran a estas Cortes. As\u00ed, Afonso VIII conseguiu, sen implicar \u00e1 nobreza, xerar m\u00e1is recursos para o reino, recursos cada vez m\u00e1is necesarios polo crecente gasto que ocasionaban as guerras cos veci\u00f1os; a cambio, comprometeuse a mellorar a administraci\u00f3n da xustiza e a eliminar os abusos de poder da nobreza.\nMatrimonios.\nO 15 de febreiro de 1191, en Guimar\u00e3es, Afonso VIII casou coa s\u00faa prima irm\u00e1, Tareixa de Portugal, filla do rei de Portugal, Sancho I e de Dulce de Arag\u00f3n, filla da ra\u00ed\u00f1a de Arag\u00f3n, Petronila de Arag\u00f3n e do conde de Barcelona Ram\u00f3n Berenguer IV o Santo. Ambos os noivos eran, por tanto, netos de Afonso Henr\u00edques, primeiro rei de Portugal.\nPolas presi\u00f3ns da Igrexa, e polo feito de que o papa Celestino III, debido a este matrimonio entre primos irm\u00e1ns sen dispensa papal, excomungara o monarca de Le\u00f3n e pronunciara un interdito sobre o Reino de Le\u00f3n en 1195, a parella tivo que separarse. En 1198 o matrimonio foi anulado por consanguinidade e en 1200 Teresa retirouse a un convento en Lorv\u00e3o. A ra\u00ed\u00f1a Teresa e a s\u00faa irm\u00e1 Sancha foron beatificadas en 1705 polo papa Clemente XI mediante a bula \"Sollicitudo Pastoralis Offici\".\nContra a metade de decembro de 1197, melloradas xa as relaci\u00f3ns co Reino de Castela (desde 1195 eran moi malas: nese ano, o intento do rei Afonso VIII de Castela de proseguir a Reconquista fora freado na batalla de Alarcos, o 18 de xullo de 1195 porque, entre outras cousas, Afonso VIII de Le\u00f3n, se negara a participar nela), Afonso VIII de Le\u00f3n casou coa s\u00faa segunda esposa, a s\u00faa prima segunda Berenguela de Castela, filla do rei Afonso VIII de Castela, primo irm\u00e1n de Afonso VIII de Le\u00f3n (en realidade o pai de Afonso VIII de Le\u00f3n, Fernando II, e o pai de Afonso VIII de Castela e, por tanto, av\u00f3 de Berenguela, Sancho III, eran irm\u00e1ns) e de Leonor Plantagenet. A voda celebrouse con grande esplendor na igrexa de Santa Mar\u00eda de Valladolid. Para Berenguela foi o seu segundo matrimonio. Berenguela casara en 1188 con Conrado II de Suabia, fillo do emperador do Sacro Imperio Frederico Barbarroxa pero, pola pouca idade da princesa, o matrimonio non se consumara e, ademais, en 1196, Berenguela quedou vi\u00fava antes de podelo consumar.\nComo resultado desta uni\u00f3n, as relaci\u00f3ns entre Le\u00f3n e Castela melloraron at\u00e9 tal punto que, xunto co rei de Arag\u00f3n, Pedro II, Afonso VIII de Le\u00f3n e Afonso VIII de Castela fixeron unha alianza e, en 1200, aproveitando o feito de que o rei de Navarra, Sancho VII estaba loitando en Murcia, Andaluc\u00eda e o norte de \u00c1frica, aliado cos almohades, para atacalo e separar de Navarra os territorios de \u00c1raba e Guip\u00fascoa, en beneficio de Castela.\nSegundo a \"cr\u00f3nica\" de Alberico de Tres Fontes, en principio o matrimonio foi aceptado polo papa Celestino III. Deste matrimonio naceron cinco fillos. Por\u00e9n, a pesar de que o papa Celestino autorizara esta uni\u00f3n, en 1204 o recentemente elixido papa Inocencio III apertou para que o matrimonio fose anulado e, ao non conseguir ning\u00fan resultado, proclamou un interdito sobre os reinos de Le\u00f3n e Castela, ameazando con declarar ilex\u00edtimos os fillos nacidos da parella. Finalmente acabou por anulalo en 1204 alegando o parentesco dos c\u00f3nxuxes. Esta era a segunda anulaci\u00f3n para Afonso, e ambos os esposos solicitaron vehementemente unha dispensa para permaneceren xuntos. Pero este papa foi un dos m\u00e1is duros en cuesti\u00f3ns matrimoniais, as\u00ed que a denegou, a\u00ednda que a parella conseguiu que a s\u00faa descendencia fose considerada lex\u00edtima pola Igrexa. Berenguela regresou a Castela e f\u00edxose monxa no Mosteiro de Santa Mar\u00eda la Real de Las Huelgas, en Burgos.\nConflitos territoriais.\nCastela.\nPouco despois de ser coroado, Afonso VIII de Le\u00f3n reuniuse co seu primo Afonso VIII de Castela en Carri\u00f3n de los Condes coa intenci\u00f3n de iniciar unhas boas relaci\u00f3ns con Castela que permitiran unha paz duradeira. A reuni\u00f3n consistiu nunha cerimonia para investir a Afonso VIII de Le\u00f3n cabaleiro e, como era costume nestes casos, Afonso beixou a man do rei castel\u00e1n, recibindo por parte deste a espada e o cinto propios dun cabaleiro.\nNa mesma cerimonia foi armado cabaleiro o pr\u00edncipe Conrado de Suabia, fillo do emperador do Sacro Imperio Romano Xerm\u00e1nico Frederico Barbarroxa. O pr\u00edncipe vi\u00f1era \u00e1 pen\u00ednsula co obxectivo de casar coa infanta Berenguela, filla de Afonso VIII de Castela.\nAfonso VIII de Castela, m\u00e1is tarde, e rompendo o pacto, entrou coas s\u00faas tropas en territorio leon\u00e9s, apoder\u00e1ndose de varias prazas que nunca pertenceran a Castela, entre elas Valencia de Don Juan e Valderas. Comezaron as\u00ed as hostilidades co Reino de Le\u00f3n, invadindo uns territorios que marcar\u00edan a pol\u00edtica exterior de Afonso VIII de Le\u00f3n.\nEn 1211 Afonso devolveu o castelo de Alca\u00f1ices aos templarios.\nTras a disoluci\u00f3n do seu matrimonio con Berenguela, Afonso centrouse outra vez na rivalidade do seu reino co de Castela. Volveron as fricci\u00f3ns, especialmente nos territorios situados na Franxa de Carri\u00f3n e en parte da Terra de Campos.\nEn 1217 a s\u00faa ex-esposa, Berenguela, abdicou en favor do fillo de ambos, Fernando, polo que este se trasladou xunto \u00e1 s\u00faa nai para gobernar o reino castel\u00e1n, do que Benguela era rexente.\nPortugal.\nO rei Sancho I de Portugal, polo oeste, penetrou en territorio leon\u00e9s co mesmo obxectivo que Castela: apoderarse de parte das terras do Reino de Le\u00f3n (principalmente, do Reino de Galicia). As\u00ed, o reino leon\u00e9s viuse cercado entre d\u00faas frontes que ameazaban coa s\u00faa destruci\u00f3n.\nEn 1197 Afonso VIII de Le\u00f3n declarou a guerra a Sancho I de Portugal, que invadira o sur de Galicia e ocupara a cidade de Tui durante dous anos. Cando fixeron as paces, Afonso fundou a cidade da Guarda para protexer a fronteira oriental.\nAfonso VIII de Le\u00f3n, vendo a situaci\u00f3n, deuse de conta do grave perigo que corr\u00eda o seu reino. Para encontrar unha soluci\u00f3n, utilizou a diplomacia e p\u00faxose de inmediato a buscar apoios en Portugal. Primeiro entrevistouse co seu t\u00edo Sancho I de Portugal e concertou o seu matrimonio coa filla do rei, a infanta Teresa. Debido a que ambos os dous, como quedou dito, eran netos de Afonso Henr\u00edques, primeiro rei de Portugal, o casamento entre eles estaba prohibido. Por\u00e9n, o matrimonio celebrouse e durou tres anos, antes de que o papa o anulase, nos cales tiveron tres fillos: Sancha, Fernando e Aldonza (tam\u00e9n co\u00f1ecida como Dulce).\nLiga de Huesca.\nNun tempo tan convulso, o rei de Portugal propuxo ao seu hom\u00f3logo aragon\u00e9s, Afonso II, un pacto para defend\u00e9rense de Castela.\nO rei de Arag\u00f3n, temeroso de Castela, propuxo ao rei portugu\u00e9s que o pacto se estendera ao Reino de Navarra, cuxo rei era Sancho VI, e ao Reino de Le\u00f3n.\nO pacto entre estes catro reinos, asinado o d\u00eda 12 de maio de 1191 na cidade de Huesca, polo que se co\u00f1ece como a \"Liga de Huesca\", consist\u00eda nun compromiso polo cal ning\u00fan dos monarcas asinantes entrar\u00eda en guerra sen o mutuo consentimento.\nAfonso VIII de Le\u00f3n, pola s\u00faa parte, asinou o tratado pola pouca confianza que ti\u00f1a co seu primo Afonso VIII de Castela, que, a pesar do convenio de Carri\u00f3n, segu\u00eda sen devolverlle as prazas leonesas que a\u00ednda reti\u00f1a.\nPacto cos almohades.\nEn 1191, Afonso VIII de Le\u00f3n, temeroso do perigo que supo\u00f1\u00eda o gran poder do Imperio almohade, asinou unha tregua de cinco anos ante a imposibilidade de enfrontarse a un inimigo tan perigoso. O papa Celestino III non tardou en reaccionar ante este pacto: excomungou ao rei de Le\u00f3n para castigalo polo seu pacto cos almohades. E mesmo fixo m\u00e1is: procedeu a conceder as mesmas grazas a aqueles que loitaran contra o Reino de Le\u00f3n que as que recib\u00edan os que participaban nas Cruzadas, deixando as\u00ed relevados da obediencia debida ao rei aos s\u00fabditos leoneses.\nDaquela Sancho I de Portugal, crendo que o final do Reino de Le\u00f3n estaba cerca, aproveitou a oportunidade para atacar o reino, esperando, como anos atr\u00e1s, ampliar os seus dominios a costa do Reino de Le\u00f3n. Invadiu Galicia coa axuda de varios nobres galegos, tomando Tui e Pontevedra, poboaci\u00f3ns que pasar\u00edan de novo ao Reino de Le\u00f3n m\u00e1is tarde.\nAfonso VIII de Castela, pola s\u00faa parte, coa axuda de Portugal e do Reino de Arag\u00f3n, aproveitou a bula papal para atacar tam\u00e9n o Reino de Le\u00f3n. Penetrou polo sur e atacou Benavente, fracasando no seu intento de conquistar a praza. Avanzou m\u00e1is tarde cara ao norte at\u00e9 Astorga, cidade que tam\u00e9n atacou fracasando de novo no intento de conquistala. Despois de deixar unha verea de destruci\u00f3n ao seu paso, chegou \u00e1s portas da cidade de Le\u00f3n, \u00e1 cal non foi capaz de acceder, content\u00e1ndose coa toma de Puente Castro, localidade pr\u00f3xima \u00e1 cidade (hoxe en d\u00eda \u00e9 un barrio de Le\u00f3n), tras varios d\u00edas de brutais ataques. Despois de ocupar esta localidade, o rei castel\u00e1n saqueou e destru\u00edu o barrio xudeu e a s\u00faa sinagoga, escravizando a parte dos seus moradores.\nCando Afonso VIII de Le\u00f3n recibiu en 1195 axuda dos \u00e1rabes en forma de di\u00f1eiro e tropas, decidiu contraatacar a Castela, chegando at\u00e9 Carri\u00f3n de los Condes. Deste modo, e considerando Afonso que as\u00ed reparaba a humillaci\u00f3n sufrida polo acto de beixar a man do monarca castel\u00e1n; e para confirmar a anulaci\u00f3n daquel acto, f\u00edxose armar cabaleiro novamente. Afonso VIII de Castela, pola s\u00faa parte, fixo tam\u00e9n un pacto cos almohades para evitar males maiores.\nO legado pontificio, co\u00f1ecedor das malas relaci\u00f3ns entre os reinos de Le\u00f3n e de Castela, quixo mediar no conflito. As\u00ed, conseguiu que ambos os reis se reuniran en Tordehumos, Valladolid, onde se asinou un tratado de paz o 20 de abril de 1194 no cal se obrigaba ao rei castel\u00e1n a devolver de inmediato tres castelos leoneses (os de Alba, Luna e Portilla) e, \u00e1 s\u00faa morte, todas as vilas que Castela arrebatara a Le\u00f3n tras falecer Fernando II de Le\u00f3n (Valderas, Bola\u00f1os, Villafrech\u00f3s, Villarmentero, Siero de Ria\u00f1o e Siero de Asturias). No tratado, Afonso IX comprometeuse a casar con Berenguela, filla m\u00e1is vella do rei de Castela. (Ver \"Matrimonios\", m\u00e1is arriba).\nA derrota de Alarcos.\nO 4 de xullo Yaacub partiu de C\u00f3rdoba, e cruzando Despe\u00f1aperros, avanzou sobre a chaira onde se alzaba o castelo de Salvatierra, aos p\u00e9s do de Calatrava. Un destacamento da Orde de Calatrava, xunto con alg\u00fans cabaleiros de fortalezas pr\u00f3ximas, intentaron dar coas forzas almohades, pero encontraron un ex\u00e9rcito moi superior ao destacamento e foron exterminados case por completo. Afonso VIII de Castela alarmouse tras o acontecido e apresurouse a reunir todas as tropas pos\u00edbeis en Toledo e a marchar cara a Alarcos, que era o extremo sur das posesi\u00f3ns de Castela, na fronteira con Al-\u00c1ndalus. O monarca castel\u00e1n reclamou a axuda dos reis de Le\u00f3n, Navarra a Arag\u00f3n, xa que o poder\u00edo almohade ameazaba a todos por igual. Pero por darse pr\u00e9sa en presentar batalla, o rei castel\u00e1n non esperou os reforzos de Afonso VIII de Le\u00f3n nin os de Sancho VII de Navarra, que estaban de cami\u00f1o. O 16 de xullo o grande ex\u00e9rcito almohade foi avistado. Imprudentemente, Afonso VIII de Castela decidiu presentar batalla ao d\u00eda seguinte de chegar as tropas aos arredores de Alarcos (o 17 de xullo). Talvez por confiar na forza da cabalar\u00eda pesada castel\u00e1, en vez de retirarse a Talavera de la Reina onde chegaran as tropas leonesa. Pero Afonso VIII de Le\u00f3n, debido a que o rei castel\u00e1n non devolvera as prazas leonesas que a\u00ednda ti\u00f1a no seu poder, a pesar do acordado, negoulle o seu apoio. As\u00ed, o rei de Castela esperaba derrotar el s\u00f3 aos almohades e non compartir a s\u00faa gloria co monarca leon\u00e9s. Os ex\u00e9rcitos cristi\u00e1n e musulm\u00e1n encontr\u00e1ronse o 19 de xullo de 1195 en Alarcos. A batalla terminou cunha estrepitosa derrota do ex\u00e9rcito cristi\u00e1n. Por\u00e9n, unha vez consumada a derrota, Afonso VIII de Le\u00f3n citouse en Toledo co seu primo o rei castel\u00e1n para demandarlle que cumprira o acordo e lle devolvera as prazas leonesas no seu poder; Afonso VIII de Castela negouse, e o rei leon\u00e9s abandonou a reuni\u00f3n indignado.\nNos dous anos seguintes \u00e1 batalla, as tropas de al-Mansur devastaron Estremadura, o val do Texo, A Mancha e toda a zona pr\u00f3xima a Toledo, marcharon contra Mont\u00e1nchez, Trujillo, Plasencia, Talavera, Escalona e Maqueda, pero foron rexeitadas por Pedro Fern\u00e1ndez de Castro \"o Castel\u00e1n\" que, tras a batalla, pasou a servir ao rei Afonso VIII de Le\u00f3n, que o nomeou o seu \"Mordomo maior\". Por\u00e9n, estas expedici\u00f3ns almohades non achegaron m\u00e1is terreo para o Califato. De todos os xeitos, a reconquista quedou paralizada at\u00e9 a batalla das Navas de Tolosa.\nAs Navas de Tolosa.\nNos anos seguintes os almohades segu\u00edan a representar unha ameaza que deb\u00eda ser eliminada para asegurar a supervivencia dos reinos cristi\u00e1ns peninsulares. Isto motivou ao arcebispo de Toledo, Rodrigo Jim\u00e9nez de Rada, a informar ao novo papa Inocencio III do perigo. Con data 16 de febreiro de 1212, o papa enviu unha bula ao rei de Castela para informalo da conveniencia de iniciar unha nova guerra contra os almohades. O monarca castel\u00e1n contestou que far\u00eda unha cruzada contra os musulm\u00e1ns.\nA iniciativa pasaba, pois, ao Reino de Castela. O monarca castel\u00e1n, que sufrira a grave derrota de Alarcos, sab\u00eda que necesitaba a colaboraci\u00f3n dos outros reinos cristi\u00e1ns da pen\u00ednsula se quer\u00eda sa\u00edr vitorioso nesta empresa. Desta forma, mentres Afonso VIII de Castela se encontraba en Madrid preparando a batalla xunto ao seu fillo, que morrer\u00eda antes de que se librara a batalla, enviou mensaxeiros aos Reinos de Navarra, Arag\u00f3n e Le\u00f3n.\nEn Castela tem\u00edase o poder\u00edo do Reino de Le\u00f3n, xa que hab\u00eda pouco que demostrara a s\u00faa fortaleza derrotando aos portugueses en varias batallas. Ademais, na conciencia do rei castel\u00e1n preocupaba o feito do que far\u00eda o rei leon\u00e9s para recuperar os territorios leoneses que, pese a todos os pactos, manti\u00f1a a\u00ednda no seu poder. Tem\u00eda que Afonso VIII de Le\u00f3n puxera como condici\u00f3n para participar na batalla a devoluci\u00f3n de todos os territorios usurpados, ou que, no caso de que o rei de Le\u00f3n non acudira \u00e1 batalla, aproveitar\u00eda a s\u00faa ausencia para recuperalos.\nPor iso Afonso VIII de Castela pediu a mediaci\u00f3n do papa, para evitar calquera ataque leon\u00e9s. Inocencio III accedeu e ameazou coa excomu\u00f1\u00f3n a todo aquel que se atrevera a violar a paz mentres os castel\u00e1ns loitaban contra os musulm\u00e1ns. Este feito contrasta co sucedido anos atr\u00e1s, cando o mesmo papa obrigara ao monarca castel\u00e1n, sen \u00e9xito, a devolver eses castelos a Afonso VIII de Le\u00f3n. O rei de Le\u00f3n, que ansiaba acudir \u00e1 batalla, convocou unha \"Curia Regia\" que lle recomendou que exixira condici\u00f3ns para participar na campa\u00f1a, e as\u00ed, Afonso VIII de Le\u00f3n respondeu a o seu primo e hom\u00f3logo castel\u00e1n que acudir\u00eda gustoso en canto se lle devolveran os territorios que lle pertenc\u00edan.\nEntre tanto, Afonso VIII de Castela reuniu en Toledo as tropas como punto de partida. \u00c1s tropas castel\u00e1s se lles uniron as de Arag\u00f3n e Navarra, as\u00ed como un gran n\u00famero de cabaleiros franceses, italianos e doutros pa\u00edses europeos. \u00c1 batalla non acudiron os reis de Le\u00f3n nin de Portugal, pero permitiron que os seus vasalos se incorporaran \u00e1 batalla. Deste xeito, moitos leoneses, asturianos e galegos participaron na batalla.\nTal como temera Afonso VIII de Castela, o rei leon\u00e9s procedeu a recuperar o que era seu. Para non violar o edicto do papa e evitar a excomu\u00f1\u00f3n, dedicouse a recuperar s\u00f3 aquelas prazas que estaban dentro das fronteiras de Le\u00f3n, evitando as\u00ed o enfrontamento en terras castel\u00e1s. Cando Afonso VIII de Castela volveu vitorioso da batalla e se encontrou cos feitos consumados, non puido facer nada. A\u00ednda m\u00e1is, convidou aos reis de Le\u00f3n e de Portugal a concertar un tratado de paz, o cal se asinou en Co\u00edmbra. Houbo incluso un novo pacto no cal Afonso VIII de Castela devolveu as prazas leonesas de Pe\u00f1afiel e Almanza a Afonso VIII de Le\u00f3n.\nReconquista.\nFinalizadas as loitas con Castela despois da morte de Afonso VIII de Castela, Afonso VIII de Le\u00f3n reemprendeu os seus plans de reconquista. A finais de 1218 o monarca leon\u00e9s organizou unha expedici\u00f3n a terras musulm\u00e1s, na que participaron cruzados gasc\u00f3ns e as Ordes de Calatrava e Alc\u00e1ntara, coa intenci\u00f3n de conquistar C\u00e1ceres; por\u00e9n, a cidade estaba ben defendida e, tras un asedio de tres meses e medio, os ex\u00e9rcitos cristi\u00e1ns tiveron que retirarse.\nNunha segunda incursi\u00f3n a terras musulm\u00e1s, Afonso VIII de Le\u00f3n encontrouse cun novo inimigo, que non era outro que o Reino de Portugal, que ansiaba as mesmas terras que o monarca leon\u00e9s quer\u00eda para o seu reino. Desta maneira, os portugueses atacaron \u00e1s tropas leonesas en Braga e Guimar\u00e3es e foron derrotadas en ambas as ocasi\u00f3ns. O 13 de xu\u00f1o de 1219, ambos os reinos asinaron un novo tratado de paz para po\u00f1er fin \u00e1s hostilidades. Despois destas vitorias contra os portugueses, Afonso VIII de Le\u00f3n realizou unha incursi\u00f3n por terras musulm\u00e1s at\u00e9 Sevilla, onde derrotou aos mouros e recolleu un gran bot\u00edn.\nEn 1221 os cabaleiros da Orde de Alc\u00e1ntara lograron render a cidade de Valencia de Alc\u00e1ntara, o que dar\u00eda un novo impulso \u00e1 reconquista leonesa. Ao ano seguinte, volveu a intentarse a toma de C\u00e1ceres, fracasando novamente. O rei Afonso VIII de Le\u00f3n volveu a asediar a cidade en 1223, 1225 e 1226 (ano no que tam\u00e9n intentar\u00eda render Badaxoz, sen \u00e9xito), at\u00e9 que, finalmente, C\u00e1ceres caeu en abril de 1229. \nA cidade de C\u00e1ceres era a peza clave na fronte musulm\u00e1. Isto, unido \u00e1 grave derrota ocorrida en 1230 ao ex\u00e9rcito de Ibn Hud, que se dirix\u00eda a socorrer M\u00e9rida, tivo como consecuencia a ca\u00edda moitas cidades estreme\u00f1as e o abandono doutras por parte dos seus defensores andalus\u00eds. As\u00ed, en 1230 ser\u00edan conquistadas M\u00e9rida \u2014tras un longo asedio\u2014, Badaxoz, Elvas \u2014as d\u00faas abandonadas polos seus defensores\u2014 e Baldala (actual Talavera la Real). Ese mesmo ano Mont\u00e1nchez foi entregada \u00e1 Orde de Santiago.\nXesti\u00f3n do Reino de Le\u00f3n durante o seu reinado.\nRepoboaci\u00f3n.\nAfonso VIII de Le\u00f3n aplicou unha pol\u00edtica de repoboaci\u00f3n baseada no co\u00f1ecemento das actuaci\u00f3ns que os seus predecesores fixeran, elixindo as\u00ed a que resultara m\u00e1is conveniente. Aplicou sobre todo t\u00e9cnicas parecidas \u00e1s que no seu d\u00eda seguiran Afonso III e Ramiro II. E non s\u00f3 se dedicou a repoboar zonas novas, sen\u00f3n que tam\u00e9n potenciou as xa poboadas mediante foros para mellorar o goberno e o desenvolvemento das vilas e cidades do Reino de Le\u00f3n.\nConcedeu as\u00ed foros a Tui, Baiona, Lobeira, Ponte Caldelas, Melide, Monforte de Lemos, Sarria, O Burgo de Castro Caldelas, Betanzos, ou Triacastela, en Galicia.\nEn Asturias concedeu foros a Llanes, despois de repoboala, e eximiu do pagamento do port\u00e1dego a Oviedo, que se exix\u00eda para pasar desde esta cidade a Le\u00f3n, e ademais repoboou Tin\u00e9u.\nPor \u00faltimo, en Le\u00f3n concedeu foros a Carracedelo, Vilafranca do Bierzo, Bembibre e a Pobra de Seabra, e repoboou Villalpando.\nEn 1208 refundou \"Crunia\" (\"iuxta Turrim de Faro in loco qui dicitur Crunia\") trasladando aos habitantes da pr\u00f3xima poboaci\u00f3n do Burgo at\u00e9 a actual localizaci\u00f3n da Cidade Vella, reconstru\u00edndo a urbe e outorg\u00e1ndolle os privilexios do Foro de Benavente. As\u00ed, A Coru\u00f1a pasou a ser unha cidade de reguengo, \u00e9 dicir, que depend\u00eda directamente do rei, libre de vasalaxe ao clero ou aos se\u00f1ores feudais que se repart\u00edan o resto do territorio galaico. A vila encetou un gran desenvolvemento mercante e pesqueiro, e estendeuse polo t\u00f3mbolo da pen\u00ednsula.\nO 20 de abril de 1211 celebrou a solemne consagraci\u00f3n da Catedral de Santiago de Compostela.\nRecursos econ\u00f3micos.\nA econom\u00eda do Reino de Le\u00f3n base\u00e1base na agricultura e a gandar\u00eda. Co\u00f1ecedor disto, Afonso VIII de Le\u00f3n promulgou varias leis no comezo do seu reinado para favorecer as actividades vitivin\u00edcola e madeireira, as\u00ed como a cr\u00eda de bois e outros animais de labor, co fin de impulsar as actividades existentes e diversificar en certo modo a econom\u00eda do reino. Durante o seu reinado, nas zonas h\u00famidas, como Asturias e Galicia, floreceu a gandar\u00eda, mentres que na zona do Douro fixo o propio a agricultura.\nA produci\u00f3n de cereal, bastante abundante na zona do Douro, era insignificante en Asturias e Galicia, tendo problemas estes territorios incluso para abastecer de trigo \u00e1s igrexas, as cales necesit\u00e1bano para facer a consagraci\u00f3n relixiosa. Ante esta escaseza, non \u00e9 de estra\u00f1ar que se considerara un gran luxo comer pantrigo en ditos territorios, especialmente nas cidades. A produci\u00f3n de cereais en todo o reino centr\u00e1base sobre todo no trigo e no centeo, a\u00ednda que tam\u00e9n se produc\u00edan outros produtos como hortalizas, li\u00f1o e legumes. Os animais empregados na agricultura eran vacas e bois, substitu\u00eddos nas chairas da Terra de Campos por mulas.\nO vi\u00f1o produc\u00edas en todo o Reino; a\u00ednda as\u00ed, destacaban alg\u00fans puntos de produci\u00f3n: a comarca de Ribadavia en Ourense, Vilafranca do Bierzo en Le\u00f3n, Toro na provincia de Zamora, e a Ribera del Duero e Terra de Campos.\nA pesca tam\u00e9n era un recurso importante en todo o reino, e moita xente se dedicaba a ela tanto de mar como de r\u00edo.\nEn Asturias, a produci\u00f3n de maz\u00e1s era enorme e, como normalmente hab\u00eda un grande excedente, este era usado para producir sidra. Afonso VIII de Le\u00f3n chegou a sorprenderse cando lle comunicaron que varias comunidades mon\u00e1sticas asturianas colleitaban as maz\u00e1s para despois elaborar sidra para todo o ano.\nUn dos grandes logros da xesti\u00f3n de Afonso VIII foi o acusado descenso do poder que ostentaban os nobres respecto a \u00e9pocas anteriores e a outros Reinos, debido \u00e1 pol\u00edtica seguida polo monarca leon\u00e9s.\nA Universidade de Salamanca.\nUn dos actos m\u00e1is importantes e destac\u00e1beis de Afonso VIII de Le\u00f3n foi a creaci\u00f3n do Estudo Xeral de Salamanca, a partir das \"Escolas catedralicias\" que xa levaban funcionando desde case un s\u00e9culo ates. Naqueles tempos eran normais as escolas nas catedrais de todos os reinos de Espa\u00f1a.\nEntre 1208 e 1214, o bispo Tello T\u00e9llez de Meneses creara un Estudo Xeral en Palencia (que acabou convert\u00e9ndose en Universidade en 1263, cando estaba a punto de desaparecer), un Estudo onde os leoneses ti\u00f1an dif\u00edcil acudir debido aos continuos choques entre Le\u00f3n e Castela.\nPor iso, Afonso VIII de Le\u00f3n decidiu, en 1218, crear outro Estudo Xeral (\"Studium Generale\") en Salamanca. xerme da Universidade de Salamanca, que foi o segundo m\u00e1is antigo de Espa\u00f1a, tras o seu hom\u00f3logo \"Studium de Palencia\".\nEste \"Studium\" de Salamanca foi a primeira instituci\u00f3n educativa europea en obter o t\u00edtulo de Universidade, pola real c\u00e9dula de Afonso X o Sabio datada o 9 de novembro de 1252, e posteriormente ratificada pola \"licentia ubique docendi\" do papa Alexandre IV no ano 1255. \nC\u00f3mpre sinalar que no momento de transici\u00f3n do lat\u00edn ao romance como idioma da administraci\u00f3n p\u00fablica, a lingua da Corte de Afonso VIII de Le\u00f3n era o galego. El mesmo o falaba. Era a lingua dos \"Cancioneiros\" e da cultura na pen\u00ednsula. Debe salientarse que a base da instituci\u00f3n salmantina foi a Escola catedralicia de Santiago de Compostela, fundada no s\u00e9culo XI no tempo da ra\u00ed\u00f1a Sancha I de Galicia, que reinou entre 1037 e 1065, e que a Universidade de Salamanca, como consta no seu Cartulario, foi desde o principio galaica. Os arcebispos de Santiago ostentaron o reitorado durante a Idade Media e a maior\u00eda dos profesores, formados en Santiago, en Par\u00eds ou en Bolo\u00f1a, eran galegos.\n\u00daltimos anos e morte.\nAfonso VIII de Le\u00f3n pasou os \u00faltimos anos da s\u00faa vida na loita contra os musulm\u00e1ns de al-Andalus conquistando Elvas e outras cidades de Estremadura, en 1228, e despois C\u00e1ceres, en 1229, e finalmente M\u00e9rida e Badaxoz, en 1230.\nDespois destas campa\u00f1as, en 1230, dirixiuse a Santiago de Compostela para visitar ao Ap\u00f3stolo Santiago, polo cal sent\u00eda gran devoci\u00f3n, para agradecerlle a s\u00faa protecci\u00f3n e axuda na reconquista.\nNo cami\u00f1o, enfermou gravemente en Vilanova de Sarria, en Galicia (\"Villa Noua iuxta Sarriam in Gallecia\"), e faleceu pouco despois, o 24 de setembro dese ano.\nO seu corpo foi trasladado a Santiago e sepultado na Catedral desta cidade, ao lado do seu pai, Fernando II, no Pante\u00f3n Real.\nO problema da sucesi\u00f3n.\nAfonso VIII de Le\u00f3n e Galicia legou o seu reino a Sancha e Aldonza, fillas do seu primeiro matrimonio, que ascenderon ao trono co apoio da nobreza, pero o clero e a aristocracia opux\u00e9ronse, xa que prefer\u00edan que os reinos de Le\u00f3n e Castela se reunificaran baixo o rei Fernando III.\nO acordo alcanzouse polas d\u00faas ex-esposas de Afonso VIII, Teresa e Berenguela que, en nome dos seus respectivos fillos, asinaron a Concordia de Benavente de 1230, na cal a s\u00faa primeira muller, Teresa de Portugal, renunciaba aos dereitos que as s\u00faas fillas Sancha e Aldonza ti\u00f1an ao trono de Le\u00f3n, en favor do rei de Castela Fernando, fillo de Afonso e da s\u00faa segunda muller Berenguela. As\u00ed, Fernando logrou reunir baixo unha soa coroa, e definitivamente, os reinos de Le\u00f3n e Castela, non sen a oposici\u00f3n da poboaci\u00f3n leonesa que, durante varios meses, pechou as portas da cidade de Le\u00f3n ao rei castel\u00e1n, contra o cal loitaran durante moitos anos nos campos de batalla.\nDescendencia.\nPrimeiro matrimonio.\nDo seu matrimonio coa infanta Teresa de Portugal, filla do rei Sancho I de Portugal e da ra\u00ed\u00f1a Aldonza de Arag\u00f3n (tam\u00e9n co\u00f1ecida como Dulce de Barcelona), naceron tres fillos:\nSegundo matrimonio.\nDo seu segundo matrimonio, coa infanta Berenguela de Castela, filla do rei Afonso VIII de Castela e da ra\u00ed\u00f1a Leonor Plantagenet, naceron cinco fillos:\nFillos ilex\u00edtimos.\nDa s\u00faa relaci\u00f3n cunha se\u00f1ora da que non se co\u00f1ece o nome, tivo un fillo:\nDespois da anulaci\u00f3n do seu primeiro matrimonio, e antes de casar con Berenguela, o rei Afonso tivo unha relaci\u00f3n amorosa, que durou uns dous anos, con In\u00e9s \u00cd\u00f1iguez de Mendoza, filla de \u00cd\u00f1igo L\u00f3pez de Mendoza e da s\u00faa esposa Mar\u00eda Garc\u00eda, con quen tivo unha filla nacida contra 1197:\nTivo outra relaci\u00f3n cunha nobre galega, Estefan\u00eda P\u00e9rez de Faiam, a quen en 1211 o rei doou un reguengo en terras ourens\u00e1s onde a s\u00faa familia, segundo se desprende do seu testamento datado en 1250, ti\u00f1a moitas propiedades, as\u00ed como no norte de Portugal. Era filla de Pedro Men\u00e9ndez Faiam, quen confirmou varios documentos reais outorgados polo rei Afonso VIII, e neta de Menendo Faiam, que tam\u00e9n confirmou varios diplomas reais do rei Fernando II emitidos en Galicia a partir de 1155. Estefan\u00eda contraeu matrimonio despois da s\u00faa relaci\u00f3n co rei con Rodrigo Su\u00e1rez, de quen tivo descendencia. No seu testamento mandou ser enterrada na igrexa do Mosteiro de Fi\u00e3es, no norte de Portugal (en Melga\u00e7o), na beira do Mi\u00f1o.\nAfonso VIII de Le\u00f3n e Estefan\u00eda foron pais de:\nSegundo o historiador medievalista Julio Gonz\u00e1lez Gonz\u00e1lez, despois da s\u00faa relaci\u00f3n con Estefan\u00eda, o rei tivo unha amante salmantina de orixe desco\u00f1ecida chamada Maura, de quen tivo a:\nDa s\u00faa relaci\u00f3n entre 1214 e 1218 coa nobreza portuguesa Aldon\u00e7a Mart\u00ednez de Silva, filla de Martinho G\u00f3mez de Silva, se\u00f1or de Silva, e da s\u00faa esposa Urraca Rodr\u00edguez, naceron tres fillos:\nA relaci\u00f3n m\u00e1is duradeira do rei Afonso VIII, que comezou en 1218 e durou at\u00e9 a s\u00faa morte en 1230, foi con Teresa Gil de Soverosa. Membro da nobreza portuguesa, Teresa era filla de Gil V\u00e1zquez de Soverosa e de Mar\u00eda Aires de Fornelos. Foron pais de catro fillos, todos eles nacidos entre 1218, o ano en que comezou a relaci\u00f3n, e 1230, o ano en que morreu o rei:\nV\u00e9xase tam\u00e9n.\nLigaz\u00f3ns externas.\n&lt;/br&gt;\nDevanceiros de Afonso VIII"}
{"id": "38935", "revid": "197", "url": "https://gl.wikipedia.org/wiki?curid=38935", "title": "Aragonesa", "text": ""}
{"id": "38936", "revid": "43749", "url": "https://gl.wikipedia.org/wiki?curid=38936", "title": "Occitana", "text": ""}
{"id": "38937", "revid": "197", "url": "https://gl.wikipedia.org/wiki?curid=38937", "title": "Saharau\u00ed", "text": ""}
{"id": "38939", "revid": "25871", "url": "https://gl.wikipedia.org/wiki?curid=38939", "title": "Seixosmil, Meira", "text": "Santo Isidro de Seixosmil \u00e9 unha das d\u00faas parroquias do concello lugu\u00e9s de Meira, na comarca de Meira, xunto con Santa Mar\u00eda de Meira. Segundo o IGE, en 2020 ti\u00f1a 129 habitantes (65 homes e 64 mulleres). \nA\u00ednda que antigamente celebraba a festa do Santo Isidro, actualmente s\u00f3 se celebra a festividade da Virxe das Mercedes (o cuarto domingo de setembro)."}
{"id": "38940", "revid": "408", "url": "https://gl.wikipedia.org/wiki?curid=38940", "title": "Seixosmil", "text": ""}
{"id": "38942", "revid": "98629", "url": "https://gl.wikipedia.org/wiki?curid=38942", "title": "Khilderico II", "text": "Khilderico II, nado cara o 653 e finado no 675, foi rei de Austrasia desde 657 a 675, e rei de Neustria e Borgo\u00f1a desde 673 a 675.\nTraxectoria.\nFillo de Clodoveo II e de Batilda.\nCasa no ano 668 con Blitilda que lle d\u00e1 un fillo, Khilperico II (670-721), que ser\u00e1 rei de Neustria \u00e1 morte de Dagoberto III no 715.\nFoi un rei merovinxio, que morreu asasinado no ano 675. Converteuse en rei de Austrasia \u00e1 idade de 6 anos e en rei de Neustria e Borgo\u00f1a \u00e1 morte do seu irm\u00e1n Clotario III.\nNo 673, \u00e1 morte do seu irm\u00e1n m\u00e1is vello Clotario III, destrona e encerra no mosteiro de San Den\u00eds ao seu irm\u00e1n Teodorico III, terceiro fillo de Clodoveo II, o cal fora proclamado rei por Ebroin, que era mordomo de palacio. Finalmente, Khilderico II ser\u00e1 asasinado no bosque de Lognes, preto de Par\u00eds, debido \u00e1 conxura organizada polos se\u00f1ores francos que o consideraban moi autoritario.\nA partir de aqu\u00ed, Dagoberto II, fillo de Sixeberto III, que estaba exiliado en Irlanda, e que fora proclamado rei en 674 polos se\u00f1ores de Austrasia, volve para reconquistar o trono de Austrasia, onde reinara o seu pai ata que foi asasinado en 656, mediante un complot organizado polo seu propio irm\u00e1n Clodoveo II, o pai de Khilderico II, para anexionar as s\u00faas terras."}
{"id": "38943", "revid": "197", "url": "https://gl.wikipedia.org/wiki?curid=38943", "title": "Edici\u00f3ns do Castro", "text": ""}
{"id": "38944", "revid": "1987", "url": "https://gl.wikipedia.org/wiki?curid=38944", "title": "Teodorico III, rei franco", "text": "Teodorico II (tam\u00e9n Teoderico, en franc\u00e9s, Thierry III), fillo de Clodoveo II, nado en 654 e finado no 691, foi rei de Neustria e Borgo\u00f1a, entre o 673 e o 691 e de Austrasia, entre o 679 e o 691.\nA\u00ednda que estaba apoiado polo mordomo de palacio Ebroin, foi expulsado do trono de Neustria polos partidarios do seu irm\u00e1n Khilderico II, e encerrado nun convento. Despois do asasinato deste \u00faltimo no 675, no bosque de Lognes preto de Par\u00eds, mediante unha conxura organizada polos se\u00f1ores francos, que o xulgaban demasiado autoritario, sae do mosteiro e faise co trono de Neustria.\n\u00c1 s\u00faa vez, Dagoberto, fora proclamado rei polos se\u00f1ores austrasianos no 674 e volve, despois do asasinato de Khilderico, para conquistar o trono de Austrasia, onde fora rei o seu pai. Pero cont\u00e9n mal a insubordinaci\u00f3n dos grandes e termina sendo tam\u00e9n asasinado no 679, \u00e1 idade de 27 anos deixando o trono de Austrasia a Teodorico.\nPero Pipino de Herstal, mordomo de palacio de Austrasia, lev\u00e1ntase en armas contra el e termina por expulsalo, concentrando nas s\u00faas mans os tres reinos de Austrasia, Neustria e Borgo\u00f1a. Namentres, temendo un enfrontamento cos grandes se\u00f1ores francos, suscept\u00edbeis e envexosos do seu poder\u00edo, permite que, baixo o seu control, Teodorico ocupe o trono dos francos, pero retendo Austrasia.\nTeodorico III casou con Clotilde con quen tivo os seguintes fillos:"}
{"id": "38946", "revid": "197", "url": "https://gl.wikipedia.org/wiki?curid=38946", "title": "Ram\u00f3n del Valle-Incl\u00e1n y Pe\u00f1a", "text": ""}
{"id": "38948", "revid": "85894", "url": "https://gl.wikipedia.org/wiki?curid=38948", "title": "Eva Kjer Hansen", "text": "Eva Kjer Hansen, nada o 26 de agosto de 1963 en Aabenraa, \u00e9 unha pol\u00edtica dinamarquesa.\nTraxectoria.\nEstudou ciencias pol\u00edticas e realizou estudos de xornalismo, \u00e9 membro do Folketinget desde 1990 polo Partido Liberal, foi parlamentaria europea (1994-1999) e desde o 2 de agosto \u00e9 ministra de Asuntos Sociais e ministra de Igualdade de X\u00e9nero no goberno de Anders Fogh Rasmussen."}
{"id": "38949", "revid": "56817", "url": "https://gl.wikipedia.org/wiki?curid=38949", "title": "Adulto", "text": "Co termo adulto refer\u00edmonos a calquera organismo maduro, a\u00ednda que m\u00e1is especificamente \u00fasase para facer referencia a un ser humano que pasou a infancia e a adolescencia para acadar o seu completo desenvolvemento, sexa home ou muller.\nMaior\u00eda de idade.\nHistoricamente \u00f3 paso \u00f3 mundo adulto vi\u00f1a marcada pola puberdade, o paso dunha serie de probas que demostraban que o rapaz estaba preparado para entrar na vida adulta ou chegar a unha determinada idade. Na maior parte do mundo a idade na que se \u00e9 legalmente adulto est\u00e1 comprendida entre os 16 e os 21 anos, na maior\u00eda dos pa\u00edses da Europa Occidental, \u00f3 igual que en Galicia, a idade est\u00e1 establecida nos 18 anos."}
{"id": "38950", "revid": "89787", "url": "https://gl.wikipedia.org/wiki?curid=38950", "title": "Olaia Fern\u00e1ndez Davila", "text": "Mar\u00eda Olaia Fern\u00e1ndez Davila, nada en Castrelos, Vigo, o 27 de xaneiro de 1954, \u00e9 unha pol\u00edtica galega.\nTraxectoria.\nIniciou o seu traballo pol\u00edtico nos anos setenta no sindicalismo nacionalista en Vigo, onde foi secretaria zonal da INTG, e tam\u00e9n respons\u00e1bel nacional da secretar\u00eda da Muller. Olaia Fern\u00e1ndez foi deputada no Parlamento de Galicia polo Bloque Nacionalista Galego desde 1993 e at\u00e9 o ano 2003. Desenvolveu a s\u00faa actividade parlamentaria en temas relacionados co emprego, a sanidade, o comercio e os servizos sociais. Foi unha das impulsoras da comisi\u00f3n non permanente para a Igualdade e para os Dereitos das Mulleres.\nDentro do BNG, foi membro do Consello Nacional desta formaci\u00f3n pol\u00edtica desde a 1995 at\u00e9 o ano 2003. Foi membro tam\u00e9n da Executiva Nacional desta formaci\u00f3n onde desenvolveu a responsabilidade da secretar\u00eda de Acci\u00f3n Social.\nNas elecci\u00f3ns municipais do ano 2003 foi elixida concelleira en Vigo. Foi elixida deputada no Congreso dos Deputados pola circunscrici\u00f3n de Pontevedra en 2004, 2008 e 2011. Desenvolveu o seu traballo parlamentario especialmente no eido agro-pesqueiro, social, laboral e sanitario."}
{"id": "38951", "revid": "22570", "url": "https://gl.wikipedia.org/wiki?curid=38951", "title": "Los Verdes", "text": "Los Verdes \u00e9 unha confederaci\u00f3n espa\u00f1ola de partidos ecoloxistas formada en 1984.\nHistoria e caracter\u00edsticas.\nTivo a s\u00faa orixe na visita a Espa\u00f1a de Petra Kelly, activista verde alem\u00e1, e a publicaci\u00f3n do Manifesto de Tenerife, onde se fac\u00eda un chamado para a creaci\u00f3n dun partido verde en Espa\u00f1a. En 1988 foi reco\u00f1ecido pola Alianza Verde Europea que m\u00e1is tarde se transformar\u00eda no Partido Verde Europeo. Por medio de acordos electorais o partido est\u00e1 representado no Parlamento Europeo, no Congreso dos Deputados e en diversos parlamentos auton\u00f3micos e concellos. O 9 de febreiro de 2006 Los Verdes e Iniciativa per Catalunya Verds asinaron un protocolo de colaboraci\u00f3n.\nEn Galicia o referente de Los Verdes foi Os Verdes de Galicia que chegou a presentarse en coalici\u00f3n co PSdeG e Esquerda de Galicia, actualmente non mant\u00e9n actividade."}
{"id": "38952", "revid": "88215", "url": "https://gl.wikipedia.org/wiki?curid=38952", "title": "Gyula Grosics", "text": "Gyula Grosics [], nado en Dorog o 4 de febreiro de 1926 e finado en Budapest o 13 de xu\u00f1o de 2014, foi un futbolista h\u00fangaro, que xogaba de gardameta. Xogou no lendario Equipo de Ouro que foi a Selecci\u00f3n h\u00fangara nos anos 50. O seu alcume era \"A panteira negra\" (\"A fekete p\u00e1rduc\" en h\u00fangaro).\nEst\u00e1 reco\u00f1ecido como o primeiro gardameta en xogar de \"porteiro-l\u00edbero\", \u00e9 dicir que actuaba coma un defensa m\u00e1is cando era preciso. Participou en tres copas do mundo 1954, 1958 e 1962.\nEn canto \u00e1 s\u00faa carreira nos clubs, estivo nas escuadras h\u00fangaras MATEOSZ, Budapest Honv\u00e9d FC e Tatab\u00e1nyai B\u00e1ny\u00e1sz. Retirouse no ano 1962"}
{"id": "38953", "revid": "89787", "url": "https://gl.wikipedia.org/wiki?curid=38953", "title": "Cidad\u00e1ns-Partido da Cidadan\u00eda", "text": "Cidad\u00e1ns\u2013Partido da Cidadan\u00eda (Cs; en castel\u00e1n: \"Ciudadanos-Partido de la Ciudadan\u00eda\"), co\u00f1ecido habitualmente como Cidad\u00e1ns ou Ciudadanos, \u00e9 un partido pol\u00edtico espa\u00f1ol que se autodefine no seu ideario como de centro reformista, se ben alg\u00fans comentaristas pol\u00edticos cualif\u00edcano como partido nacionalista espa\u00f1ol con ideolox\u00eda de dereitas. Fundouse en Catalu\u00f1a, e dende 2014 a s\u00faa actividade real\u00edzase en toda Espa\u00f1a.\nFoi fundado en 2006, sendo o seu xerme a plataforma c\u00edvica Ciutadans de Catalunya. Decl\u00e1rase como un partido constitucionalista, postnacionalista e progresista. Albert Rivera afirmou que escolleron a palabra \"Cidad\u00e1ns\" como nome do partido porque lles gustar\u00eda ser \u00abcidad\u00e1ns do mundo\u00bb.\nTraxectoria.\nTivo a s\u00faa orixe nunha plataforma de 15 intelectuais e profesionais residentes en Catalu\u00f1a que tiraron o 7 de xu\u00f1o de 2005 un manifesto para a creaci\u00f3n dun novo partido pol\u00edtico en Catalu\u00f1a na que se compromet\u00edan a impulsar a constituci\u00f3n dunha nova forza pol\u00edtica de \u00e1mbito catal\u00e1n que superase o nacionalismo que \u00f3 seu xu\u00edzo caracterizaba a todos os partidos catal\u00e1ns e que asinaban F\u00e9lix de Az\u00faa, Albert Boadella, Francesc de Carreras, Arcadi Espada, Teresa Gim\u00e9nez Barbat, Ana Nu\u00f1o, F\u00e9lix Ovejero, F\u00e9lix P\u00e9rez Romera, Xavier Pericay, Pon\u00e7 Puigdevall, Jos\u00e9 Vicente Rodr\u00edguez Mora, Ferran Toutain, Carlos Tr\u00edas, Iv\u00e1n Tubau e Horacio V\u00e1zquez-Rial.\nExpansi\u00f3n estatal.\nEn 2015, o comit\u00e9 executivo de Cidad\u00e1ns avogou por participar nas elecci\u00f3ns andaluzas do 22 de marzo para que os andaluces puidesen \u00abvotar polo cambio\u00bb, segundo indicou o presidente do partido, Albert Rivera, no seu perfil de Twitter.\u200b Obtivo catro escanos m\u00e1is dos que prev\u00eda a enquisa do Centro de Investigaci\u00f3ns Sociol\u00f3xicas, cun total de 9 de 109 deputados.\nNas seguintes elecci\u00f3ns auton\u00f3micas, celebradas o 24 de maio de 2015, obtivo 1.259.524 votos nas 13 comunidades e d\u00faas cidades aut\u00f3nomas onde houbo elecci\u00f3ns. Tras as elecci\u00f3ns, Cidad\u00e1ns apoiou a investidura dos candidatos dos partidos m\u00e1is votados, pero que non ti\u00f1an maior\u00eda suficiente: o PSOE en Andaluc\u00eda e o PP na Comunidade de Madrid, A Rioxa, a Rexi\u00f3n de Murcia e Castela e Le\u00f3n.\nSimultaneamente \u00e1s elecci\u00f3ns auton\u00f3micas celebr\u00e1ronse as elecci\u00f3ns municipais, onde xa con implantaci\u00f3n en toda Espa\u00f1a achegouse ao mill\u00f3n e medio de votos, co 6,55% dos votos e 1.527 concelleiros, ocupando o espazo de UPyD que practicamente desapareceu do panorama pol\u00edtico. Ese mesmo 24 de maio tam\u00e9n se celebraron elecci\u00f3ns \u00e1s Xuntas Xerais dos tres territorios hist\u00f3ricos do Pa\u00eds Vasco. Cidad\u00e1ns presentou candidaturas nas tres provincias, pero soamente conseguiu 1 representante nas Xuntas Xerais de \u00c1raba pola circunscrici\u00f3n de Vitoria.\nO 27 de setembro de 2015 celebr\u00e1ronse elecci\u00f3ns anticipadas ao Parlamento de Catalu\u00f1a, onde obtivo 25 escanos, convert\u00e9ndose na segunda forza pol\u00edtica da comunidade e en primeira forza en 29 municipios, entre eles L'Hospitalet de Llobregat, segunda cidade catal\u00e1 m\u00e1is poboada tras Barcelona.\nNas elecci\u00f3ns xerais celebradas o 20 de decembro de 2015, obtivo m\u00e1is de 3,5 mill\u00f3ns de votos e conseguiu converterse na cuarta forza pol\u00edtica de Espa\u00f1a con 40 dos 350 deputados que compo\u00f1en o Congreso dos Deputados. Das 52 circunscrici\u00f3ns electorais, Cidad\u00e1ns obtivo representaci\u00f3n en 25. A pesar de ser tam\u00e9n cuarta forza en n\u00famero de votos, a formaci\u00f3n non obtivo representaci\u00f3n no Senado m\u00e1is al\u00f3 da designada polos parlamentos auton\u00f3micos.\u200b\nDe cara ao comezo da XI lexislatura, Cidad\u00e1ns asinou un pacto co Partido Socialista Obreiro Espa\u00f1ol para apoiar a investidura de Pedro S\u00e1nchez como presidente do Goberno,\u200b con todo non logrou ser investido e realiz\u00e1ronse novas elecci\u00f3ns en 2016. Nesas elecci\u00f3ns, Cidad\u00e1ns obtivo pouco m\u00e1is de 3 mill\u00f3ns de votos, qued\u00e1ndose en 32 deputados no Congreso. Tampouco obtivo representaci\u00f3n no Senado.\nO desaf\u00edo independentista.\nCo desaf\u00edo independentista de outubro de 2017 e a declaraci\u00f3n unilateral de independencia tras o referendo ilegal do 1 de outubro, o Goberno de Espa\u00f1a, co apoio de PSOE e Cidad\u00e1ns, aplicou o artigo 155 da Constituci\u00f3n Espa\u00f1ola. Con esta medida cesaron nos seus cargos todos os membros do Govern da Generalitat de Catalu\u00f1a, asumindo as competencias o gabinete de Mariano Rajoy, co obxectivo de restaurar a legalidade en Catalu\u00f1a mediante a convocatoria de elecci\u00f3ns ao Parlamento de Catalu\u00f1a. \nPor primeira vez en democracia, un partido non nacionalista, Cidad\u00e1ns, ga\u00f1ou as elecci\u00f3ns, a\u00ednda que foi insuficiente alcanzar unha maior\u00eda de partidos constitucionalistas para formar goberno.\nIdeolox\u00eda e situaci\u00f3n no espectro pol\u00edtico.\nAutodefinici\u00f3n do partido.\nNo seu segundo congreso, en xu\u00f1o de 2007, o partido definiuse como de centroesquerda,\u200b quedando ali\u00f1ado xa dentro do eixo esquerda-dereita, no que nun principio o partido eludira posicionarse. Desta forma, o ideario do partido, a data de 2015, afirmaba que a formaci\u00f3n naceu \u00abpara facer fronte ao afogo que para o conxunto da sociedade catal\u00e1 supo\u00f1en as pol\u00edticas nacionalistas identitarias\u00bb e \u00abpolo baleiro de representaci\u00f3n que exist\u00eda no espazo electoral de centroesquerda non nacionalista\u00bb,\u200b posici\u00f3n tomada \u2014a de centroesquerda\u2014 por algunhas fontes como a autodefinici\u00f3n do partido no espectro pol\u00edtico,\u200b a\u00ednda que alg\u00fans membros seguen rexeitando o espectro pol\u00edtico cl\u00e1sico que define aos partidos nun eixo esquerda-dereita.\n\u00c1 marxe do cl\u00e1sico espectro esquerda-dereita, Cidad\u00e1ns autodef\u00ednese como un partido constitucionalista, postnacionalista, liberal e progresista.\nNo congreso celebrado en 2017, eliminou a socialdemocracia do seu ideario pol\u00edtico e adoptou o liberalismo progresista.\nEn 2017, Cidad\u00e1ns tam\u00e9n deixou de ser un partido laico e pasou a definirse como un partido aconfesional, xustificando que se ali\u00f1aba coa Constituci\u00f3n, a cal define Espa\u00f1a como un pa\u00eds aconfesional.\nPercepci\u00f3n cidad\u00e1.\nO bar\u00f3metro do Centro de Investigaci\u00f3ns Sociol\u00f3xicas (CIS) de xaneiro de 2016 cuestionou \u00e1 cidadan\u00eda sobre a posici\u00f3n ideol\u00f3xica dos partidos pol\u00edticos espa\u00f1ois cunha pregunta na que o enquisado deb\u00eda situar ao partido nunha escala do 1 ao 10, onde o un fac\u00eda referencia \u00e1 esquerda pol\u00edtica e o dez, \u00e1 dereita, sendo o 5,5 o centro da escala. De media, os enquisados situaron a Cidad\u00e1ns no 6,65, no centro-dereita. Un 19,3% situ\u00e1baos en posici\u00f3ns de esquerda (entre o 1 e o 5), e un 57,6% en posici\u00f3ns de dereita (entre o 6 e o 10). O 23,2% non sab\u00eda onde situalos ou non contestaba.\nNa autonom\u00eda de orixe do partido, Catalu\u00f1a, en 2013, o 75 % dos catal\u00e1ns situaba o partido entre o centrodereita e a dereita e nunha escala do 1 (esquerda) ao 10 (dereita), nun 7,5 (case un punto m\u00e1is por encima de Converg\u00e8ncia i Uni\u00f3, que obtivo un 6,6). Os votantes de esquerda nacionalista ou independentista situ\u00e1rono na extrema dereita. Segundo enquisas do CIS, os seus propios simpatizantes na comunidade cualific\u00e1bano na s\u00faa maior\u00eda como un partido de dereitas (47 %), seguido de quen o sit\u00faa no centro (34 %) e esquerda (19 %)."}
{"id": "38956", "revid": "5863", "url": "https://gl.wikipedia.org/wiki?curid=38956", "title": "Bandeiras do Canad\u00e1", "text": "= Xeneralidades =\nAs bandeiras do Canad\u00e1 te\u00f1en unha variada historia canto \u00e1 s\u00faa admisi\u00f3n e significados. As provincias e territorios da federaci\u00f3n foron territorio colonial brit\u00e1nico e iso infl\u00fae nas s\u00faas orixes, adhesi\u00f3ns civ\u00eds e mantemento: algunhas son un simple pavill\u00f3n, outras unha adaptaci\u00f3n da \"Red ensign\" inicialmente usado en rexi\u00f3ns da actual Commonwealth (v. Columbia Brit\u00e1nica, Manitoba e Ontario), algunhas veces con usos simb\u00f3licos menos expl\u00edcitos (Novo Brunswick, Nova Escocia ou Illa do Pr\u00edncipe Edward), hainas que rompen con esta rotina como cando son unha busca simb\u00f3lica e tam\u00e9n expl\u00edcita dun diferencialismo identitario (v. Quebec) e mesmo dese\u00f1os moi modernos e atrevidos para unha bandeira (v. Ontario e Toronto). Para a an\u00e1lise, distribuirase o estudo das bandeiras canadensess segundo os territorios \u00f3s que se refiren ordenados alfabeticamente.\nPara unha asignaci\u00f3n correcta dos nomes galegos adaptados \u00e1s denominaci\u00f3ns territorios orixinais, velaqu\u00ed unha lista co nome orixinal en ingl\u00e9s ou franc\u00e9s:\nA \"Red Ensign\" e a \"Blue Ensign\".\nA \"Red Ensign\" non \u00e9 m\u00e1is ca unha versi\u00f3n da bandeira do Reino Unido para os seus territorios de ultramar. Consta dunha \"Union Flag\" (tam\u00e9n chamada \"Union Jack\") no cant\u00f3n sobre un campo de goles. A \"Union Jack\" procede da superposici\u00f3n das bandeiras escocesa, inglesa e galesa: sobre un fondo da escocesa (a cruz branca de Santo Andr\u00e9s sobre campo azur) ub\u00edcanse primeiro a aspa vermella da bandeira galesa sobre unha orla branca e logo superpo\u00f1\u00e9ndose a todas a cruz vermella da bandeira inglesa tam\u00e9n cunha orla branca. O mesmo esquema en azul denom\u00ednase \"Blue Ensign\" e tam\u00e9n foi utilizado nos territorios coloniais, a\u00ednda que en menor medida: existen pa\u00edses do antigo Imperio Brit\u00e1nico que a\u00ednda conservan estes s\u00edmbolos, como o demostran as bandeiras de Australia ou na bandeira de Nova Zelandia. Pola s\u00faa banda, tam\u00e9n a \"Red Ensign\" perdura a\u00ednda coma bandeira para Ontario e Manitoba.\n= Bandeiras das provincias e territorios =\nAlberta.\nConsta dun simple pavill\u00f3n azul cargado co escudo de armas do territorio no seu centro.\nEste seu escudo est\u00e1 formado pola cruz da bandeira inglesa no xefe, as monta\u00f1as de Alberta no centro e un campo con cereais na punta.\nO escudo pode compararse co de Manitoba, Ontario e o Yuk\u00f3n.\nColumbia Brit\u00e1nica (1960).\nA s\u00faa bandeira non \u00e9 m\u00e1is ca unha representaci\u00f3n das armas da provincia: consta de d\u00faas metades horizontalmente, a superior coa bandeira brit\u00e1nica actual (\"Union Flag\", \"a bandeira da uni\u00f3n\" ou do \"Reino Unido\") cunha coroa centrada (que representa a orixe da provincia na colonia brit\u00e1nica) e a metade inferior cunhas ondas de prata e azur (o Oc\u00e9ano Pac\u00edfico) cun sol en solpor superposto (denotando que \u00e9 a provincia m\u00e1is occidental). Introduciuse o 4 de xu\u00f1o de 1960 por parte do primeiro ministro W. A. C. Bennett e usouse por primeira vez no barco \"Queen of Sidney\".\nIlla do pr\u00edncipe Edward.\nComo outras tantas, a bandeira desta illa \u00e9 unha copia do escudo provincial de armas. Mentres que os dous quintos superiores te\u00f1en o mesmo le\u00f3n dourado pasante sobre campo de goles c\u00e1 de Novo Brunswick, mentre que no resto inferior porta tres pequenos (carballos representando os tres condados de Prince, Queens e Kings) baixo a protecci\u00f3n dunha carballa (que ser\u00eda a Gran Breta\u00f1a). Este simbolismo rememora o lema provincial, \"Parva sub ingenti\" (\"Os pequenos protexidos polo grande\").\nComo xa se dixo, c\u00f3mpre compararse coa de Novo Brunswick e tam\u00e9n coa de Saskatchewan.\nManitoba (1965).\nEsta rexi\u00f3n utiliza unha \"Red Ensigne\" co escudo de armas provincial superposto. A bandeira aprobouse lexislativamente o 11 de maio de 1965, contou coa aprobaci\u00f3n da ra\u00ed\u00f1a \"Elizabeth II\" (Sabela II) en outubro dese ano e se proclamou oficial o 12 de maio de 1966. A postura de adoptar esta bandeira f\u00edxose trala decisi\u00f3n federal que cambiou a \"Red Ensign\" canadense pola actual bandeira coa folla de pradairo.\nO escudo de armas da provincia non \u00e9 m\u00e1is c\u00e1 cruz da bandeira inglesa no xefe e un bisonte na s\u00faa cor cubrindo o resto do escudo.\nComp\u00e1rese a bandeira coa de Ontario e o escudo co de Alberta, Ontario e o Yuk\u00f3n.\nNovo Brunswick (1965).\nO escudo provincial \u00e9 o motivo da bandeira neobruswickiana, adoptada o 24 de febreiro de 1965. Os dous quintos superiores est\u00e1n ocupados cun le\u00f3n pasante de ouro nun campo de goles (representando as ligaz\u00f3ns co rei de Inglaterra e tam\u00e9n coa rexi\u00f3n alem\u00e1 de Brunswick), mentres que a parte inferior ten a tradicional representaci\u00f3n her\u00e1ldica dun gale\u00f3n espa\u00f1ol [remarcando a industria de estaleiros, que era unha das m\u00e1is importantes canda se aprobou a bandeira].\nComp\u00e1rese coa da Illa do pr\u00edncipe Eduardo e a de Saskatchewan.\nNova Escocia.\nO pavill\u00f3n oficial de Nova Escocia tam\u00e9n \u00e9 un remedo do escudo de armas da provincia. Consta dunha aspa ou \"saltire\" azur con campo branco, \u00e1 inversa da bandeira escocesa, cargada co \"inescutcheon\", unha inserci\u00f3n con forma de escudo representando un le\u00f3n rampante de goles en campo dourado, ornado no bordo cunha dobre cinta decorada con oito flores de lis.\nNunavut (1999).\nA bandeira dos Nunavut \u00e9 a m\u00e1is recente de t\u00f3dalas das provincias canadenses: proclamouse o 1 de abril de 1999 para todo o territorio Nunavut do Canad\u00e1. Representa a un \"inukshuk\" (fito de marcaci\u00f3n e orientaci\u00f3n dos amerindios, feito cunha morea de pedras) no centro abranguendo toda a altura, dividindo un campo de amarelo \u00e1 esquerda e un branco \u00e1 dereita, onde no seu contracant\u00f3n hai unha estrela azul de cinco puntas que reflicte o setestrelo ou estrela polar.\nOntario (1965).\nA lei da bandeira (\"Flag Act\") do 21 de maio de 1965 oficializou a bandeira desta provincia. A bandeira \u00e9 unha \"Red Ensign\" da \u00e9poca colonial brit\u00e1nica: o cant\u00f3n cuberto cunha \"Union Jack\" sobre campo de goles cargado do escudo provincial.\nO escudo de armas da provincia, \u00f3 igual c\u00f3 dese\u00f1o da bandeira, \u00e9 similar \u00f3 de Manitoba: a cruz da bandeira inglesa no xefe e un ramo con tres follas na s\u00faa cor natural amarela sobre sinople.\nAntes de 1965 xa se utilizaba nos edificios lexislativos e gobernamentais, pero nese ano houbo un arduo e longo debate sobre o cambio da bandeira oficial do Canad\u00e1. Debido a que esta decisi\u00f3n foi moi impopular para os habitantes rurais de Ontario, quen eran a base electoral do conservador progresista John Robart, el propuxo que fose unha \"Red Ensign\" coma a antiga bandeira canadense. A \u00fanica diferenza ser\u00eda que se substitu\u00edr\u00eda o escudo de armas do Canad\u00e1 polo de Ontario. Mentres que coma bandeira canadense apoiaba a nova, defendeu a restauraci\u00f3n da bandeira colonial coma reflexo da herdanza brit\u00e1nica de Ontario e dos sacrificios feitos polos soldados de Ontario baixo o estandarse da \"Red Ensign\". Os presidentes do Partido Liberal de Ontario e do Novo Partido Democr\u00e1tico de Ontario decidiron apoiar o dese\u00f1o. A \u00fanica oposici\u00f3n partiu de Elmer Sopha (membro liberal do Parlamento Provincial nado en Sudbury), quen afirmaba que non reflect\u00eda a variedade de caracteres da poboaci\u00f3n de Ontario e que non era m\u00e1is ca unha vinganza contra a bandeira canadense da folla de pradairo. No entanto, s\u00f3 foi apoiado por outro membro liberal dese Parlamento, Leo Troy, \u00e1 hora de votar contra a bandeira, aprob\u00e1ndose por maior\u00eda o 17 de marzo.\nPode facerse a comparaci\u00f3n coa bandeira de Manitoba e cos escudos de armas de Alberta, Manitoba e o Yuk\u00f3n.\nQuebec (1948): \"Fleurdelis\u00e9\".\nUnha das bandeiras m\u00e1is vellas do Canad\u00e1 en vigor \u00e9 a da provincia franc\u00f3fona do Quebec. A bandeira do Quebec, chamada \"Fleurdelis\u00e9\" (\"flordelisada\") adoptouse polo parlamento provincial de Maurice Duplessis e usouse oficialmente por vez primeira o 2 de febreiro de 1948 na Asemblea lexislativa da cidade do Quebec. Esta bandeira reproduce unha cruz branca e catro flores de lis sobre campo azur\nA cruz procede das antigas bandeiras reais de Francia, mentres que os outros dous elementos est\u00e1n tomados do estandarte en honor \u00e1 Virxe Mar\u00eda portada polo ex\u00e9rcito francocanadense do xeneral Louis-Joseph de Montcalm que ga\u00f1ou a batalla de Carill\u00f3n (hoxe en d\u00eda Ticonderoga, no estado de Nova York). \u00d3 contrario do que se pensa normalmente, as flores de lis non ve\u00f1en da bandeira dos reis de Francia (quen en realidade usaban flores de lis douradas). As flores de lis brancas da bandeira quebequiana son os s\u00edmbolos da pureza orixinalmente representados coa Virxe Mar\u00eda.\nA aspiraci\u00f3n dunha bandeira distintiva por parte dos francocanadenses v\u00e9n de vello. Entre as bandeiras utilizadas salientan:\nCOMPLETAR\nAntiga bandeira do Quebec dende 1868 ata 1902: \"Blue Ensign\".\nO d\u00eda 26 de maio de 1868, a ra\u00ed\u00f1a Vitoria outorgoulle un escudo de armas \u00f3 Quebec, e polo tanto dende aquela p\u00f3dese considerar que a bandeira oficial do Quebec era unha \"Blue Ensign\" cunha \"Union Jack\" no cant\u00f3n e co escudo de armas alzado. Por\u00e9n, semella que nunca se usou: segundo varias fontes, inclu\u00edndo a p\u00e1xina web oficial do goberno do Quebec mencionan que a que realmente abaneaba na Sede do Parlamento era a \"Union Flag\" ata o 21 de xaneiro de 1948 e non a \"Blue Ensign\". Por riba, na apertura da escola de miner\u00eda de Val-d'Or en 1938, a bandeira que representaba \u00f3 Goberno provincial era a do escudo de armas. Isto f\u00edxose a petici\u00f3n do deputado Burroughs Pelletier, a quen se lle pedira que o Ministerio se representase mediante alg\u00fan un s\u00edmbolo pero que non era claro cal cumpr\u00eda usarse.\nAntiga bandeira do Quebec dende 1902 ata 1948: \"Carillon\".\nA predecesora directa da actual bandeira foi creada por Elph\u00e8ge Filatrault, un pastor da parroquia de Saint-Jude no Quebec. Chamada \"Carillon\" (pola devandita batalla), \u00e9 id\u00e9ntica \u00e1 de agora ag\u00e1s en que as flores de lis estaban orientadas cara \u00f3 centro. A orixe est\u00e1 nunha anterior sen cruz e coa figura da Virxe Mar\u00eda no centro. A primeira bandeira destas en ser usada utilizouse por primeira vez o 26 de setembro de 1902 e cons\u00e9rvase nos arquivos de Saint-Hyacinthe, no Quebec. Outra versi\u00f3n cargada cun Sagrado Coraz\u00f3n (\"Carillon-Sacr\u00e9-Coeur\"), foi proposta contra 1903, pero esqueceuse canda a segunda guerra mundial. A bandeira \"Carillon\" usouse en contextos informais.\nEn 1947, un membro independente da Asemblea Lexislativa, Ren\u00e9 Chaloult, solicitou unha nova bandeira provincial para substitu\u00edr a impopular \"Red Ensign\" canadense e eliminar do uso a pouco usada \"Blue Ensign\" do Quebec para a provincia. Discut\u00edronse varias ideas entre Chaloult, Lionel Grouls e Duplessis. Unha daquelas ideas contemplaba incorporar unha folla de pradairo vermello (que m\u00e1is tarde se empregar\u00eda para a bandeira do Canad\u00e1). A Burroughs Pelletier tam\u00e9n se lle pediu que presentase a Duplessis, a\u00ednda que non se adoptou ning\u00fan deles. Por\u00e9n, tam\u00e9n se lle pediu consello sobre o que opinaba respecto \u00f3 dese\u00f1o actual.\nO d\u00eda 21 de xaneiro de 1948 adouptouse unha nova bandeira que se izou no Edificio do Parlamento aquela mesma tarde. Aparentemente, foi a \"Carill\u00f3n\" a que ondeou aquel d\u00eda, pois a \"Fleurdelis\u00e9\" (coas flores de lis colocadas dereitas e paralelas coma na configuraci\u00f3n moderna, consonte as regras da her\u00e1ldica) non estivo dispo\u00f1ible ata o d\u00eda 2 de febreiro.\nSaskatchewan (1969).\nEste contrastante pavill\u00f3n adoptouse en 1969 e div\u00eddese en d\u00faas franxas horizontais: a superior sinople (lembrando a parte setentrional da provincia coas s\u00faas areas principalmente forestais) e a inferior de ouro (pola parte meridional coas s\u00faas terras de produci\u00f3n de cereal). No cant\u00f3n sinople aparece o escudo de armas de Saskatchewan e na man dereita, sobre as d\u00faas metades, unha lila vermella occidental na s\u00faa cor, a flor simb\u00f3lica da provincia.\nO escudo de armas de Saskatchewan consta dun le\u00f3n pasante de goles sobre campo de ouro en xefe e tres monllos de palla na s\u00faa cor sobre campo sinople no centro e punta.\nPode compararse o seu le\u00f3n pasante c\u00f3 da bandeira da Illa do pr\u00edncipe Edward e c\u00f3 da de Novo Brunswick.\nTerra Nova e Labrador (1980).\nA actual bandeira desta rexi\u00f3n administrativa introduciuse en 1980 e dese\u00f1ouna o artista terranov\u00e9s Christopher Pratt. O seu dese\u00f1o aprobouse pola asemblea provincial o 28 de maio de 1980 e ondeou por vez primeira o d\u00eda do descobremento destes territorios, o 24 de xu\u00f1o de 1980. Escolleuse este dese\u00f1o debido \u00f3 seu amplo simbolismo.\nObviando describila, a cor azul representa \u00f3 mar, o branco vai pola neve e o xeo, o vermello pola forza e esforzo do habitantes, mentres que o ouro simboliza a confianza e autoestima que os cidad\u00e1ns destas terras te\u00f1en en si mesmos. Ademais, os tri\u00e1ngulos azuis son un tributo \u00e1 \"Union Flag\" do Reino Unido e reafirman a herdanza brit\u00e1nica na cultura local, os dous tri\u00e1ngulos vermellos buscan representar as d\u00faas \u00e1reas da provincia (a insular e a continental) e a frecha marela, segundo Pratt, dir\u00edxese cara a un futuro m\u00e1is brillante.\nAntiga bandeira de Terra Nova e Labrador dende 1840 ata 1904.\nA bandeira inicial era tricolor, \u00e1s veces chamada \"Green, White and Pink\" (\"verde, branca e rosa\"). Orixinouse en Saint John en 1840 por parte do Bispo cat\u00f3lico de Terra Nova Michael Anthony Fleming. A bandeira simboliza unha tradici\u00f3n entre os protestantes e cat\u00f3licos locais: os ingleses protestantes marcaban a s\u00faa madeira cun sinal rosa, mentres que os irlandeses cat\u00f3licos o fac\u00edan cun rosa. A franxa intermedia branca simboliza a paz entr\u00e1mbolos dous grupos. Ademais o rosa \u00e9 un reflexo da rosa Tudor de Inglaterra e o verde lembra o emblema cat\u00f3lico do patrono dos irlandeses, San Patricio, coll\u00e9ndose o branco base\u00e1ndose no da cruz de Santo Andr\u00e9s, patrono dos mari\u00f1eiros dal\u00e1 (en Galicia \u00e9 a Nosa Se\u00f1ora do Carme) e de Escocia. A bandeira foi adoptada axi\u00f1a pola \"Newfoundland Natives' Society\", a Sociedade de Naturais de Terra Nova.\nAntiga bandeira de Terra Nova e Labrador dende 1904 ata 1931.\nPosteriormente houbo d\u00faas bandeiras utilizadas de xeito non oficial, que consist\u00edan nunha \"Red Ensign\" ou unha \"Blue Ensign\" co escudo provincial alzado e que deb\u00edan aparecer respectivamente nas embarcaci\u00f3ns e nos edificios. No dese\u00f1o do escudo aparecen Mercurio (deus do comercio) present\u00e1ndolle a Britannia un pescador que lle ofrece toda a colleita do mar. A banda inferior presenta a lenda \"Haec tibi dona fero\", que quere dicir \"Estes agasallos eu che traio\".\nAntiga bandeira de Terra Nova e Labrador dende 1931 ata 1980.\nA seguinte bandeira de Terra Nova foron a \"Union Flag\", a bandeira do Reino Unido, adoptada en 1931, mant\u00e9ndose en vixencia ata a adopci\u00f3n da creada por Christopher Pratt en 1980.\nos Territorios do Noroeste.\nA bandeira dos territorio noroccidentais combinan un \"pau canadense\" branco sobre azul cargado no centro co escudo desta fisterra branca: unha onda azur sobre campo de prata en xefe co resto partido en diagonal descendente, a superior cun pazo branco sobre goles e a inferior cun dese\u00f1o de paus dourados sobre sable.\nO \"pau canadense\" aparece tam\u00e9n na bandeira de o Yuk\u00f3n\no Yuk\u00f3n.\nEst\u00e1 formada por un \"pau canadense\" branco sobre un campo sinople \u00e1 esquerda e azur marino \u00e1 dereita, cargado co escudo de armas provincial sobre unha coroa de \"restrollo do lume\", a flor que serve de emblema da provincia.\nO escudo provincial ten a bandeira norteirlandesa no xefe (que \u00e9 a inglesa cargada cunha faciana) e no resto d\u00faas monta\u00f1as en goles separadas por d\u00faas correntes de auga en prata sobre campo de azur (s\u00edmbolo da xeograf\u00eda da zona), coroado por un can de tiro para zorra de raza Alaskan Malamute (malamute de Alasca) montado sobre unha morea de neve.\n\u00c9 similar \u00e1 anterior dos os Territorios do Noroeste polo seu \"pau canadense\" e no escudo de armas par\u00e9cese \u00f3s de Alberta, Manitoba e Ontario.\n= Dataci\u00f3n e caracter\u00edsticas com\u00fans =\nComo se pode comprobar, moitas das bandeiras rem\u00f3ntanse \u00f3 ano 1965 e a 1969. Excepci\u00f3ns son as novi\u00f1as de Terra Nova e Labrador (de 1980) e Nunavut (de 1999) e a vella do Quebec (dende 1948). Moita desta coincidencia non obedece \u00e1 casualidade, sen\u00f3n que se remonta \u00e1 \u00e9poca da mundanza oficial da bandeira federal pola da folla de pradairo actualmente en vigor, para substitu\u00edr a \"Red Ensign\" (que a\u00ednda se conserva nas bandeiras de Manitoba ou Ontario) ou a \"Blue Ensign\" no seu defecto. O caso da bandeira de Nunavut xurdiu para oficializar o status de provincia federada que acadou o recentemente creado territorio dos inuit do Canad\u00e1. Loxicamente, a simbolox\u00eda her\u00e1ldica e vexilol\u00f3xica de todos estes s\u00edmbolos ten clara raiga\u00f1a anglofrancesa:\nEn 2001, a Asociaci\u00f3n Vexilol\u00f3xica Norteamericana (\"NAVA\", pola s\u00faa sigla en ingl\u00e9s) fixo unha enquisa para escoller a mellor bandeira provincial canadense: a ga\u00f1adora foi a do , que foi tam\u00e9n escollida a terceira mellor bandeira de entre t\u00f3dolos estados, territorios e provincias dos Estados Unidos e o Canad\u00e1.\nV\u00e9xase tam\u00e9n.\nLigaz\u00f3ns externas.\nTodas en ingl\u00e9s ag\u00e1s especificaci\u00f3n"}
{"id": "38957", "revid": "98629", "url": "https://gl.wikipedia.org/wiki?curid=38957", "title": "Aspartamo", "text": "O aspartamo ou aspartame, descuberto en 1965 por J.P. Schlatter, \n\u00e9 o nome dun edulcorante artificial, que non pertence \u00f3 grupo dos carbohidratos. Quimicamente \u00e9 o \"Aspartil-fenilalanina-1-metil \u00e9ster\"; un ester met\u00edlico do dip\u00e9ptido formado a partir dos amino\u00e1cidos \u00e1cido asp\u00e1rtico e fenilalanina. Denominado na industria alimentaria coas siglas E-951.\n\u00c9 totalmente metabolizado polo organismo, e a s\u00faa hidr\u00f3lise d\u00e1 lugar a \u00e1cido asp\u00e1rtico, metanol e fenilalanina.\nOs medios \u00e1cidos, como os zumes de froitas (pH comprendidos entre 3 e 5) e as bebidas de cola (p &lt; 3) ocasionan a descomposici\u00f3n da mol\u00e9cula de aspartamo.\nO aspartamo descomponse en medio acuoso e quente, dando metanol e dicetopiperazina. Perde dozura cando se somete a temperaturas superiores a 30\u00a0\u00b0C ou m\u00e1is baixas de forma prolongada. A inestabilidade \u00f3 calor non permite o seu emprego en produtos que necesitan cocci\u00f3n.\n\u00c9 unhas 160 veces m\u00e1is doce que o azucre com\u00fan, sacarosa, e pos\u00fae un valor enerx\u00e9tico de 4 calor\u00edas por cada gramo. Por este motivo, a pesar de ser cal\u00f3rico, as pequenas cantidades en que se emprega fan que o seu valor enerx\u00e9tico resulte inapreciable. O consumo de alimentos que conte\u00f1en aspartamo deixa un sabor doce permanente, a diferenza doutros edulcorantes que deixan un regusto amargo.\nEmpr\u00e9gase como edulcorante baixo en calor\u00edas en: refrescos, zumes, cereais de almorzo, como edulcorante de mesa, gomas de mascar, l\u00e1cteos, marmeladas, bebidas quentes de chocolate, multivitaminas e en produtos farmac\u00e9uticos. Est\u00e1 presente en aproximadamente 6.000 bebidas e alimentos usados en todo o mundo.\nA inxesta m\u00e1xima diaria \u00e9 de 40\u00a0mg/kg. Non produce carie dental. Grandes doses de aspartamo poden resultar t\u00f3xicas.\n\u00c9 unha fonte importante de fenilalanina e metanol, polo que, en exceso, pode producir trastornos na sa\u00fade. \u00c9 unha substancia inocua nas doses recomendadas, salvo en persoas que padecen fenilcetonuria; unha enfermidade conx\u00e9nita na que se acumulan cantidades moi altas de fenilalanina no sangre, orixinando atraso mental e outras alteraci\u00f3ns importantes na sa\u00fade e na calidade de vida. Por este motivo \u00e9 obrigatorio que no etiquetado apareza unha destas advertencias: \"non apto para fenilceton\u00faricos\", ou \"cont\u00e9n unha fonte de fenilalanina\"."}
{"id": "38958", "revid": "1987", "url": "https://gl.wikipedia.org/wiki?curid=38958", "title": "Lei de Boyle", "text": "A lei de Boyle (tam\u00e9n co\u00f1ecida como lei de Boyle-Mariotte) \u00e9 unha das leis dos gases ideais. Establece que o volume \u00e9 inversamente proporcional \u00e1 presi\u00f3n, a unha temperatura constante dentro dun sistema pechado.\nFoi enunciada por Robert Boyle en 1662.\nBoyle investigou en 1662 a relaci\u00f3n entre a presi\u00f3n (\"P\") e o volume (\"V\") dos gases e atopou que para unha cantidade fixa mantida a unha presi\u00f3n constante ,\"P\" e \"V\" son inversamente proporcionais\nformula_1\nOnde \"k\" \u00e9 unha constante, se a temperatura e a masa do gas fican constantes.\nCando aumenta a presi\u00f3n, o volume baixa, mentres que se a presi\u00f3n dimin\u00fae, o volume aumenta. Non \u00e9 necesario co\u00f1ecer o valor exacto da constante formula_2 para poder facer uso da lei se consideramos d\u00faas situaci\u00f3ns, como est\u00e1 representado no debuxo, pois mantendo constante a cantidade de gas e a temperatura, deber\u00e1 cumprirse a relaci\u00f3n:\nformula_3\nonde:\nformula_4\nformula_5\nformula_6\nformula_7\nDe certo, a lei de Boyle, c\u00famprese s\u00f3 de xeito aproximado nos gases reais, xa que as mol\u00e9culas do gas exercen forzas entre si, as desviaci\u00f3ns da lei aprox\u00edmanse a cero no l\u00edmite da densidade cero (cando a presi\u00f3n \u00e9 cero ou cando a temperatura \u00e9 infinita) xa que as mol\u00e9culas do gas est\u00e1n infinitamente separadas unha da outra e as forzas entre as mol\u00e9culas quedan anuladas. Polo tanto no l\u00edmite de densidade cero o gas faise ideal.\nHistoria.\nEsta relaci\u00f3n entre a presi\u00f3n e o volume foi notada por primeira vez por dous cient\u00edficos afeccionados, Richard Towneley e Henry Power. Boyle confirmouno a trav\u00e9s de experimentos e publicou os resultados. Segundo Robert Gunther e outras autoridades, foi o axudante de Boyle, Robert Hooke, quen constru\u00edu os aparatos do experimento. O f\u00edsico franc\u00e9s Edme Mariotte (1620\u20131684) descubriu a mesma lei independentemente en 1676, pero Boyle xa a ti\u00f1a publicada. Por isto a lei pode ser chamada lei de Mariotte ou lei de Boyle\u2013Mariotte. M\u00e1is tarde, en 1687 na Philosophi\u00e6 Naturalis Principia Mathematica, Newton demostrou matematicamente que se un flu\u00eddo el\u00e1stico consistente en part\u00edculas en repouso, entre os que hai forzas repulsivas inversamente proporcionais, a densidade ser\u00eda directamente proporcional \u00e1 presi\u00f3n, pero este tratado matem\u00e1tico non \u00e9 a explicaci\u00f3n f\u00edsica para as relaci\u00f3ns observadas. No lugar dunha teor\u00eda est\u00e1tica, precis\u00e1base unha teor\u00eda cin\u00e9tica, que foi provida dous s\u00e9culos despois por Maxwell e Boltzmann."}
{"id": "38960", "revid": "15490", "url": "https://gl.wikipedia.org/wiki?curid=38960", "title": "Andrea Palladio", "text": "Andrea Palladio, nado como Andrea di Pietro della Gondola o 30 de novembro de 1508 e finado o 19 de agosto de 1580, foi un arquitecto v\u00e9neto, amplamente considerado o m\u00e1is influente na historia da arquitectura occidental. O apelido de \"Palladio\" \u00e9, en realidade, un alcume derivado da deusa grega Pallas Atenea que lle puxo o seu primeiro patr\u00f3n, un humanista de Vicenza.\nTraxectoria.\nPalladio realizou a maior\u00eda da s\u00faa obra en Vicenza, estudou a arquitectura cl\u00e1sica romana, o que vai ser determinante para axeitar as s\u00faas construci\u00f3ns \u00f3 seu uso e o seu contorno, o gusto polos edificios civ\u00eds, a valorizaci\u00f3n contrastada entre superficies pechadas e abertas mediante p\u00f3rticos de columnas, dentro dunha racional simetr\u00eda, vai ser a idea dominante da s\u00faa arquitectura, que \u00e9 luminosa e crom\u00e1tica que establece unha clara relaci\u00f3n entre paisaxe e arquitectura que se reforza pola prolongaci\u00f3n dos eixos principais dos edificios que se introducen na natureza, conseguindo a s\u00faa unificaci\u00f3n."}
{"id": "38961", "revid": "1987", "url": "https://gl.wikipedia.org/wiki?curid=38961", "title": "Concilio ecum\u00e9nico", "text": "Concilio ecum\u00e9nico \u00e9 unha reuni\u00f3n dos bispos de toda a Igrexa para decidir sobre asuntos doutrinais.\nOs ortodoxos aceptan os primeiros sete, alg\u00fans te\u00f3logos ortodoxos tam\u00e9n o 8\u00ba e o 9\u00ba, as igrexas ortodoxas orientais os tres primeiros, os cat\u00f3licos 21, algunhas confesi\u00f3ns protestantes, como os luteranos ou os metodistas aceptan os primeiros sete con reservas, e os anglicanos tam\u00e9n os primeiros sete, a\u00ednda que o 7\u00ba xera controversias no seu seo.\nAo longo de toda a historia, os concilios ecum\u00e9nicos te\u00f1en xogado un papel moi importante na fixaci\u00f3n da doutrina eclesi\u00e1stica."}
{"id": "38966", "revid": "85894", "url": "https://gl.wikipedia.org/wiki?curid=38966", "title": "Xos\u00e9 Mar\u00eda D\u00edaz Sanxurxo", "text": "Xos\u00e9 Mar\u00eda D\u00edaz Sanxurxo, nado en Suegos (Pol) o 25 de outubro de 1818 e finado en Tonk\u00edn (Vietnam) o 20 de xullo de 1857, foi un santo, bispo e m\u00e1rtir da Igrexa cat\u00f3lica.\nTraxectoria.\nNado na fregues\u00eda de Santa Eulalia de Suegos. Ingresou xa moi novo no Seminario de Lugo e m\u00e1is adiante na orde dominicana (Dominicos).\nFoi misioneiro en Manila e posteriormente en Vietnam. Foi bispo de Tonk\u00edn. Autor dunha gram\u00e1tica hispano-vietnamita. Padeceu martirio o 20 de xullo de 1857, despois de ser detido e encadeado polas autoridades vietnamitas \u00e9 finalmente executado. O seu verdugo decapitouno en tres golpes, tal coma el mesmo pedira. Este \u00e9 o d\u00eda no que figura no santoral.\nA ra\u00edz da s\u00faa morte, Francia realizou as s\u00faas primeiras incursi\u00f3ns militares en Vietnam. O alfabeto vietnamita \u00e9 dos poucos, xunto co bret\u00f3n, galego e castel\u00e1n, que conta co \u00f1, do cal \u00e9 respons\u00e1bel Xos\u00e9 Mar\u00eda D\u00edaz.\nFoi beatificado no 1951, por P\u00edo XII e nomeado santo por Xo\u00e1n Paulo II en 1988."}
{"id": "38973", "revid": "132", "url": "https://gl.wikipedia.org/wiki?curid=38973", "title": "San Xos\u00e9 Mar\u00eda D\u00edaz Sanxurxo", "text": ""}
{"id": "38979", "revid": "43749", "url": "https://gl.wikipedia.org/wiki?curid=38979", "title": "Alem\u00e1", "text": ""}
{"id": "38985", "revid": "54334", "url": "https://gl.wikipedia.org/wiki?curid=38985", "title": "Arranxo", "text": "Un arranxo musical \u00e9 a preparaci\u00f3n dunha composici\u00f3n musical para ser executada por un grupo espec\u00edfico de voces ou instrumentos musicais, o que consiste basicamente en reescribir o material preexistente para que quede en forma diferente a como fora executado anteriormente ou para facer a m\u00fasica m\u00e1is atraente para o p\u00fablico e usar t\u00e9cnicas de r\u00edtmica, harmon\u00eda e contrapunto para reorganizar a estrutura da peza de acordo cos recursos dispo\u00f1ibles, tales como a instrumentaci\u00f3n e a habilidade dos m\u00fasicos."}
{"id": "38986", "revid": "23204", "url": "https://gl.wikipedia.org/wiki?curid=38986", "title": "E\u00e4rendil", "text": "E\u00e4rendil \u00e9 un personaxe de ficci\u00f3n de J. R. R. Tolkien, unha das figuras m\u00e1is importantes do seu legendarium. A s\u00faa historia expl\u00edcase n'O Silmarillion e at\u00f3panse referencias n\"'O Se\u00f1or dos Aneis\".\nE\u00e4rendil naceu e medrou na cidade do seu av\u00f3 Turgon, Gondolin. Cando ti\u00f1a sete anos fuxiu do saqueo de Gondolin por Morgoth cos seus pais, refuxi\u00e1ndose nas Gargantas do Sirion, e co tempo converteuse no l\u00edder dos refuxiados al\u00ed instalados. Casou con Elwing, filla de Dior e neta de Beren e Luthien, tiveron dous fillos en com\u00fan: Elrond e Elros.\nCoa axuda de Aixa constru\u00edu un nav\u00edo para navegar polas costas da Terra Media, e os fillos de F\u00ebanor aproveitaron unha desas sa\u00eddas para atacar a s\u00faa xente. \u00d3 saber da noticia, E\u00e4rendil decidiu navegar ata Valinor, convert\u00e9ndose no primeiro mortal en chegar ata al\u00f3. E\u00e4rendil presentouse ante os Valar ofrec\u00e9ndolles un Silmaril como tributo e suplicoulles que intervi\u00f1esen na loita dos homes e os elfos en contra de Morgoth. Os Valar aceptaron a petici\u00f3n e recompensaron \u00e1 familia co don de poder decidir a cal das d\u00faas li\u00f1axes quer\u00edan pertencer, Elwing, E\u00e4rendil e Elrond escolleron ser contados como elfos, mentres Elros elixiu ser home. Na batalla contra Morgoth, E\u00e4rendil destru\u00edu o drag\u00f3n Ancalagon que caeu sobre o Thangorodrim, causando a destruci\u00f3n de Angband."}
{"id": "38988", "revid": "624", "url": "https://gl.wikipedia.org/wiki?curid=38988", "title": "C\u0103u\u015feni", "text": "C\u0103u\u015feni \u00e9 unha vila de Moldavia, capital do condado de C\u0103u\u015feni, conta con 17.700 habitantes."}
{"id": "38989", "revid": "23204", "url": "https://gl.wikipedia.org/wiki?curid=38989", "title": "Barranquilla", "text": "Barranquilla \u00e9 unha cidade de Colombia, capital do departamento colombiano do Atl\u00e1ntico, cunha poboaci\u00f3n de 1\u00a0219\u00a0731 habitantes. A cidade fundouse en 1629. At\u00f3pase sobre a marxe occidental do r\u00edo Magdalena a 7,5 km da s\u00faa desembocadura no mar Caribe. En 1993 foi organizada constitucionalmente en distrito especial, industrial e portuario. \u00c9 o principal centro econ\u00f3mico da Rexi\u00f3n Caribe de Colombia, entre as actividades econ\u00f3micas salientan o comercio e a industria.\nO estabelecemento da cidade data da terceira d\u00e9cada do s\u00e9culo XVII, cando os sectores lindeiros \u00f3 r\u00edo Magdalena comezaron a poboarse arredor de mercedes outorgadas pola Coroa Espa\u00f1ola. Durante a \u00e9poca da Independencia, Barranquilla distinguiuse polo apoio dos seus habitantes \u00e1 causa libertadora, o que lle valeu ser erixida en vila en 1813. Na segunda metade do s\u00e9culo XIX adquire importancia estrat\u00e9xica e econ\u00f3mica \u00f3 comezar a navegaci\u00f3n a vapor polo r\u00edo Magdalena, o que lle permitiu converterse no principal centro exportador do pa\u00eds at\u00e9 a primeira metade do s\u00e9culo XX. Dende finais do s\u00e9culo XIX at\u00e9 os anos 1930, Barranquilla foi o principal punto de entrada a Colombia de miles de inmigrantes e de adiantos como a aviaci\u00f3n, a radio comercial e a telefon\u00eda, as\u00ed como de varios deportes.\nA poboaci\u00f3n de Barranquilla \u00e9 de 1\u00a0228\u00a0621 persoas, o que a converte na cuarta cidade m\u00e1is poboada do pa\u00eds detr\u00e1s de Bogot\u00e1, Medell\u00edn e Cali. A cidade \u00e9 o n\u00facleo da \u00c1rea Metropolitana de Barranquilla, a cal est\u00e1 constitu\u00edda ademais polos concellos de Soledad, Malambo, Galapa e Puerto Colombia. O conglomerado alberga a 2\u00a0050\u00a0127 habitantes, e ocupa tam\u00e9n a cuarta posici\u00f3n entre as conurbaci\u00f3ns do pa\u00eds. Como capital departamental, Barranquilla \u00e9 sede da Gobernaci\u00f3n do Atl\u00e1ntico, da Asemblea Departamental e do Tribunal Superior do Atl\u00e1ntico, m\u00e1ximo \u00f3rgano xudicial do departamento.\nBarranquilla \u00e9 sede dunha das festividades folcl\u00f3ricas e culturais m\u00e1is salientables de Colombia, o carnaval de Barranquilla, declarado Patrimonio Cultural da Naci\u00f3n polo Congreso de Colombia en 2001 e Patrimonio Oral e Inmaterial da Humanidade pola Unesco en 2003. A cidade foi designada Capital Americana da Cultura en 2013."}
{"id": "38993", "revid": "98629", "url": "https://gl.wikipedia.org/wiki?curid=38993", "title": "Giacomo Barozzi da Vignola", "text": "Giacomo (ou Jacopo) Barozzi da Vignola, frecuentemente chamado simplemente Vignola (1 de outubro de 1507 - 7 de xullo de 1573) foi un dos grandes arquitectos manieristas do s\u00e9culo XVI. As s\u00faas d\u00faas obras mestras foron a Vila Farnese en Caprarola e a Chiesa del Ges\u00f9 en Roma, nesta obra seguindo as ideas realizadas por Leone Battista Alberti en Sant'Andrea de Mantua, Vignola constr\u00fae un templo cheo de contrastes, relaciona unha nave lonxitudinal cuberta cuha gran b\u00f3veda de can\u00f3n coa planta central de gran cruceiro, non obstante as capelas laterais vense reducidas a pequenos nichos. Outro contraste manierista prod\u00facese na iluminaci\u00f3n do templo: desde a luz taminizada da nave, que prov\u00e9n das capelas laterais, \u00e1 maior escuridade do tramo que antecede \u00f3 cruceiro e, finalmente, \u00e1 explosi\u00f3n luminosa do espazo baixo da c\u00fapula.\nObra te\u00f3rica.\nComo te\u00f3rico publicou, no ano 1562, un tratado titulado \"Regola delli Cinque Ordini d'Architettura\" no que estudaba e sistematizaba as ordes arquitect\u00f3nicas cl\u00e1sicas establecendo os seus m\u00f3dulos e proporci\u00f3ns can\u00f3nicas e definindo, con moito detalle, as s\u00faas medidas e os sistemas xeom\u00e9tricos de trazado para poderen ser empregados polos seus contempor\u00e1neos. Posteriormente, escribiu \"Le due Regole della prospettiva\", que foi publicado, postumamente, en 1583 en Roma.\nObras.\nEntre as principais obras arquitect\u00f3nicas de Vignola c\u00f3ntanse:"}
{"id": "38994", "revid": "529", "url": "https://gl.wikipedia.org/wiki?curid=38994", "title": "Jacopo Barozzi da Vignola", "text": ""}
{"id": "38995", "revid": "98629", "url": "https://gl.wikipedia.org/wiki?curid=38995", "title": "La", "text": "A la (do lat\u00edn \"lana\") obtense da extracci\u00f3n do pelo ondulado da ovella ou doutros animais. Da la obt\u00e9\u00f1ense moitos produtos t\u00e9xtiles, como sacas, luvas ou pezas de roupa.\nO seu uso \u00e9 maior nas zonas m\u00e1is fr\u00edas, xa que este produto ten propiedades illantes. A la era amplamente usada ata o espallamento do uso do algod\u00f3n, m\u00e1is barato de producir (xa que v\u00e9n dunha planta), e m\u00e1is doado de fiar nas m\u00e1quinas tecedoras a partir da revoluci\u00f3n industrial.\nObtenci\u00f3n.\nAs las mais valiosas son as que proceden de ovellas de tres a seis anos. Unha ovella produce ao ano dun a tres quilos de la fina ou de dous a seis quilos de la grosa, segundo se trate dunha raza ou outra.\nAs partes illadas do v\u00e9laro mostran grandes diferenzas en canto a finura e estado de limpeza, segundo a parte do corpo de que procedan. A clasificaci\u00f3n do v\u00e9laro ten a s\u00faa importancia, se se aspira a lograr certa uniformidade no fiado."}
{"id": "38997", "revid": "98629", "url": "https://gl.wikipedia.org/wiki?curid=38997", "title": "Juan de Herrera", "text": "Juan de Herrera, nado en Mobell\u00e1n (Cantabria) en 1530 e finado en Madrid en 1593) foi un arquitecto espa\u00f1ol, considerado o creador do estilo arquitect\u00f3nico, sobrio e severo, m\u00e1is caracter\u00edstico do Renacemento en Espa\u00f1a, denominado estilo herreriano.\nJuan de Herrera rec\u00f3rdase sobre todo pola s\u00faa participaci\u00f3n no mosteiro do Escorial, a\u00ednda que tam\u00e9n \u00e9 o responsable da catedral de Valladolid. Comezou a traballar no Escorial en 1563 baixo a direcci\u00f3n de Juan Bautista e desde 1572 foi el quen dirixiu os labores ata que se conclu\u00edu definitivamente en 1584. Formalmente acentuou o seu manierismo \u00f3 elevar a fachada principal e constru\u00edr unha portada sen fondo, xa que tras ela non est\u00e1 o templo, sen\u00f3n un patio que d\u00e1 \u00e1 igrexa.\nO estilo herreriano.\nCo\u00f1\u00e9cese como herreriano o estilo arquitect\u00f3nico desenvolvido por Herrera no \u00faltimo terzo do s\u00e9culo XVI as\u00ed como o dos arquitectos que o sucederon en Espa\u00f1a nas primeiras d\u00e9cadas do s\u00e9culo XVII, nun progresivo achegamento ao barroco. En Galicia at\u00f3panse exemplos de arquitectura herreriana como o Mosteiro de Santa Mar\u00eda de Montederramo e o Colexio da Nosa Se\u00f1ora da Antiga en Monforte de Lemos."}
{"id": "38998", "revid": "197", "url": "https://gl.wikipedia.org/wiki?curid=38998", "title": "Partido Laborista, Israel", "text": ""}
{"id": "38999", "revid": "89787", "url": "https://gl.wikipedia.org/wiki?curid=38999", "title": "Albrecht D\u00fcrer", "text": "Alberto Durero ou Albrecht D\u00fcrer, nado en N\u00faremberg o 21 de maio de 1471 e finado na mesma cidade o 6 de abril de 1528, foi un pintor, gravador e matem\u00e1tico alem\u00e1n. As s\u00faas impresi\u00f3ns estableceron a s\u00faa reputaci\u00f3n por toda Europa cando a\u00ednda non cumprira os 30 anos, e foi tradicionalmente considerado xa dende ent\u00f3n como un dos m\u00e1is importantes artistas do renacemento n\u00f3rdico. A s\u00faa vasta obra abrangue retablos e traballos relixiosos, numerosos retratos e autorretratos e gravados en cobre e madeira. Exerceu unha decisiva influencia nos artistas do s\u00e9culo XVI, tanto alem\u00e1ns coma dos Pa\u00edses Baixos, e chegou a ser admirado por mestres italianos como Rafael Sanzio. Os seus gravados alcanzaron gran difusi\u00f3n e inspiraron a m\u00faltiples artistas posteriores, inclu\u00edndo os nazarenos do s\u00e9culo XIX e os expresionistas alem\u00e1ns de principios do s\u00e9culo XX.\nAs s\u00faas obras m\u00e1is amplamente co\u00f1ecidas son a \"Apocalipse\" de 1498 e as s\u00faas d\u00faas series da crucifixi\u00f3n de Cristo, a \"Gran Paix\u00f3n\" (1498\u20131510) e a \"Pequena Paix\u00f3n\" (1510\u20131511).\nD\u00fcrer amosaba un dominio completo das distintas t\u00e9cnicas do gravado, abundante co\u00f1ecemento da mitolox\u00eda fant\u00e1stica e unha factura minuciosa e detallada na que empregaba unha coidada perspectiva e ricos efectos de luz e sombra. Os seus intereses, consonte o esp\u00edrito humanista do Renacemento, abrangu\u00edan outros campos, como a xeograf\u00eda, a arquitectura, a xeometr\u00eda e a fortificaci\u00f3n.\nComo pintor, a s\u00faa formaci\u00f3n no g\u00f3tico serodio fixo que amosase unha tendencia \u00e1 dureza e \u00e1 expresividade, as\u00ed como un gran virtuosismo formal. Nas s\u00faas viaxes a Italia interesouse polas preocupaci\u00f3ns te\u00f3ricas da perspectiva e as proporci\u00f3ns do corpo humano.\nTraxectoria.\nPrimeiros anos.\nNaceu en N\u00faremberg e foi o terceiro dunha familia que tivo entre 14 e 15 fillos. Seu pai, Albrecht D\u00fcrer o Vello, era un afamado ourive que en 1455 se trasladara a N\u00faremberg dende Ajt\u00f3s, en Hungr\u00eda. O nome alem\u00e1n \"D\u00fcrer\" deriva do h\u00fangaro \"Ajt\u00f3si\". Inicialmente foi \"Th\u00fcrer\", que significa fabricante de portas, que \u00e9 \"ajt\u00f3s\" en h\u00fangaro (de \"ajt\u00f3\", que quere dicir porta). Unha porta aparece no escudo de armas que a familia conseguiu. Albrecht D\u00fcrer o Novo posteriormente cambiou \"T\u00fcrer\" por \"D\u00fcrer\", para adaptalo ao dialecto local de N\u00faremberg. Albrecht D\u00fcrer o Vello casou con Barbara Holper, a filla do seu mestre, e el mesmo converteuse en mestre en 1467.\nO padri\u00f1o de D\u00fcrer foi Anton Koberger, que deixou a ourivar\u00eda para converterse en impresor e editor no ano do seu nacemento. Rapidamente converteuse no editor m\u00e1is afamado de Alema\u00f1a, chegando a ter 34 prensas de impresi\u00f3n e posu\u00edndo moitas oficinas en Alema\u00f1a e o estranxeiro. A s\u00faa publicaci\u00f3n m\u00e1is famosa foi o \"Nuremberg Chronicle\", editado en 1493 en alem\u00e1n e en lat\u00edn. Conti\u00f1a un n\u00famero sen precedentes de 1.809 ilustraci\u00f3ns xilogr\u00e1ficas (con moitos usos repetidos do mesmo bloque) realizadas polo taller Wolgemut. D\u00fcrer puido ter traballado nalgunha delas, xa que o proxecto do traballo comezou mentres el estaba con Wolgemut.\nDebido a que D\u00fcrer deixou escritos autobiogr\u00e1ficos e se fixo moi famoso ao redor dos seus 25 anos, a s\u00faa vida est\u00e1 ben documentada a trav\u00e9s de distintas fontes. Despois duns poucos anos de escola, D\u00fcrer comezou a aprender as bases da ourivar\u00eda e do debuxo co seu pai. A\u00ednda que este quer\u00eda que o seu fillo continuase o seu adestramento como ourive, D\u00fcrer amosou un talento precoz para o debuxo, no que comezou como aprendiz de Michael Wolgemut cando ti\u00f1a 15 anos en 1486. Un autorretrato, debuxado coa t\u00e9cnica do punto de prata, foi datado en 1484; a s\u00faa inscrici\u00f3n posterior rezaba \u00abCando era un neno\u00bb. Wolgemut era o principal artista de N\u00faremberg nese momento, cun gran taller onde realizaba obras de arte de distintos tipos, principalmente gravados en madeira para libros. N\u00faremberg era ent\u00f3n unha importante e pr\u00f3spera cidade, un centro da edici\u00f3n e o comercio de moitos artigos de luxo, e ti\u00f1a fortes ligaz\u00f3ns con Italia, especialmente con Venecia, que estaba a unha distancia relativamente curta atravesando os Alpes.\n\"Wanderjahre\" e matrimonio.\nDespois de completar o seu per\u00edodo de aprendizaxe, D\u00fcrer seguiu o costume alem\u00e1n do \"Wanderjahre\" (anos de aprendizaxe itinerante), durante o cal aprendeu habilidades de artistas doutras \u00e1reas e no que botou ao redor de catro anos. Abandonou ese per\u00edodo en 1490, posiblemente para traballar para Martin Schongauer, o principal gravador do norte de Europa, pero que morreu pouco antes da chegada de D\u00fcrer a Colmar en 1492. Non est\u00e1 claro cara a onde viaxou D\u00fcrer nese per\u00edodo intermedio, a\u00ednda que o m\u00e1is probable \u00e9 que fose a Frankfurt e aos Pa\u00edses Baixos. En Colmar, D\u00fcrer foi recibido polos irm\u00e1ns Schongauer, os ourives Caspar e Paul e o pintor Ludwig. En 1493 D\u00fcrer foi a Estrasburgo, onde poder\u00eda ter experimentado a escultura con Nikolaus Gerhaert. O primeiro autorretrato pintado de D\u00fcrer (agora no Louvre) foi realizado nese tempo, probablemente para llo enviar \u00e1 s\u00faa moza en N\u00faremberg.\nA principios de 1492 D\u00fcrer viaxou a Basilea para ficar con outro irm\u00e1n de Martin Schongauer, o ourive Georg. Pouco despois do seu regreso a N\u00faremberg, o 7 de xullo de 1494, cando ti\u00f1a 23 anos, D\u00fcrer casou con Agnes Frey tras un arranxo realizado durante a s\u00faa ausencia. Agnes era filla dun prominente traballador do bronce (e arpista afeccionado) da cidade. Por\u00e9n, non tiveron fillos do matrimonio.\nPrimeira viaxe a Italia.\nEn 1494, despois de casar con Agnes Frey en N\u00faremberg, D\u00fcrer marchou s\u00f3 para Italia, talvez debido a un gromo de peste negra en N\u00faremberg. Durante a viaxe a trav\u00e9s dos Alpes realizou bosquexos en acuarela. Alg\u00fans sobreviviron e outros poden deducirse das precisas paisaxes de lugares reais en traballos posteriores, como por exemplo nunha vista do castelo de Trento (National Gallery de Londres). Estes son os primeiros estudos puros de paisaxe co\u00f1ecidos na arte occidental. Tam\u00e9n, coma Leonardo da Vinci, lle atra\u00eda moito a natureza e realizou estudos de animais e plantas que plasmou en debuxos e acuarelas; entre os m\u00e1is divulgados cabe citar \"A lebre\", pintado no ano 1502. De Venecia destacan os gravados \"Bacanal\", \"A batalla dos centauros mari\u00f1os\" e \"Morte de Orfeo\", todos copias de obras do pintor italiano Andrea Mantegna, que seguramente fixo que descubrise o Renacemento italiano.\nEn Italia foi a Venecia a estudar o seu mundo art\u00edstico m\u00e1is avanzado. A trav\u00e9s da tutela de Wolgemut, D\u00fcrer aprendeu como realizar impresi\u00f3ns en gravado a punta seca e dese\u00f1os xilogr\u00e1ficos ao estilo alem\u00e1n, baseados nos traballos de Martin Schongauer e Meester van het Hausbuch. Tam\u00e9n puido ter acceso a alg\u00fans traballos italianos en Alema\u00f1a, pero as d\u00faas visitas que realizou a Italia tiveron unha enorme influencia nel. Escribiu que Giovanni Bellini era o m\u00e1is antigo e continuaba sendo o mellor artista de Venecia. Os seus debuxos e gravados amosan as influencias alleas, nas que destacan Antonio Pollaiuolo co seu interese polas proporci\u00f3ns do corpo, Mantegna e Lorenzo di Credi e mais outros. D\u00fcrer probablemente tam\u00e9n visitou Padua e Mantua nesta viaxe.\nEntre 1495 e 1505, estivo en N\u00faremberg e produciu un gran n\u00famero de obras que contribu\u00edron a consolidar a s\u00faa fama. Entre elas destaca a serie de ilustraci\u00f3ns para gravados en madeira da \"Apocalipse\" (1498), os gravados \"A gran fortuna\" (1501-1502) e \"A ca\u00edda do home\" (1504).\nPara a obra \"Apocalipse\" realizou catorce gravados en madeira, publicados en forma de libro. Entre todas estas xilograf\u00edas destaca, pola s\u00faa gran forza, \"Os catro xinetes\" que amosan as forzas da Morte, a Guerra, a Fame e a Peste. A \"Apocalipse\" foi a obra que m\u00e1is renome lle deu, xa que o tema reflect\u00eda, dun xeito moi visionario, o clima treboento de finais do s\u00e9culo XV. Esta e outras obras deste per\u00edodo amosan, no seu conxunto, un dominio t\u00e9cnico da arte da xilograf\u00eda e o gravado cada vez maior, un uso das proporci\u00f3ns humanas baseado nos textos do tratadista romano Vitrubio e unha brillante capacidade para incorporar detalles da natureza en obras que reflicten o seu contorno con gran realismo.\nRegreso a N\u00faremberg.\nNo seu regreso \u00e1 s\u00faa cidade natal en 1495, D\u00fcrer abriu o seu propio taller, para o que era un requirimento estar casado. Durante os seguintes cinco anos medrou a influencia italiana no seu estilo, fundamentalmente composto por formas do norte. Seu pai morreu en 1502, e a nai en 1513. Os seus mellores traballos nos primeiros anos do obradoiro foron impresi\u00f3ns xilogr\u00e1ficas, principalmente relixiosas, pero tam\u00e9n de escenas seculares. Estas eran m\u00e1is grandes que a meirande parte dos gravados alem\u00e1ns realizados ata ese momento, e moito m\u00e1is complexas e de composici\u00f3n m\u00e1is equilibrada.\nNa actualidade p\u00e9nsase que D\u00fcrer non cortaba el mesmo os bloques de madeira; esta tarefa debeuna realizar un artes\u00e1n especializado. Por\u00e9n, a s\u00faa formaci\u00f3n no estudio de Wolgemut, onde fixo moitos retablos tallados e pintados e tam\u00e9n realizou o dese\u00f1o e os cortes dos bloques de madeira, proporcionoulle unha boa comprensi\u00f3n sobre a t\u00e9cnica de producir e traballar con bloques cortados. D\u00fcrer tam\u00e9n debuxou os dese\u00f1os, ben directamente sobre o propio bloque, ou ben nun papel pegado no mesmo. De calquera xeito, os seus debuxos foron destru\u00eddos durante o proceso de corte do bloque.\nA s\u00faa famosa serie de dezaseis grandes dese\u00f1os para a \"Apocalipse\" est\u00e1 datada en 1498, coma o seu gravado de \"San Miguel loitando co drag\u00f3n\". Realizou as sete primeiras escenas da \"Gran Paix\u00f3n\" no mesmo ano, e pouco despois unha serie de once da Sagrada Familia e de santos. O pol\u00edptico \"Sete Dores\", encargado por Federico III de Saxonia en 1496, foi realizado por D\u00fcrer e os seus axudantes contra o ano 1500. Cara a 1503\u20131505 produciu as primeiras dezasete, dunha serie de escenas, que ilustraban a \"Vida da Virxe\", que tardou varios anos en rematar. Nin estes nin a \"Gran Paix\u00f3n\" public\u00e1ronse como conxuntos ata varios anos m\u00e1is tarde, pero as impresi\u00f3ns vend\u00e9ronse individualmente en n\u00famero considerable.\nDurante o mesmo per\u00edodo D\u00fcrer adestrouse na dif\u00edcil arte de usar o buril para facer gravados. \u00c9 posible que comezase a aprender esta habilidade durante a aprendizaxe co seu pai, xa que \u00e9 esencial na ourivar\u00eda. En 1496 realizou \"O fillo pr\u00f3digo\", que o historiador de arte do Renacemento Italiano Giorgio Vasari louvou d\u00e9cadas m\u00e1is tarde, destacando a s\u00faa calidade xermana. Non tardou en producir algunhas orixinais e espectaculares imaxes, destacando \"N\u00e9mesis\" (1502), \"O monstro mari\u00f1o\" (1498) e \"Santo Eustaquio\" (c. 1501), cunha paisaxe e uns animais de fondo moi detallados. As paisaxes deste per\u00edodo, como \"Estanque no bosque\", son moi diferentes das s\u00faas acuarelas anteriores. Hai moita m\u00e1is \u00e9nfase na captura da atmosfera, no canto de na representaci\u00f3n topogr\u00e1fica. Realizou un feixe de \"Madonnas\", figuras relixiosas sinxelas, e pequenas escenas con figuras c\u00f3micas de labregos. Estas impresi\u00f3ns e as obras moi doadas de transportar fixeron a D\u00fcrer famoso nos principais centros art\u00edsticos de Europa en poucos anos.\nO artista veneciano Jacopo de' Barbari, a quen D\u00fcrer co\u00f1ecera en Venecia, visitou N\u00faremberg en 1500, e D\u00fcrer dixo que aprendera del moito sobre perspectiva, anatom\u00eda e proporci\u00f3ns. De' Barbari non estaba disposto a explicar todo o que sab\u00eda, polo que D\u00fcrer comezou os seus propios estudos, que se converter\u00edan nunha preocupaci\u00f3n para toda a vida. Unha serie de debuxos amosan os experimentos de D\u00fcrer coa proporci\u00f3n humana, encabezados polo famoso gravado \"Ad\u00e1n e Eva\" (1504). Estes son os \u00fanicos gravados existentes asinados co seu nome completo.\nD\u00fcrer realizou un gran n\u00famero de debuxos preparatorios, especialmente para as s\u00faas pinturas e gravados, dos que moitos a\u00ednda se conservan, sendo o m\u00e1is famoso o \"Betende H\u00e4nde\", un estudo para un ap\u00f3stolo no retablo de Heller. Tam\u00e9n continuou realizando imaxes en acuarela e augada (normalmente combinadas), inclu\u00edda unha serie de naturezas mortas con secci\u00f3ns de animais.\nRetratos.\nO retrato do seu pai de 1490 (Galer\u00eda Uffizi de Florencia), foi a primeira pintura que realizou D\u00fcrer, cunha gran minuciosidade e realismo e onde se aprecian as influencias da pintura flamenga. No env\u00e9s da obra aparecen os escudos familiares do seu pai e da s\u00faa nai, polo que se chegou a supo\u00f1er que puido ter feito outro retrato \u00e1 s\u00faa nai. A\u00ednda que xa fixera un \"Autorretrato\" en 1484, foi feito como debuxo coa t\u00e9cnica de punta de prata, e non fixo o seu primeiro \"Autorretrato\" en pintura at\u00e9 1493, seguramente para llo enviar \u00e1 s\u00faa prometida, tal como suxire a flor de r\u00edcino que sost\u00e9n entre as s\u00faas mans e que simboliza a fidelidade conxugal.\nEstablecido en 1496 cun taller de seu, o primeiro cliente que lle encargou unha obra foi o elector de Saxonia Federico III, co\u00f1ecido coma Federico o Sabio, grande admirador do artista. Pediulle a realizaci\u00f3n dun retrato e dous retablos para a Schlosskirche de Wittenberg.\nUn dos retablos \u00e9 o \"Retablo de Dresden\", que consta de tres partes: a central coa imaxe de Mar\u00eda, e nos laterais as figuras de santo Ant\u00f3n e san Sebasti\u00e1n. O outro, o \"Retablo das Sete Dores\", era un pol\u00edptico formado por unha t\u00e1boa central cunha \"Nai dolorosa\" e sete t\u00e1boas m\u00e1is pequenas coas sete dores da Nai de Xes\u00fas. \nO \"Retrato de Federico o Sabio\", est\u00e1 pintado con cores \u00e1 cola aplicadas sobre o lenzo, e realizado cunha gran sinxeleza no emprego das cores dispostas sobre un fondo marr\u00f3n. O vestido \u00e9 negro, con alg\u00fan detalle dourado e tons de cor verde; a figura, ten unha posici\u00f3n algo xirada para crebar a frontalidade. O efecto que consegue, e polas s\u00faas caracter\u00edsticas, semella o das obras do pintor italiano Mantegna, como se observa en determinados detalles do tratamento do cabelo.\nEn 1497, pintou o \"Autorretrato\" do Museo do Prado (Madrid), e en 1500 o da Pinacoteca de M\u00fanic, no que se representa coas caracter\u00edsticas que habitualmente se atrib\u00faen a Cristo: a actitude \u00e9 r\u00edxida e est\u00e1 nunha posici\u00f3n frontal, a disposici\u00f3n da man \u00e9 a mesma que a man dereita coa que Xes\u00fas de Nazaret fai o aceno de bendicir. Non hai d\u00fabida de que D\u00fcrer se representou a si mesmo a semellanza de Cristo, non soamente na composici\u00f3n, sen\u00f3n que suavizou os contornos da s\u00faa faciana e modificou a forma do nariz e dos p\u00f3mulos, \u00f3 tempo que agrandou os ollos, que el ti\u00f1a m\u00e1is pequenos. Esta modificaci\u00f3n non representaba ningunha blasfemia relixiosa, sen\u00f3n que daquela a \"Imitatio Christi\" (imitaci\u00f3n de Cristo) se interpretaba literalmente; por tanto, era debedora da beleza de Deus como \u00fanica forza da creaci\u00f3n. \nComo explica Panofsky:\nRealizou numerosos retratos \u00f3 longo da s\u00faa carreira art\u00edstica, mais entre os que non foron encargos, destacan o \"Retrato con carb\u00f3n da s\u00faa nai\", e o do seu mestre \"Michael Wolgemut\", os cales fixo segundo a lembranza que gardaba deles e non tanto segundo a psicolox\u00eda do personaxe. Despois do pasamento da nai e do mestre, D\u00fcrer engadiu unhas inscrici\u00f3ns a \u00e1mbolos dous retratos. No da s\u00faa nai: \u00abMorreu o martes anterior \u00e1 semana das rogativas, \u00e1s d\u00faas da ma\u00f1\u00e1\u00bb, e na inscrici\u00f3n do retrato do seu mestre puxo: \u00abMorreu o d\u00eda de santo Andr\u00e9, antes do solpor\u00bb.\nSegunda viaxe a Italia.\nD\u00fcrer volveu a viaxar a Italia entre 1505 e 1507. En Venecia co\u00f1eceu o gran mestre Giovanni Bellini e tam\u00e9n outros artistas, e a Fundaci\u00f3n de Comerciantes Alem\u00e1ns encargoulle unha obra importante: o retablo \"A festa do Rosario\" (1506, Museo Nacional de Praga. En 1507, volveu a N\u00faremberg, onde comezou un segundo per\u00edodo de inxente produci\u00f3n art\u00edstica con obras como o retablo para a igrexa dos dominicos de Frankfurt, 1508-1509, destru\u00eddo nun incendio en 1729, a obra da \"Adoraci\u00f3n da Trindade\" (1508-1511, Kunsthistorische Museum, Viena), \"Ad\u00e1n e Eva\" (1507, Museo do Prado, Madrid), retratos e numerosos gravados. Entre os gravados hai d\u00faas versi\u00f3ns da \"Paix\u00f3n\", e outras obras como \"O cabaleiro, a morte e o demo\" (1513), \"San Xer\u00f3nimo no seu estudio\" (1514) e \"A melancol\u00eda\" (1514). Mediante o gravado de li\u00f1a, D\u00fcrer conseguiu crear diferentes gamas de sombras e texturas coas que conseguiu plasmar formas tridimensionais con gran mestr\u00eda, como se aprecia no seu \"Rinoceronte \", que se converteu nunha icona cultural. Segundo alg\u00fans cr\u00edticos, \u00e9 a \u00abrepresentaci\u00f3n dun animal que m\u00e1is influencia tivo na historia da arte\u00bb. Nesta \u00e9poca foi acollido pola familia Fugger e realizou alg\u00fans retratos dos seus membros.\nDerradeira viaxe e \u00faltimas obras.\nEn 1520\u00a0D\u00fcrer\u00a0decatouse de que\u00a0Carlos\u00a0I, sucesor de\u00a0Maximiliano\u00a0I, \u00eda viaxar dende Espa\u00f1a a\u00a0Aquisgr\u00e1n\u00a0para ser coroado emperador do Sacro Imperio Romano Xerm\u00e1nico.\u00a0Durero\u00a0recibira unha pensi\u00f3n anual por parte de\u00a0Maximiliano\u00a0e ti\u00f1a a intenci\u00f3n de que\u00a0Carlos\u00a0I mantivese esa asignaci\u00f3n. Emprendeu a viaxe a\u00a0Aquisgr\u00e1n, que financiou vendendo gravados e outras obras durante o traxecto, e de al\u00ed pasou ao Pa\u00edses Baixos entre 1520 e 1521. O seu diario proporci\u00f3nanos un fascinante relato destas viaxes, das audiencias dos monarcas e dos recibimentos que lle brindaron os seus compa\u00f1eiros artistas, coma\u00a0Lucas\u00a0van\u00a0Leyden, especialmente en Antuerpen.\nResultou moi satisfactoria a s\u00faa audiencia con\u00a0Carlos\u00a0I. Regresou a N\u00faremberg, onde haber\u00eda de permanecer ata a s\u00faa morte, o 6 de abril de 1528. As s\u00faas \u00faltimas obras son d\u00faas grandes t\u00e1boas nas que est\u00e1n representados\u00a0\"Catro\u00a0ap\u00f3stolos\" (cara a 1526,\u00a0Alte Pinakothek M\u00fanic), que ofreceu como agasallo \u00e1 cidade de N\u00faremberg.\nInfluencia posterior.\nA arte de\u00a0D\u00fcrer\u00a0exerceu unha influencia intensa e duradeira na arte occidental, fundamentalmente grazas \u00e1 masiva circulaci\u00f3n dos seus gravados, tanto orixinais coma copias. Xa en vida\u00a0D\u00fcrer\u00a0gozou de gran fama non s\u00f3 en\u00a0Centroeuropa, sen\u00f3n tam\u00e9n nos Pa\u00edses Baixos, Espa\u00f1a e Italia, e as s\u00faas estampas foron copiadas con frecuencia.\u00a0D\u00fcrer\u00a0acusou de plaxio ao italiano\u00a0Marcantonio Raimondi\u00a0por replicar os seus gravados. Posteriormente este conflito resolveuse e\u00a0D\u00fcrer\u00a0interesouse por adquirir estampas de\u00a0Raimondi.\nA produci\u00f3n pict\u00f3rica de\u00a0D\u00fcrer\u00a0\u00e9 m\u00e1is ben escasa, debido en parte ao tempo que requir\u00eda cada obra en dese\u00f1o e execuci\u00f3n. Amais D\u00fcrer\u00a0contou dende data temper\u00e1 con ilustres clientes, coma Maximiliano\u00a0I, o que lle asegurou unha estabilidade econ\u00f3mica que lle permitiu concentrarse nos encargos m\u00e1is ambiciosos. As s\u00faas pinturas concentr\u00e1ronse inicialmente nunhas poucas colecci\u00f3ns e igrexas, polo que a r\u00e1pida difusi\u00f3n da s\u00faa arte se debeu ao medio gr\u00e1fico.\u00a0D\u00fcrer\u00a0produciu e distribu\u00edu os seus gravados cunha sagaz visi\u00f3n comercial. As imaxes a buril grav\u00e1baas el persoalmente ata o \u00faltimo detalle, cunha t\u00e9cnica extenuante e perfeccionista, e vend\u00edanse a prezos elevados. E paralelamente,\u00a0D\u00fcrer\u00a0dese\u00f1aba decenas de xilograf\u00edas, maiormente de tema relixioso, que eran gravadas nos tacos de madeira por entalladores profesionais. Debido ao seu menor custo e a que permit\u00edan tiradas maiores, as xilograf\u00edas eran m\u00e1is alcanz\u00e1beis e chegaban aos obradoiros doutros artistas. S\u00e9culos despois, pintores espa\u00f1ois coma\u00a0Zurbar\u00e1n\u00a0e\u00a0Goya\u00a0seguiron delatando a influencia\u00a0dureriana; de feito o \u00faltimo cadro co\u00f1ecido de Zurbar\u00e1n,\u00a0\"A Virxe\u00a0co Neno e\u00a0san\u00a0Xoani\u00f1o\"\u00a0(1662, Museo de Belas Artes de\u00a0Bilbao) inspirouse no gravado\u00a0\"A Virxe\u00a0do mono\" que D\u00fcrer\u00a0realizara cara a 1498.\nLibros publicados.\nEn todos os seus traballos te\u00f3ricos, co fin de comunicar as s\u00faas teor\u00edas no idioma alem\u00e1n e non en lat\u00edn,\u00a0D\u00fcrer\u00a0utilizou expresi\u00f3ns gr\u00e1ficas e usando a lingua vern\u00e1cula, o idioma comprensible para os artistas e artes\u00e1ns. Por exemplo, \"Schneckenlinie\" (\"li\u00f1a en caracol\") foi o seu termo para unha forma de espiral. Polo tanto,\u00a0D\u00fcrer contribu\u00edu \u00e1 expansi\u00f3n da prosa alem\u00e1 que\u00a0Marti\u00f1o Lutero\u00a0comezara coa s\u00faa traduci\u00f3n da Biblia.\n\"Os catro libros da Medida\".\nO seu t\u00edtulo orixinal \u00e9\u00a0\"Underweysung\u00a0der\u00a0Messung,\u00a0mit\u00a0dem\u00a0Zirckelun[d]\u00a0Richtscheyt, in\u00a0Linien Ebnen\u00a0vnnd\u00a0gantzen\u00a0Corporen\"\u00a0(\"Os catro libros sobre medici\u00f3n. Instruci\u00f3ns de medici\u00f3n con comp\u00e1s e regra\").\u00a0\nA obra de\u00a0D\u00fcrer\u00a0de xeometr\u00eda div\u00eddese do seguinte xeito: O primeiro libro c\u00e9ntrase na xeometr\u00eda lineal. Construci\u00f3ns xeom\u00e9tricas de\u00a0D\u00fcrer\u00a0incl\u00faen h\u00e9lices, concoides e epicicloides. Tam\u00e9n se basea en\u00a0Apolonio, e no libelo de\u00a0Johannes Werner\u00a0de 1522 \"\"Super\u00a0viginti\u00a0duobus\u00a0elementis\u00a0conicis\". O segundo libro m\u00f3vese acerca das d\u00faas xeometr\u00eda dimensionais, \u00e9 dicir, a construci\u00f3n de regulares pol\u00edgonos. Aqu\u00ed\u00a0D\u00fcrer\u00a0favorece os m\u00e9todos de\u00a0Tolomeo\u00a0sobre\u00a0Euclides. O terceiro libro aplica os principios da xeometr\u00eda da arquitectura, a enxe\u00f1ar\u00eda e a tipograf\u00eda. En arquitectura\u00a0D\u00fcrer\u00a0cita a\u00a0Vitruvio\u00a0mais elabora os seus propios dese\u00f1os e cl\u00e1sicas columnas. En tipograf\u00eda,\u00a0D\u00fcrer\u00a0realiza a construci\u00f3n xeom\u00e9trica do alfabeto latino, base\u00e1ndose en precedentes italianos. Non obstante, a s\u00faa construci\u00f3n do alfabeto g\u00f3tico bas\u00e9ase nunha forma completamente diferente e modular de sistema. O cuarto libro completa a progresi\u00f3n da primeira e segunda parte abranguendo as formas tridimensionais e a construci\u00f3n de poliedros. Nela\u00a0D\u00fcrer\u00a0analiza os cinco s\u00f3lidos plat\u00f3nicos, as\u00ed como os sete s\u00f3lidos semiregulares de Arqu\u00edmedes, as\u00ed coma varios da s\u00faa propia invenci\u00f3n. En todo isto,\u00a0D\u00fcrer\u00a0mostra os obxectos coma redes. Por \u00faltimo,\u00a0D\u00fcrer\u00a0analiza o problema de\u00a0Delos\u00a0e pasa \u00e1 'construzione\u00a0legittima', un m\u00e9todo de representar un cubo en d\u00faas dimensi\u00f3ns a trav\u00e9s da perspectiva lineal. Foi en\u00a0Bolo\u00f1a\u00a0onde D\u00fcrer\u00a0aprendeu (posibelmente por\u00a0Luca Pacioli\u00a0ou Bramante) os principios da perspectiva lineal, e, evidentemente, familiarizouse co \"costruzione\u00a0legittima\"\" nunha an\u00e1lise escrita destes principios a cal s\u00f3 se encontran, neste momento, no tratado non publicado de\u00a0Piero della\u00a0Francesca. El tam\u00e9n estaba familiarizado coa \"construci\u00f3n abreviada\" como se describe en\u00a0Alberti\u00a0e a construci\u00f3n xeom\u00e9trica das sombras, unha t\u00e9cnica de\u00a0Leonardo\u00a0da\u00a0Vinci. Inda que\u00a0D\u00fcrer non fixo ningunha innovaci\u00f3n nestas \u00e1reas, \u00e9 not\u00e1bel como a primeira do norte de Europa para o tratamento das cuesti\u00f3ns da representaci\u00f3n visual dun xeito cient\u00edfico, e coa comprensi\u00f3n dos principios de\u00a0Euclides. Amais destas construci\u00f3ns xeom\u00e9tricas, D\u00fcrer\u00a0discute neste \u00faltimo libro de\u00a0\"Underweysung\u00a0der\u00a0Messung\" unha variedade de mecanismos para o debuxo en perspectiva dos modelos e proporciona ilustraci\u00f3ns de gravado destes m\u00e9todos que a mi\u00fado se reproducen nas discusi\u00f3ns da perspectiva.\n\"Catro libros da proporci\u00f3n humana\".\nO seu t\u00edtulo orixinal \u00e9\u00a0\"Vier B\u00fccher\u00a0von\u00a0menschlicher\u00a0Proportion\". N\u00faremberg:\u00a0Formschneider\u00a0(Jeronymus), 1528.\nA obra de\u00a0D\u00fcrer\u00a0sobre as proporci\u00f3ns humanas ch\u00e1mase os \"Catro libros da proporci\u00f3n humana\". O primeiro libro escribiuse principalmente entre 1512-1513 e completadas en 1523, no que mostra cinco tipos diferentes de figuras masculinas e femininas, todas as partes do corpo expresan en fracci\u00f3ns da altura total. D\u00fcrer\u00a0basea estas construci\u00f3ns tanto en\u00a0Vitruvio\u00a0e as observaci\u00f3ns emp\u00edricas de \"duascentas ou trescentas persoas vivas\", nas s\u00faas propias palabras. O segundo libro incl\u00fae outros oito tipos, analizados non en fracci\u00f3ns sen\u00f3n no sistema\u00a0albertiano, que\u00a0D\u00fcrer probabelmente aprendeu de\u00a0Francesco\u00a0di\u00a0Giorgio \"De\u00a0arm\u00f3nica totius\u00a0mundi\"\u00a0de 1525. No terceiro libro,\u00a0D\u00fcrer\u00a0d\u00e1 principios polos que as proporci\u00f3ns das figuras se poden modificar, como a simulaci\u00f3n matem\u00e1tica convicta e espellos c\u00f3ncavos, aqu\u00ed\u00a0D\u00fcrer tam\u00e9n trata a fisionom\u00eda humana. O cuarto libro est\u00e1 dedicado \u00e1 teor\u00eda do movemento.\nAnexa ao \u00faltimo libro, non obstante, \u00e9 un ensaio aut\u00f3nomo na est\u00e9tica, que\u00a0D\u00fcrer\u00a0traballou entre 1512 e 1528, e \u00e9 aqu\u00ed onde podemos co\u00f1ecer as s\u00faas teor\u00edas sobre a \"beleza ideal\".\u00a0D\u00fcrer rexeitou o concepto de beleza obxectiva de\u00a0Alberti, que prop\u00f3n unha idea relativista da beleza baseada na variedade. Non obstante, D\u00fcrer\u00a0segu\u00eda crendo que a verdade se oculta dentro da natureza, e que non hab\u00eda regras que ordenasen a beleza, a pesar de que lle resultaba dif\u00edcil de definir os criterios do devandito c\u00f3digo. En 1512-1513 os tres criterios foron a funci\u00f3n ('Nutz'), a aprobaci\u00f3n inxenua ('Wohlgefallen') e o termo medio ('Mittelmass'). Por\u00e9n, a diferenza de\u00a0Alberti\u00a0e\u00a0Leonardo,\u00a0D\u00fcrer\u00a0estivo m\u00e1is preocupado por comprender non s\u00f3 as noci\u00f3ns abstractas da beleza, sen\u00f3n tam\u00e9n de como un artista pode crear imaxes fermosas. Entre o 1512 e o proxecto definitivo en 1528,\u00a0D\u00fcrer\u00a0desenvolveu a comprensi\u00f3n da creatividade humana espont\u00e1nea ou inspirada nun concepto de \"s\u00edntese interna selectiva\". Noutras palabras, que un artista se basea nunha gran cantidade de experiencias visuais para imaxinar as cousas belas. A crenza de\u00a0D\u00fcrer\u00a0na capacidade do artista e na s\u00faa inspiraci\u00f3n levoulle a afirmar que \"un home pode debuxar algo coa s\u00faa pluma no medio dunha folla de papel nun d\u00eda, ou se pode cortar nun pequeno anaco de madeira co seu pequeno ferro, e resulta ser mellor e m\u00e1is art\u00edstico que o traballo doutro no que o seu autor traballa coa maior dilixencia durante todo un ano\".\nObras.\nAs obras m\u00e1is co\u00f1ecidas de D\u00fcrer son:"}
{"id": "39002", "revid": "839", "url": "https://gl.wikipedia.org/wiki?curid=39002", "title": "Adventismo", "text": "Adventismo fai referencia \u00e1 un conxunto de confesi\u00f3ns protestantes que te\u00f1en en com\u00fan esperar unha segunda e pr\u00f3xima vinda de Cristo.\nTivo a s\u00faa orixe na pr\u00e9dica de William Miller, a primeira igrexa adventista organizada foi a Igrexa Adventista do S\u00e9timo D\u00eda en 1863, que \u00e9 tam\u00e9n a maior con 14\u00a0000\u00a0000 de membros nos Estados Unidos (2005)."}
{"id": "39004", "revid": "5863", "url": "https://gl.wikipedia.org/wiki?curid=39004", "title": "Arsenio Fern\u00e1ndez de Mesa", "text": "Arsenio Fern\u00e1ndez de Mesa D\u00edaz del R\u00edo, nado o 20 de xullo de 1955 en Ferrol, \u00e9 un pol\u00edtico galego do Partido Popular.\nTraxectoria.\nIniciouse en pol\u00edtica en grupos falanxistas de Ferrol tras a morte de Franco, grupos que se adicaban a ameazar sindicalistas e dem\u00f3cratas. O 14 de maio de 1977 acudiu a Cedeira vestido de falanxista \u00e1 inauguraci\u00f3n polo exministro franquista Gonzalo Fern\u00e1ndez de la Mora dun monumento a Franco.\nEn 1979 entrou a traballar como axudante de xardinar\u00eda no porto de Ferrol, coa categor\u00eda de funcionario do Estado (Grupo D). Foi delegado comercial e inspector de pinturas para barcos no Departamento Mar\u00edtimo da empresa International Marine Coatings con delegaci\u00f3n no porto de Ferrol. Comeza a s\u00faa carreira pol\u00edtica como concelleiro de Ferrol (1983-1991), foi tenente de alcalde de Ferrol (1987-1989). Nas Elecci\u00f3ns Xerais de 1989 foi elixido deputado no Congreso dos Deputados pola provincia da Coru\u00f1a (1989-2000). Foi Delegado do goberno en Galicia (2000-2008) e durante a cat\u00e1strofe do Prestige (2002) a s\u00faa actuaci\u00f3n foi moi criticada pola oposici\u00f3n, Nunca M\u00e1is e ecoloxistas. Nas Elecci\u00f3ns Xerais de 2008 volveu ser reelixido deputado pola provincia da Coru\u00f1a, e tam\u00e9n nas de 2011.\nEn decembro dese mesmo ano foi designado director xeral da Garda Civil por Mariano Rajoy, en substituci\u00f3n de Francisco Vel\u00e1zquez, que ata daquela compart\u00eda a responsabilidade sobre a Polic\u00eda e a Garda Civil. Cesou como director da Garda civil o 18 de novembro de 2016 e en xaneiro de 2017 foi nomeado conselleiro de Red El\u00e9ctrica de Espa\u00f1a.\nVida persoal.\nEst\u00e1 casado e ten tres fillos."}
{"id": "39006", "revid": "5312", "url": "https://gl.wikipedia.org/wiki?curid=39006", "title": "Los Verdes Ecologistas", "text": "Los Verdes Ecologistas (LVE) foi un partido ecoloxista espa\u00f1ol fundado en 1987 que ten a s\u00faa orixe en Futuro Verde, partido xurdido do Partido Humanista que \u00e1 s\u00faa vez ten a s\u00faa orixe na Comunidade de Silo.\nUnha comisi\u00f3n parlamentaria espa\u00f1ola considerou seita perigosa e destrutiva a LVE en 1988. En 1989 unha sentenza xudicial obrigou a LVE a variar a s\u00faa denominaci\u00f3n e pasou a denominarse Los Ecologistas, e en 1994 deixou de actuar."}
{"id": "39007", "revid": "197", "url": "https://gl.wikipedia.org/wiki?curid=39007", "title": "Ser Humano", "text": ""}
{"id": "39010", "revid": "197", "url": "https://gl.wikipedia.org/wiki?curid=39010", "title": "Proc\u00f3nsul, primate", "text": ""}
{"id": "39011", "revid": "197", "url": "https://gl.wikipedia.org/wiki?curid=39011", "title": "Semiaberto", "text": ""}
{"id": "39012", "revid": "197", "url": "https://gl.wikipedia.org/wiki?curid=39012", "title": "Semifechado", "text": ""}
{"id": "39021", "revid": "98629", "url": "https://gl.wikipedia.org/wiki?curid=39021", "title": "Greg Bear", "text": "Greg Bear, nado en San Diego (California) o 20 de agosto 1951 e finado o 19 de novembro de 2022, foi un escritor de ficci\u00f3n cient\u00edfica.\nVida persoal.\nEn 1975, Bear casou con Christina M. Nielson; divorci\u00e1ronse en 1981. En 1983, casou con Astrid Anderson, filla dos autores de fantas\u00eda e ficci\u00f3n cient\u00edfica Poul e Karen Anderson. Tiveron dous fillos, Chloe e Alexandra, e residiron preto de Seattle, Washington."}
{"id": "39022", "revid": "92340", "url": "https://gl.wikipedia.org/wiki?curid=39022", "title": "Gregory Benford", "text": "Gregory Benford, nado en Mobile (Alabama) o 30 de xaneiro de 1941, \u00e9 un f\u00edsico e escritor estadounidense de ficci\u00f3n cient\u00edfica."}
{"id": "39023", "revid": "89787", "url": "https://gl.wikipedia.org/wiki?curid=39023", "title": "Edward Bellamy", "text": "Edward Bellamy, nado o 26 de marzo de 1850 e finado o 22 de maio de 1898, foi un escritor americano principalmente co\u00f1ecido pola s\u00faa novela de ficci\u00f3n cient\u00edfica ambientada no ano 2000, \"Looking Backward\", publicada en 1888; hai unha traduci\u00f3n desta obra ao galego intitulada \"Se o socialismo chegase\", feita por Tom\u00e1s Gonz\u00e1lez Ahola, en Urco Editora, 2009.\nFinou ao 48 anos de idade, v\u00edtima da tuberculose.\nObra.\nExiste unha traduci\u00f3n ao galego a cargo de Elena Maure Noia do conto \"The Parable of the Water Tank\" pertencente ao libro \"Equality \" (1897), publicada na Biblioteca Virtual de Literatura Universal en Galego co t\u00edtulo \"\" e distribu\u00edda en papel en 2014 nunha edici\u00f3n da Asociaci\u00f3n de Tradutores Galegos."}
{"id": "39024", "revid": "72012", "url": "https://gl.wikipedia.org/wiki?curid=39024", "title": "Alfred Bester", "text": "Alfred Bester, nado en Nova York en 1913 e finado en Pensilvania en 1987, foi un xornalista e escritor estadounidense de ficci\u00f3n cient\u00edfica.\nFoi o primeiro vencedor do Premio Hugo, en 1953, polo seu libro \"The Demolished Man\"."}
{"id": "39025", "revid": "1093", "url": "https://gl.wikipedia.org/wiki?curid=39025", "title": "David Brin", "text": "Glen David Brin, nado o 6 de outubro de 1950 en Glendale (California), \u00e9 un co\u00f1ecido escritor de ficci\u00f3n cient\u00edfica ga\u00f1ador dos premios Hugo e Nebula. Traballou como profesor de f\u00edsica e asesor da NASA e actualmente vive en California."}
{"id": "39027", "revid": "5863", "url": "https://gl.wikipedia.org/wiki?curid=39027", "title": "Historia da moeda en Galicia", "text": "Antes da chegada dos romanos, os pobos que se asentaban no territorio que hoxe comprende Galicia non co\u00f1ec\u00edan a moeda. Os seus intercambios comerciais base\u00e1banse no troco. Estrab\u00f3n fala do uso nestas terras de pequenas placas de prata para seren utilizadas no cambio, mais arqueoloxicamente non hai ningunha evidencia da s\u00faa utilizaci\u00f3n. As primeiras moedas das que hai evidencia arqueol\u00f3xica son ib\u00e9ricas e romanas que se atoparon nos castros galegos, a\u00ednda que en realidade estivesen inclu\u00eddas en bot\u00edns de incursi\u00f3ns guerreiras realizadas no s\u00e9culo II e I a.C.\nA moeda na Galicia romana.\nNon se sabe de certo cando os habitantes da Gallaecia adoptaron a moeda como base do seu sistema comercial. Nun primeiro momento ser\u00e1n os romanos e os sectores da econom\u00eda a eles vencellados, como a miner\u00eda, quen a utilizaron, pero cara o s\u00e9culo III a moeda estaba xeneralizada en gran parte do seu territorio, ag\u00e1s certas \u00e1reas do interior.\nAs\u00ed pois pode falarse do comezo de circulaci\u00f3n de moeda cara mediados do s\u00e9culo I a.C., relacionada co pagamento das tropas que participaban nas Guerras c\u00e1ntabras. A maior\u00eda da moeda circulante en Galicia durante a \u00e9poca romana era de bronce e cobre cu\u00f1ada en cecas provinicais romanas de f\u00f3ra de Galicia. Esporadicamente cu\u00f1ouse moeda en Lugo, como aconteceu no ano 25 a.C. cando, con motivo das guerras c\u00e1ntabras, por primeira vez se cu\u00f1ou moeda en Galicia, para lle pagar \u00f3 ex\u00e9rcito romano que vi\u00f1era ata ac\u00f3 e en menor medida para uso comercial. As pezas cu\u00f1adas foron denarios, quinarios, sestercios, dupondios e sobre todo ases posiblemente nunha ceca m\u00f3bil que se dispuxo en Lucus Augusti por orde de Publio Carisio, legado imperial da Lusitania. As cu\u00f1axes eran en bronce e no seu reverso representaban un escudo circular castrexo (polo cal as moedas denom\u00ednanse \"caetras\").\nA moeda na Galicia sueva.\nOs suevos, que xa co\u00f1ec\u00edan a moeda cando chegaron \u00e1 Gallaecia, foron os primeiros en emanciparse do sistema monetario romano. Principiaron a bater moeda seguindo o sistema monetario de Constantino e coa imaxe do emperador Honorio mesmo despois da s\u00faa morte. Requiario foi o primeiro rei xermano en cu\u00f1ar moeda co seu propio nome (\"IUSSU RECHIARI REGIS\"). En relaci\u00f3n \u00e1 poboaci\u00f3n a moeda posta en circulaci\u00f3n polos suevos foi abondosa, tanto \u00e9 as\u00ed que esta moeda circular\u00e1 at\u00e9 a alta Idade Media.\nA moeda na Idade Media.\nCoa incorporaci\u00f3n da Gallaecia \u00f3 reino visigodo introd\u00facese a s\u00faa moeda e unhas poucas cecas van bater moeda, en xeral con moi escasa produci\u00f3n, polo que a moeda sueva continuou a se usar durante moito tempo. Esta moeda, o s\u00f3lido galego, aparece citada en documentos hist\u00f3ricos at\u00e9 datas tan serodias como o s\u00e9culo XI.\nDespois da desaparici\u00f3n do Reino Visigodo o circulante monetario en Galicia reduciuse considerablemente, apenas se atopa moeda \u00e1rabe e segue a circular o monetario suevo e visigodo. Asemade v\u00f3lvese \u00f3 troco para intercambiar produtos xa que non se volver\u00eda cu\u00f1ar moeda nos reinos cristi\u00e1ns ata o s\u00e9culo XI. A\u00ednda as\u00ed, no caso espec\u00edfico de Santiago de Compostela, e en menor medida outras localidades localizadas no Cami\u00f1o de Santiago, circulaban bo n\u00famero de moedas procedentes de toda Europa que levaban os peregrinos consigo. Delas o \"torn\u00e9s\" era a que ti\u00f1a m\u00e1is aceptaci\u00f3n mesmo chegando a circular por toda a comarca de Santiago sen precisar ser cambiada polo gremio dos cambiadores. \nAfonso VI comezou a emitir di\u00f1eiros de bill\u00f3n despois da conquista de Toledo e Fernando II estableceu como unidade monetaria o marabed\u00ed de ouro. Esta moeda non se emite f\u00f3ra da capital do reino, ao contrario que a s\u00faa sucesora, a dobra nos tempos de Afonso VIII, que se cu\u00f1ou tam\u00e9n na que ser\u00eda a Real Casa da Moeda da Coru\u00f1a, que foi a principal ceca galega da Baixa Idade Media e da Idade Moderna. Pedro I introduciu a prata no sistema monetario, o real, que tam\u00e9n se emitiu na Coru\u00f1a. A moeda de bill\u00f3n, que recib\u00eda numerosos nomes e era de amplo uso en Galicia na fin da Idade Media, cu\u00f1ouse na Ceca de Santiago de Compostela, en Lugo, A Coru\u00f1a, Milmanda \u2015preto de Celanova\u2015, Tui e Ourense. Ademais \u00e9 case segura a existencia de pezas de circulaci\u00f3n monetaria fabricadas en material infrecuente, como \u00e9 o caso das moedas de coiro, moedas de \u00ednfimo valor seguramente batidas no transcurso dalgunha campa\u00f1a militar, das que non se conserva ning\u00fan exemplar.\nEntre 1367 e 1371 emitiuse na Coru\u00f1a moeda a nome do rei portugu\u00e9s Fernando I, que entrara en Galicia e fora coroado na cidade da Coru\u00f1a, cidade que lle foi fiel durante alg\u00fans anos. A\u00ednda que no resto de Galicia os reis castel\u00e1ns conseguiran restablecer o seu poder, logo da conquista, a moeda emitida polo pretendente, que era do mesmo tipo da portuguesa, foi desmonetizada, a pesar do cal seguiu a circular durante alg\u00fans anos.\nA moeda na \u00e9poca moderna.\nNa reforma monetaria dos Reis Cat\u00f3licos (1475) o excelente quedou como a unidade monetaria de ouro, ademais de emitir os reais, prata, e os marabed\u00eds, cobre. En 1537 creouse unha nova unidade monetaria, o escudo, moeda de ouro. Con todo, as moedas que m\u00e1is se van cu\u00f1ar en Galicia van ser as de cobre, o marabed\u00ed.\nEn 1848 Isabel II estableceu por vez primeira en Espa\u00f1a o primeiro sistema monetario de car\u00e1cter decimal, baseado no real de bill\u00f3n dividido en 100 c\u00e9ntimos. En Galicia emit\u00edronse na Real Casa da Moeda de Xuvia e A Coru\u00f1a. Coa introduci\u00f3n da peseta en 1868 desapareceu a cu\u00f1axe de moeda en Galicia e a partir de ent\u00f3n a historia da moeda en Galicia \u00e9 indistinguible da de Espa\u00f1a.\nOs obradoiros de fabricaci\u00f3n.\nEstes son os obradoiros de cu\u00f1axe de moeda e as casas de moeda institucionais establecidas en Galicia ao longo da historia:"}
{"id": "39028", "revid": "1032", "url": "https://gl.wikipedia.org/wiki?curid=39028", "title": "Moeda en Galicia", "text": ""}
{"id": "39029", "revid": "65337", "url": "https://gl.wikipedia.org/wiki?curid=39029", "title": "\u00c1s", "text": "O \u00e1s (en lat\u00edn unidade) era a moeda base do sistema monetario da rep\u00fablica romana, unha moeda de bronce que equival\u00eda \u00f3 comezo \u00f3 peso dunha libra romana (273 gr), a\u00ednda que progresivamente foi reducindo o seu tama\u00f1o. Intruduciuse arredor do 280 a.C. Tras a reforma monetaria de Augusto, coa introduci\u00f3n do ouro no sistema monetario, o denario como unidade base da moeda de prata e unha nova moeda de oricalco, o sestercio, o \u00e1s seguiu a se cu\u00f1ar pero xa como unha moeda de cobre, de moi baixo valor (10,9 g), ata o s\u00e9culo III.\nGalicia.\nEn Galicia o \u00e1s foi a primeira moeda que se cu\u00f1ou, xunto \u00f3 denario, no ano 25 a.C. na ceca m\u00f3bil de Lugo. Utilizouse para pagar \u00f3 ex\u00e9rcito romano e ti\u00f1a un peso aproximado de 10 gr."}
{"id": "39030", "revid": "65337", "url": "https://gl.wikipedia.org/wiki?curid=39030", "title": "Reforma monetaria de Augusto", "text": "A reforma monetaria de Augusto, levada a cabo por este emperador romano entre o 23 e o 20 a. de C., foi unha das m\u00e1is importantes reorganizaci\u00f3ns do sistema monetario da Antiga Roma, que fixaba as equivalencias entre as unidades de ouro (\u00e1ureo), de prata (denario) e de oricalco (sestercio), e que permaneceu vixente case sen alteraci\u00f3ns durante as d\u00faas centurias seguintes. \nContexto hist\u00f3rico.\nLogo da batalla de Accio, Octaviano logrou en 30 a. de C. a anexi\u00f3n de Exipto, completando as\u00ed a unificaci\u00f3n de toda a conca mediterr\u00e1nea baixo o poder de Roma. \u00c1 parte da evidente significaci\u00f3n pol\u00edtica deste feito, os importantes bot\u00edns que a Roma lle reportaba esta nova provincia, xunto coa rica minar\u00eda de Hispania, chegaron a provocar un exceso de masa monetaria en circulaci\u00f3n.\nNo marco dunha ampla reorganizaci\u00f3n de todos os sectores da \"Res publica\" romana para os acomodar \u00e1 nova situaci\u00f3n socio-econ\u00f3mica, caracterizada polo renacemento da econom\u00eda e do comercio en toda a \u00e1rea mediterr\u00e1nea e en todo o Imperio, cumpr\u00eda tam\u00e9n dotarse de novos instrumentos financeiros e monetarios, que se plasmaron nunha reforma monetaria baseada na fixaci\u00f3n dunha equivalencia da moeda de ouro, o \u00e1ureo (1/42 da libra), con 25 denarios de prata e 100 sestercios de oricalco.\nCaracterizaci\u00f3n da reforma.\nNovidades respecto ao sistema anterior.\nAs novidades principais foron as seguintes:\nDenominaci\u00f3ns e pesos das moedas.\nA reforma \"cuadrimet\u00e1lica\" de Augusto garant\u00eda unha produci\u00f3n de moeda m\u00e1is estable e m\u00e1is aberta \u00e1s novas rutas comerciais, grazas en parte ao aumento progresivo da cantidade de moedas feitas en aliaxes de cobre.\nEn ouro cu\u00f1ouse o \u00e1ureo e o quinario, este \u00faltimo coa metade de valor e que ata a data fora cu\u00f1ado s\u00f3 esporadicamente; en prata emit\u00edronse denarios, que se converteron na base do sistema monetario durante toda a duraci\u00f3n do Imperio, e tam\u00e9n quinarios, coa metade do seu valor; os sestercios e os dupondios cu\u00f1\u00e1ronnse en oricalco, unha aliaxe de cobre, esta\u00f1o e, \u00e1s veces, outros metais; e, finalmente, en cobre cu\u00f1\u00e1ronse o \u00e1s, o semis e o cuadrante, que anteriormente se fabricaran en bronce.\nNos \u00e1ureos e nos denarios o contido de metal nobre era practicamente o 100 %, o que co\u00f1ecemos tanto polas fontes cl\u00e1sicas como a partir das an\u00e1lises realizadas con metodolox\u00eda moderna. O peso te\u00f3rico do \u00e1ureo de \u00e9poca aug\u00fastea era de 1/42 libra (7,79 gramos) e mesmo se chegaba a pesos superiores en moedas reais (7,86-7,98 gr), en tanto que o do denario era de 1/84 libra (3,892 gr).\nA reforma de Augusto tam\u00e9n se caracterizou pola aparici\u00f3n do oricalco, que fixo do sestercio, cun peso dunha onza (en torno aos 27 gr) a moeda m\u00e1is importante das cu\u00f1adas en aliaxes de cobre. Con esa mesma aliaxe cu\u00f1\u00e1ronse tam\u00e9n os dupondios, cun peso de media onza (13,65 gr). \nEntre as moedas de cobre, o peso do \u00e1s era duns 10,90 gr e o dos cuadrantes de arredor de 3,24 gr.\nEquivalencia entre valores.\nAs novas referencias ponderais proporcionaron un sistema moi preciso e rigoroso de proporci\u00f3ns entre as diversas denominaci\u00f3ns, sobre a base dun \u00e1ureo de 25 denarios, e un denario de 16 ases ou catro sestercios."}
{"id": "39031", "revid": "23204", "url": "https://gl.wikipedia.org/wiki?curid=39031", "title": "Mar del Plata", "text": "Mar del Plata \u00e9 unha importante cidade porto e balneario arxentina emprazada no litoral do Mar Arxentino, \u00f3 sueste da provincia de Buenos Aires. \u00c9 a cabeceira do partido de \u201dGeneral Pueyrred\u00f3n\u201d e a cidade tur\u00edstica m\u00e1is importante da Arxentina, contando coa infraestrutura hoteleira m\u00e1is ampla do pa\u00eds. Est\u00e1 emprazada 404\u00a0km \u00f3 sueste da Cidade de Buenos Aires.\nAspectos hist\u00f3ricos.\nA rexi\u00f3n comprendida actualmente polo Partido de \u201cGeneral Pueyrred\u00f3n\u201d estaba habitada antes da chegada do home branco polos pobos orixinarios het das parcialidades didiuhet e chechehet, e foi en 1581 cando as s\u00faas costas foron exploradas por primeira vez polos espa\u00f1ois que, un ano m\u00e1is atr\u00e1s, deran orixe \u00f3 asentamento de Ciudad de La Sant\u00edsima Trinidad y Puerto de Santa Mar\u00eda del Buen Ayre. Nesa ocasi\u00f3n, Xo\u00e1n de Garay cualificouna como unha \"moi elegante costa\".\nEn 1746, e por orde do Rei de Espa\u00f1a, foi establecida unha reduci\u00f3n xesu\u00edtica chamada \"A nosa Se\u00f1ora do Pilar dos Puelches\" preto da Lagoa As Cabrillas (hoxe en d\u00eda denominada Lagoa dos Pais -lembrando \u00f3s frades misioneiros-). Posteriormente estas foron abandonadas ante a repentina hostilidade ind\u00edxena; pola s\u00faa parte a costa da actual cidade era co\u00f1ecida como \"A Lober\u00eda Grande\" pola grande abundancia de lobos mari\u00f1os mentres que o \"pago\" ou territorio estaba cuberto dunha mesta boscaxe de arbusto chamado \"curro\" ou \"curru-mamil\", en tal boscaxe adoitaban se refuxiar gauchos perseguidos, segundo alg\u00fans o personaxe que inspirou \u00f3 Mart\u00edn Fierro foi precisamente un destes gauchos \"veci\u00f1os\" da zona ou \"pago\". Non se asentaron novos poboadores de orixe europeoa na \u00e1rea ata 1856 cando, a ra\u00edz dun incremento das relaci\u00f3ns comerciais con Brasil, instalouse un establecemento saladeril a cargo do portugu\u00e9s (ex c\u00f3nsul en Buenos Aires) Don Xos\u00e9 Coelho de Meyrelles.\nEste novo establecemento produciu como resultado a aparici\u00f3n dunha poboaci\u00f3n estable, a cal comezou a se chamar Porto da Lagoa dos Pais. Don Patricio Peralta Ramos mercou estas terras a Coelho de Meyrelles en 1860, e traballou intensamente para o desenvolvemento da \u00e1rea. Trece anos m\u00e1is tarde foi constru\u00eddo un templo cristi\u00e1n: a Capela Santa Cecilia, cuxo nome lle foi dado honrando \u00e1 esposa de Peralta Ramos, Do\u00f1a Cecilia Robles.\nEn 1873 foron iniciadas as xesti\u00f3ns ante o goberno provincial, para que se reco\u00f1ecese \u00e1 poboaci\u00f3n do Porto da Lagoa dos Pais. Pouco despois, o 10 de febreiro de 1874, a localidade foi reco\u00f1ecida como tal grazas \u00e1 sinatura dun decreto que as\u00ed o establec\u00eda, lle outorgando o nome \"Vila Balcarce\", que non era o elixido polo seu fundador. Certas confusi\u00f3ns e rivalidades cunha vila pr\u00f3xima de nome similar, sumado \u00f3 desco\u00f1ecemento predominante nas esferas de goberno ata a d\u00e9cada do sesenta, fixeron que a cidade non levase formalmente o nome \"Mar del Plata\" sen\u00f3n ata 1961.\nClima.\nO clima de Mar del Plata \u00e9 temperado oce\u00e1nico, con precipitaci\u00f3ns abundantes durante todo o ano e temperaturas frescas. Se hai que facer unha comparaci\u00f3n, este clima \u00e9 similar \u00f3 do centro-sur de Chile, ou o oeste de Europa occidental. Os ver\u00e1ns son suaves e chuvi\u00f1osos, con temperaturas moi agradables (unha media de 19\u00ba/20\u00ba) e os invernos frescos a fr\u00edos (temperatura media de 6\u00ba/7\u00ba).\nPese \u00e1 s\u00faa imaxe m\u00e1is co\u00f1ecida e promovida de balneario estival, o turista que v\u00e9n \u00e1 cidade busca m\u00e1is ben cambia-la calor extrema do seu lugar de orixe (especialmente o da zona metropolitana), por unha temperatura m\u00e1is moderada. Esta raz\u00f3n, por outro lado, \u00e9 a que impediu a Mar del Plata competir con rexi\u00f3ns onde predomina o clima subtropical ou tropical, e as correntes mari\u00f1as son m\u00e1is c\u00e1lidas (Brasil ou o Caribe). En efecto, o ver\u00e1n \u00e9 curto e varias veces o fr\u00edo (m\u00e1ximas de 14\u00ba) se fixo presente no mes de Decembro. Non faltaron tampouco madrugadas fr\u00edas (6\u00ba) no mes de Xaneiro, en teor\u00eda o de maior temperatura do ano. Os d\u00edas con temperatura superior a 30\u00ba rara vez exceden o n\u00famero de dez ou doce por tempada.\nAs nevadas non son estra\u00f1as \u00e1 zona, sendo especialmente lembradas a que tiveron lugar en 1975 e 1991. O evento meteorol\u00f3xico rep\u00edtese cada 15 ou m\u00e1is anos. A ca\u00edda e acumulaci\u00f3n de neve \u00e9 un pouco m\u00e1is com\u00fan na zona de Serra dos Pais e na zona costeira sur, onde tam\u00e9n as xeadas son m\u00e1is frecuentes. O fen\u00f3meno deuse chamativamente en catro ocasi\u00f3ns nestes lugares durante os 1990s: 1991, 1994, 1995 e 1997. \nO 10 de xullo de 2004 se rexistrou a \u00faltima precipitaci\u00f3n deste tipo, a\u00ednda que a acumulaci\u00f3n no centro da cidade s\u00f3 durou un par de horas."}
{"id": "39032", "revid": "56817", "url": "https://gl.wikipedia.org/wiki?curid=39032", "title": "S\u00e3o Miguel das Miss\u00f5es", "text": "S\u00e3o Miguel das Miss\u00f5es \u00e9 un concello brasileiro do estado de Rio Grande do Sul. No ano 2003 ti\u00f1a uns 7.263 habitantes. Ocupa unha superficie de 1.229,8\u00a0km\u00b2.\nPatrimonio.\nNa cidade se atopan as ru\u00ednas xesu\u00edticas de \"San Miguel arcanxo\" (\"S\u00e3o Miguel Arcanjo\"), declaradas dende 1983 Patrimonio da Humanidade pola UNESCO. \u00c9 unha das varias misi\u00f3ns que existen en territorio brasileiro, arxentino e paraguaio, fundadas polos xesu\u00edtas durante o s\u00e9culo XVIII como parte dun plano que ti\u00f1a o obxectivo de converter aos indios guaran\u00eds ao cristianismo e protexelos dos comerciantes de escravos que azoutaban a rexi\u00f3n.\nA reduci\u00f3n foi constru\u00edda entre os anos 1735 e 1745, pero malia aos esforzos dos xesu\u00edtas, o comercio de escravos por parte dos imperios espa\u00f1ol e portugu\u00e9s remataron conquistando a misi\u00f3n. As actuais ru\u00ednas at\u00f3panse protexidas pola UNESCO. P\u00f3dese visitar a antiga igrexa, a cruz misioneira, o museo das misi\u00f3ns, a sancrist\u00eda, o cemiterio, a praza da reduci\u00f3n e ofr\u00e9cese un espect\u00e1culo de luz e son t\u00f3dalas noites.\nA catedral da veci\u00f1a cidade de Santo \u00c2ngelo foi constru\u00edda despois da reduci\u00f3n.\nAs ru\u00ednas foron escenario en 1986 para gravar parte da pel\u00edcula \"A misi\u00f3n\", protagonizada por Robert De Niro e Jeremy Irons."}
{"id": "39033", "revid": "123558", "url": "https://gl.wikipedia.org/wiki?curid=39033", "title": "Universidade de California en Berkeley", "text": "A Universidade de California, Berkeley (tam\u00e9n co\u00f1ecida como Cal, University of California, UC Berkeley, UCB, ou simplemente Berkeley) \u00e9 unha universidade p\u00fablica mixta localizada en Berkeley, \u00f3 leste da ba\u00eda de San Francisco, en California. \u00c9 a matriz e a m\u00e1is antiga dos campus da Universidade de California, ademais de ser a m\u00e1is prestixiosa. UC Berkeley non \u00e9 s\u00f3 considerada l\u00edder en investigaci\u00f3n, sen\u00f3n tam\u00e9n unha das mellores universidades do mundo (segundo lugar en xeral segundo \"UK Times Higher Education Supplement\" Primeiro lugar en universidades publicas no mundo). Ademais, o seu campus \u00e9 famoso pola vista que ten da ponte Golden Gate. T\u00f3dalas facultades que imparten formaci\u00f3n de posgraduado (dende mestr\u00eda ata doutoramento) figuran entre as dez mellores do pa\u00eds. Como outras grandes universidades estatais, Berkeley ten unha reputaci\u00f3n lixeiramente inferior \u00e1 de centros privados como a Universidade Harvard, a Universidade Yale, a Universidade de Princeton, e a Universidade Stanford.\nCada ano, m\u00e1is de 8.500 estudantes reciben alg\u00fan certificado, xa sexan 5.500 licenciaturas, 2.000 mestr\u00edas, 900 doutoramentos ou 200 doutoramentos en leis.\nHistoria.\nEn 1866 a propiedade na cal esta localizada a universidade foi mercada por Henry Durant co obxectivo de constru\u00edr unha escola privada. Dados os problemas financeiros de Durant, este aceptou a intromisi\u00f3n do estado de California. O resultado de tal acci\u00f3n foi a uni\u00f3n do proxecto inicial cunha escola p\u00fablica que o goberno impulsara. De tal mestura xurdiu a universidade tal como se co\u00f1ece.\nInaugurada en Oakland en 1868, a nova facultade trasladouse \u00e1 s\u00faa localizaci\u00f3n actual cinco anos despois trala construci\u00f3n dos primeiros edificios do campus. Nese momento o corpo estudantil consiste en 167 homes e 222 mulleres.\nA universidade recibiu atenci\u00f3n mundial por primeira vez durante principios e mediados do s\u00e9culo XX, cando experimentou unha \u00e9poca dourada nas ciencias f\u00edsicas, qu\u00edmicas e biol\u00f3xicas. Alg\u00fans dos descubrimentos m\u00e1is abraiantes asociados co campus desa \u00e9poca foron o achado de catorce elementos qu\u00edmicos mais pesados que o uranio e o illamento do polio. O xefe do Proxecto Manhattan, J. Robert Oppenheimer, era catedr\u00e1tico de f\u00edsica en Berkeley. Descubrimentos m\u00e1is recentes incl\u00faen o desenvolvemento da tecnolox\u00eda clave asociada co internet e o movemento de programas en li\u00f1a gratu\u00edtos (fonte aberta).\nEn 1952 a universidade obtivo un nivel de autonom\u00eda do comit\u00e9 central da Universidade de California. Esta independencia parcial tam\u00e9n foi outorgada \u00e1s outras universidades do sistema.\nDebido \u00f3 movemento a favor da libre expresi\u00f3n e a oposici\u00f3n \u00e1 guerra de Vietnam, movementos que cambiaron o panorama moral e pol\u00edtico dos 60, a Universidade cobrou unha fama que na converteu no centro m\u00e1is famoso da esquerda universitaria estadounidense. \u00c9 reco\u00f1ecida culturalmente nos EUA polo seu activismo, esquerdismo e vangardismo.\nPersoas destacadas visitaron para dar charlas ou cursos, como Martin Luther King, Ir., Daniel Ellsberg, o documentalista Michael Moore ou Robert Reich, (Ministro de Traballo no goberno de Bill Clinton). Contou con varios premios Nobel na s\u00faa planta acad\u00e9mica, como Czes\u0142aw Mi\u0142osz ou Glenn Seaborg."}
{"id": "39034", "revid": "65337", "url": "https://gl.wikipedia.org/wiki?curid=39034", "title": "Xard\u00edn bot\u00e1nico", "text": "Os xard\u00edns bot\u00e1nicos (do lat\u00edn \"hortus botanicus\") cultivan unha ampla variedade de plantas destinadas tanto a fins cient\u00edficos como educativos e de lecer para os visitantes.\nInvestigaci\u00f3n.\nOs traballos cient\u00edficos levados a cabo nestes xard\u00edns incl\u00faen estudos sobre a adaptaci\u00f3n de plantas ex\u00f3ticas a ese contorno, estudos taxon\u00f3micos, as\u00ed como a propagaci\u00f3n de especies raras ou en perigo de extinci\u00f3n. O Real Xard\u00edn Bot\u00e1nico de Kew, preto de Londres, leva publicando un xornal cient\u00edfico de investigaci\u00f3n bot\u00e1nica ilustrado en cor dende finais do s\u00e9culo XVIII.\nLabor educativa.\nOs proxectos educativos abranguen dende presentaci\u00f3ns de plantas que prosperan en diferentes contornos ata consellos pr\u00e1cticos para xardineiros dom\u00e9sticos. Moitos xard\u00edns bot\u00e1nicos te\u00f1en tendas, onde se venden flores, herbas e plantas en sementeira adecuadas para o transplante. Alg\u00fans, como o Xard\u00edn Bot\u00e1nico e Centro de Investigaci\u00f3n de Plantas UBC, na Columbia Brit\u00e1nica (Canad\u00e1) e o Bot\u00e1nico de Chicago pos\u00faen programas de reproduci\u00f3n e introducen novas plantas no mercado hort\u00edcola.\nHistoria.\nOs primeiros xard\u00edns bot\u00e1nicos modernos foron fundados no norte de Italia en conexi\u00f3n coas universidades:\nSegu\u00edronlles outras cidades europeas:"}
{"id": "39038", "revid": "98629", "url": "https://gl.wikipedia.org/wiki?curid=39038", "title": "Juan Carlos Valer\u00f3n", "text": "Juan Carlos Valer\u00f3n Santana, nado en Arguinegu\u00edn (Gran Canaria) o 17 de xu\u00f1o de 1975, \u00e9 un exfutbolista e actual adestrador de f\u00fatbol espa\u00f1ol. Xogaba de mediapunta e foi internacional coa selecci\u00f3n espa\u00f1ola. Xogador hist\u00f3rico do Deportivo da Coru\u00f1a, no que militou durante trece tempadas, est\u00e1 considerado como un dos mellores futbolistas que pasaron polo club, e \u00e9 o cuarto xogador con m\u00e1is partidos oficiais na historia do equipo (422).\nIniciou a s\u00faa carreira no CD Arguinegu\u00edn da s\u00faa vila natal, ingresando en idade xuvenil na canteira da UD Las Palmas. Pasou polo filial do club e en 1995 debutou co primeiro equipo na Segunda Divisi\u00f3n B, logrando esa mesma tempada o ascenso \u00e1 Segunda Divisi\u00f3n. Despois de xogar unha tempada co equipo amarelo na categor\u00eda de prata foi fichado polo Mallorca, co que debutou na Primeira Divisi\u00f3n, e al\u00ed foi peza clave dunha das mellores campa\u00f1as da historia do club. A continuaci\u00f3n xogou dous anos no Atl\u00e9tico de Madrid ata que este descendeu a Segunda, momento no que foi traspasado ao Deportivo da Coru\u00f1a, que vi\u00f1a de se proclamar campi\u00f3n de liga.\nChegou \u00e1 Coru\u00f1a en principio como suplente de Djalminha, pero acabou por facerse coa titularidade e por converterse nun dos s\u00edmbolos do equipo, que atravesaba unha das \u00e9pocas m\u00e1is gloriosas da s\u00faa historia. Ga\u00f1ou a Copa do Rei de 2002 no co\u00f1ecido como Centenariazo, e disputou cinco anos a Liga de Campi\u00f3ns, deixando destacadas actuaci\u00f3ns polos estadios europeos. \nA s\u00faa progresi\u00f3n cortouse no momento \u00e1lxido da s\u00faa carreira, cunha grave lesi\u00f3n de xeonllo a comezos de 2006. Tres operaci\u00f3ns cir\u00farxicas e varias reca\u00eddas mantiv\u00e9rono practicamente afastado dos terreos de xogo durante dous anos e non volveu \u00e1 normalidade ata a tempada 2008/09. Continuou no club coru\u00f1\u00e9s ata o ano 2013, vivindo dous descensos e un ascenso. A continuaci\u00f3n regresou ao Las Palmas, onde xogou tres tempadas, logrando na segunda delas o ascenso \u00e1 Primeira Divisi\u00f3n.\nInternacional coa selecci\u00f3n espa\u00f1ola en 46 ocasi\u00f3ns, disputou con esta d\u00faas Eurocopas (2000 e 2004) e o Mundial de 2002. De destacada calidade t\u00e9cnica, cunha ampla visi\u00f3n de xogo e moi habilidoso no pase, foi un dos xogadores m\u00e1is admirados e respectados do f\u00fatbol espa\u00f1ol, debido \u00e1 s\u00faa actitude dentro e f\u00f3ra do campo, ao seu xogo limpo e \u00e1 s\u00faa deportividade, motivos polos que era aplaudido nos estadios rivais.\nTraxectoria.\nComezos.\nNaceu na localidade grancanaria de Arguinegu\u00edn, no seo dunha familia con profundas crenzas evanx\u00e9licas, sendo o \u00faltimo dos seis fillos do matrimonio formado por Ad\u00e1n Valer\u00f3n e Prudencia Santana. Quedou orfo de pai durante a s\u00faa adolescencia, vivindo dende ent\u00f3n a familia en precarias condici\u00f3ns econ\u00f3micas.\nEmpezou xogando ao f\u00fatbol no Arguinegu\u00edn da s\u00faa vila natal, dende as categor\u00edas inferiores ata o primeiro equipo, que militaba na Terceira Divisi\u00f3n e ao que subiu na tempada 1992/93. A pesar do seu pouco f\u00edsico, que lle valeu o alcume de \"El Flaco\" (\"O Fraco\"), axi\u00f1a comezou a destacar no equipo adestrado por Juan Manuel Rodr\u00edguez, grazas \u00e1 s\u00faa habilidosa t\u00e9cnica e ao seu talento.\nLas Palmas (1\u00aa etapa).\nO 28 de agosto de 1993, con 18 anos, ingresou na Uni\u00f3n Deportiva Las Palmas, seguindo o cami\u00f1o de seu irm\u00e1n Miguel \u00c1ngel, que levaba varios anos no club. \u00c1 s\u00faa chegada xogou no equipo xuvenil da Divisi\u00f3n de Honra, no que coincidiu con futbolistas como Manuel Pablo, Lamp\u00f3n, Ojeda, Marcelino, Jero ou Pedro Cruz. Esa mesma tempada (1993/94) disputou os seus primeiros encontros co filial, o Las Palmas Atl\u00e9tico, que militaba na Terceira Divisi\u00f3n. Co Las Palmas Atl\u00e9tico proclamouse na seguinte tempada campi\u00f3n da Copa Federaci\u00f3n, despois de ga\u00f1ar na final ao Balaguer.\nO 21 de setembro de 1995, con 20 anos, debutou co primeiro equipo, nun partido da Copa do Rei ante o Mensajero no estadio Silvestre Carrillo de Santa Cruz de La Palma. O adestrador canario Pacuco Rosales deulle entrada nos minutos finais como substituto de Paquito Ortiz. A seguinte semana debutou na Segunda Divisi\u00f3n B contra o Talavera, e poucas xornadas despois xa se afianzou no once titular, no que se mantivo durante durante a maior parte do resto da tempada, que culminou co equipo como campi\u00f3n e co ascenso \u00e1 Segunda Divisi\u00f3n. Marcou tres goles durante a campa\u00f1a, os dous primeiros nun mesmo partido, a goleada por 6-0 fronte ao San Sebasti\u00e1n de los Reyes no estadio Insular. En varios dos encontros coincidiu no campo con seu irm\u00e1n Miguel \u00c1ngel. \nDebutou na categor\u00eda de prata na primeira xornada da tempada 1996/97, sa\u00edndo de titular no empate sen goles ante o Almer\u00eda no estadio Franco Navarro. O equipo rematou s\u00e9timo en liga e chegou ata as semifinais da Copa do Rei, onde caeu ante o FC Barcelona. Valer\u00f3n contribu\u00edu cun total de 34 partidos e dous goles, o primeiro deles anotado na vitoria por 6-0 sobre o Atl\u00e9tico de Madrid B. \nNo ver\u00e1n de 1997 o club canario enfrontouse ao Lan\u00fas arxentino nun partido amigable no estadio Insular. A actuaci\u00f3n de Valer\u00f3n abraiou ao adestrador visitante, H\u00e9ctor C\u00faper, que pouco despois se converteu no adestrador do Mallorca, e al\u00ed pediu a fichaxe do xogador. O Mallorca realizoulle unha oferta a Valer\u00f3n, e o futbolista, que ti\u00f1a un dos salarios m\u00e1is baixos do equipo, accedeu a continuar no Las Palmas se o club melloraba as s\u00faas condici\u00f3ns contractuais. A direcci\u00f3n do club non creu que existise realmente dita oferta do Mallorca e negouse a unha subida salarial. As\u00ed pois, o centrocampista decidiu aceptar o ofrecemento do club balear, que pagou os 300 mill\u00f3ns de pesetas da s\u00faa cl\u00e1usula de rescisi\u00f3n.\nMallorca.\nDebutou na Primeira Divisi\u00f3n na primeira xornada da tempada 1997/98, na vitoria por 2-1 sobre o Valencia no estadio Llu\u00eds Sitjar, substitu\u00edndo no treito final do encontro a Vicente Engonga. Asentouse no once titular a partir da terceira xornada e sumou un total de 47 partidos ao longo da tempada, 41 deles sa\u00edndo dende o once inicial. O seu primeiro gol na m\u00e1xima categor\u00eda anotouno na vitoria por 4-0 ante o Athletic Club, despois de canear a Alkorta, Roberto R\u00edos e ao gardameta Imanol Etxeberria, e pasou \u00e1 historia como un dos mellores goles marcados por un xogador do Mallorca. \nFoi unha peza clave dun hist\u00f3rico equipo que acadou o quinto posto en liga e que logrou a clasificaci\u00f3n para a final da Copa do Rei. Foi titular na final de Mestalla ante o Barcelona de Louis van Gaal, formando medio do campo xunto a Mena, Engonga e Stankovi\u0107. O Mallorca adiantouse nos primeiros minutos grazas a un gol de Stankovi\u0107 pero Rivaldo puxo o empate na segunda parte. O club balear conseguiu manter o empate no resto do partido e na pr\u00f3rroga, a pesar de sufrir d\u00faas expulsi\u00f3ns e de que o equipo catal\u00e1n estaba formado por destacados xogadores internacionais como Figo, Luis Enrique ou Giovanni. O encontro rematou na quenda de penaltis, onde finalmente se impuxo o \"Bar\u00e7a\" por 5-4.\nAtl\u00e9tico de Madrid.\nAs s\u00faas destacadas actuaci\u00f3ns en Mallorca propiciaron a s\u00faa fichaxe polo Atl\u00e9tico de Madrid, que pagou por el uns 2.000 mill\u00f3ns de pesetas. A\u00ednda que nun principio chegou ao club colchoeiro como suplente de Juninho, acabou sorprendendo ao adestrador Arrigo Sacchi e convert\u00e9ndose nun fixo das ali\u00f1aci\u00f3ns titulares. Na s\u00faa primeira tempada debutou en competici\u00f3n europea, nun encontro da Copa da UEFA ante o Obili\u0107, e acadou as semifinais, onde caeu ante un Parma no que destacaban futbolistas como Buffon, Thuram, Ver\u00f3n, Dino Baggio e Chiesa. Xogou ademais a s\u00faa segunda final da Copa do Rei consecutiva, de novo como titular, perdendo desta vez contra o Valencia de Claudio Ranieri.\nNa 1999/00 o equipo madrile\u00f1o completou unha mala campa\u00f1a en liga e acabou descendendo \u00e1 Segunda Divisi\u00f3n. As cousas foron mellor na Copa do Rei, na que o Atl\u00e9tico volveu acadar a final. Enfrontouse ao Espanyol en Mestalla, na que foi a terceira final consecutiva para Valer\u00f3n, que xogou os 90 minutos. A vitoria foi para o equipo catal\u00e1n por 2-1. Valer\u00f3n pechou ent\u00f3n o seu paso polo club cun total de 87 partidos (70 deles como titular) e 7 goles.\nDeportivo da Coru\u00f1a.\nChegada e primeiros anos.\nTralo descenso do Atl\u00e9tico foi traspasado ao Deportivo da Coru\u00f1a, vixente campi\u00f3n de liga, que pagou por el ao club madrile\u00f1o uns 11 mill\u00f3ns de euros, convert\u00e9ndose na fichaxe m\u00e1is cara da historia do club ata aquel ent\u00f3n. Foi unha petici\u00f3n expresa do adestrador Javier Irureta, que o quer\u00eda como recambio para Djalminha, e o Deportivo f\u00edxose cos seus servizos contra a opini\u00f3n do equipo m\u00e9dico do club, que desaconsellou a s\u00faa fichaxe debido aos seus problemas f\u00edsicos. Xunto a Valer\u00f3n chegaron \u00e1 Coru\u00f1a outros dous futbolistas atl\u00e9ticos, Molina e Capdevila, e na cidade herculina reencontrouse cos seus excompa\u00f1eiros na UD Las Palmas Manuel Pablo e o Turu Flores. Nada m\u00e1is aterrar no equipo coru\u00f1\u00e9s ga\u00f1ou a Supercopa de Espa\u00f1a, a\u00ednda que non a chegou a disputar, ao sufrir unha lesi\u00f3n na pube. Debutou co Deportivo na primeira xornada da liga 2000/01, unha vitoria por 2-0 contra o Athletic en Riazor, substitu\u00edndo a Trist\u00e1n na parte final do partido. Catro d\u00edas despois participou no seu primeiro encontro na Liga de Campi\u00f3ns, que foi tam\u00e9n o primeiro da historia do club, contra o Panathinaikos no Estadio Spyros Louis de Atenas.\nNa segunda xornada de liga, contra o Racing de Santander, actuou por primeira vez como titular e marcou o seu primeiro gol coa camiseta do Deportivo. Foise alternando na titularidade con Djalminha e ga\u00f1\u00e1ndolle terreo pouco a pouco, nunha tempada na que acabou como subcampi\u00f3n de liga.\nCentenariazo e esplendor.\nNa s\u00faa segunda campa\u00f1a no club, disputou un total de 53 partidos, 45 deles sa\u00edndo dende o inicio, e marcou 6 goles, proclam\u00e1ndose de novo subcampi\u00f3n de liga. O equipo galego acadou a segunda final de Copa do Rei da s\u00faa historia e esta disputouse no estadio Santiago Bernab\u00e9u contra o Real Madrid, que celebraba ese d\u00eda o seu centenario. Cunha sobresa\u00ednte actuaci\u00f3n de Valer\u00f3n, que inclu\u00edu unha asistencia a Trist\u00e1n no segundo gol, o Deportivo imp\u00faxose por 1-2, nun encontro que pasou \u00e1 historia co alcume de Centenariazo. O centrocampista canario fac\u00edase as\u00ed coa s\u00faa \u00fanica Copa do Rei, despois de disputar catro finais en cinco anos. Tam\u00e9n tivo destacadas actuaci\u00f3ns na Liga de Campi\u00f3ns, e especialmente no partido contra o Arsenal en Highbury, onde el e Fran lideraron a vitoria branquiazul por 0-2, sendo o primeiro tanto obra do propio Valer\u00f3n.\nComezou a tempada 2002/03 conquistando a Supercopa de Espa\u00f1a ante o Valencia, disputando de titular tanto a ida como a volta e marcando un dos tres goles do seu equipo en Riazor (3-0). O seu nivel no inicio de tempada foi alt\u00edsimo e destacou especialmente a s\u00faa actuaci\u00f3n na hist\u00f3rica vitoria por 2-3 sobre o Bayern de M\u00fanic na Liga de Campi\u00f3ns, onde a s\u00faa asociaci\u00f3n con Makaay fixo posible o primeiro triunfo dun equipo espa\u00f1ol no estadio Ol\u00edmpico de M\u00fanic. Con todo, a s\u00faa progresi\u00f3n, que xa lle val\u00eda comparaci\u00f3ns con Zidane e que lle supuxo o nomeamento ao Bal\u00f3n de Ouro, cortouse na terceira xornada de liga contra o Valladolid, cando unha dura entrada do boliviano Juan Manuel Pe\u00f1a lle provocou unha fractura no peron\u00e9 esquerdo. Tras m\u00e1is de dous meses de baixa volveu paulatinamente ao equipo e rematou a campa\u00f1a de novo asentado no once titular.\nEntre as tempadas 2003/04 e 2004/05 xogou preto dun centenar de partidos, case todos como titular, e participou nalg\u00fans dos encontros m\u00e1is importantes da historia europea do club, como as vitorias sobre a Juventus, a remontada contra o Milan de Ancelotti en Riazor (na que marcou un dos catro goles do Deportivo) ou as semifinais da Liga de Campi\u00f3ns contra o Porto de Mourinho.\nLesi\u00f3n e \u00faltimos anos.\nA s\u00faa espectacular progresi\u00f3n, tanto no Deportivo como na selecci\u00f3n espa\u00f1ola, cortouse o 22 de xaneiro de 2006, cando sufriu unha grave lesi\u00f3n nun partido contra o Mallorca en Riazor: a rotura do ligamento cruzado anterior do xeonllo esquerdo. Operado en Madrid polo equipo do doutor Pedro Guill\u00e9n, perdeu o resto da tempada e na pretemporada seguinte \u00e1 s\u00faa recuperaci\u00f3n (comezo de 2006/07), recaeu outra vez, tendo que pasar de novo polo quir\u00f3fano. A principios de 2007 parec\u00eda que estaba recuperado e reapareceu nunha vitoria por 2-0 sobre o Real Madrid, saltando \u00e1 herba de Riazor nos instantes finais como substituto de Arizmendi. Xogou sete minutos m\u00e1is nos seguintes dous partidos, pero un golpe no xeonllo fixo que volvese recaer da lesi\u00f3n, polo que precisou dunha terceira operaci\u00f3n cir\u00farxica \u00e1 que foi sometido o 31 de marzo de 2007. \nDespois de m\u00e1is dun ano f\u00f3ra dos terreos de xogo, volveu xogar en partido oficial o 27 de xaneiro de 2008, substitu\u00edndo a Andr\u00e9s Guardado nun encontro ante o Valladolid. O adestrador Miguel \u00c1ngel Lotina deulle minutos noutros catro partidos m\u00e1is en dita tempada, mentres que na seguinte acabou volvendo \u00e1 normalidade, disputando un total de 37 partidos, 21 deles como titular. A s\u00faa participaci\u00f3n reduciuse lixeiramente nas seguintes d\u00faas campa\u00f1as, que culminaron co descenso ao remate da 2010/11. Xa en Segunda Divisi\u00f3n, na tempada 2011/12 con Jos\u00e9 Luis Oltra no banco, Valer\u00f3n foi indiscutible no once titular. Disputou 40 partidos, 37 deles sa\u00edndo dende o inicio, e marcou 5 goles, nunha tempada na que o Deportivo se proclamou campi\u00f3n da Segunda Divisi\u00f3n con r\u00e9cord hist\u00f3rico de puntos.\nDe volta na m\u00e1xima categor\u00eda, a tempada 2012/13 foi a \u00faltima de Valer\u00f3n como deportivista. No Ciutat de Val\u00e8ncia contra o Levante marcou o seu \u00faltimo gol coa camisola branquiazul, e na derradeira xornada de liga en Riazor, na que o equipo descendeu de novo \u00e1 Segunda Divisi\u00f3n, despediuse do club galego, despois de 13 tempadas, 422 encontros oficiais e 32 goles. Deixou o Deportivo como o cuarto xogador con m\u00e1is partidos da s\u00faa historia, s\u00f3 por detr\u00e1s dos seus compa\u00f1eiros Fran, Manuel Pablo e Mauro Silva.\nLas Palmas (2\u00aa etapa).\nPara a tempada 2013/14 regresou \u00e1 UD Las Palmas, 16 anos despois da s\u00faa sa\u00edda do club. Disputou 46 partidos co club canario durante esa tempada, sendo o segundo xogador de campo con m\u00e1is minutos, s\u00f3 por detr\u00e1s de Deivid. O equipo rematou sexto na t\u00e1boa final da Segunda Divisi\u00f3n e clasificouse para a promoci\u00f3n de ascenso, derrotou ao Sporting de Gij\u00f3n nas semifinais e finalmente foi eliminado cun gol na \u00faltima xogada do partido de volta da final contra o C\u00f3rdoba.\nNa seguinte campa\u00f1a, con Paco Herrera no banco, o equipo amarelo logrou o ascenso \u00e1 m\u00e1xima categor\u00eda e Valer\u00f3n, aos seus 40 anos de idade, renovou co club por un ano m\u00e1is. Durante a s\u00faa \u00faltima tempada como profesional xogou 13 partidos de liga e 5 de Copa do Rei. O 8 de maio de 2016, na pen\u00faltima xornada de liga, disputou o seu derradeiro encontro, sa\u00edndo de titular ante o Athletic no estadio de Gran Canaria. Substitu\u00eddo no minuto 71 por \u00c1ngel, foi ovacionado por todo o estadio, e tralo encontro recibiu unha homenaxe do club.\nSelecci\u00f3n nacional.\nCategor\u00edas inferiores.\nFoi internacional coa selecci\u00f3n espa\u00f1ola sub-21, coa que se proclamou campi\u00f3n da Eurocopa sub-21 de 1998, coincidindo no equipo con xogadores como Aitor L\u00f3pez Rekarte, M\u00edchel Salgado, Angulo, Guti, Marcos Vales ou os seus futuros compa\u00f1eiros no Deportivo V\u00edctor e Iv\u00e1n P\u00e9rez. Foi titular en t\u00f3dolos partidos do torneo, inclu\u00edda a final contra Grecia no Stadionul Steaua de Bucarest, onde Espa\u00f1a se impuxo grazas a un gol de Iv\u00e1n P\u00e9rez.\nSelecci\u00f3n absoluta.\nValer\u00f3n foi internacional coa selecci\u00f3n espa\u00f1ola absoluta en 46 ocasi\u00f3ns, marcando 5 goles. O seu debut como internacional produciuse o 18 de novembro de 1998, nun partido amigable contra Italia no estadio Arechi de Salerno. O seleccionador Jos\u00e9 Antonio Camacho deulle entrada tralo descanso como substituto de Alkiza e a s\u00faa destacada actuaci\u00f3n foi determinante para que Espa\u00f1a lograse o empate (2\u20132). No seguinte encontro da selecci\u00f3n estreouse como titular, nunha hist\u00f3rica goleada por 9-0 contra Austria. \nConvocado por Camacho para a Eurocopa de 2000, foi titular nos dous primeiros encontros, ante Noruega e Eslovenia, formando no centro do campo xunto a Guardiola, pero caeu da titularidade nos dous seguintes. No Mundial de 2002 estreouse nunha Copa do Mundo e no primeiro partido da fase de grupos marcou o seu primeiro gol como internacional, facendo o segundo dos tantos espa\u00f1ois na vitoria por 3-1 sobre Eslovenia. Foi titular tam\u00e9n na vitoria contra Paraguai do segundo partido, e coa clasificaci\u00f3n no peto, Camacho deulle descanso na terceira xornada. Xa en oitavos de final disputou os 120 minutos contra Irlanda e fallou o seu lanzamento na quenda de penaltis, pero o equipo espa\u00f1ol logrou igualmente a vitoria. Sa\u00edu de inicio nos cuartos de final contra Corea do Sur, nun partido no que Espa\u00f1a quedou eliminada na quenda de penaltis despois de varias pol\u00e9micas arbitrais.\nParticipou tam\u00e9n na Eurocopa de 2004, convocado por I\u00f1aki S\u00e1ez, e disputou os dous primeiros encontros, contra Rusia e Grecia, entrando en ambos na segunda parte como substituto de Fernando Morientes e marcando no primeiro deles o gol da vitoria (1-0). Con todo, Espa\u00f1a quedou eliminada na primeira fase. O 26 de marzo de 2005, no Helm\u00e1ntico e xa con Luis Aragon\u00e9s como seleccionador, disputou o seu \u00faltimo encontro como internacional, nun amigable contra a China que rematou con vitoria por 3-0. \nAdestrador.\nTrala s\u00faa retirada como futbolista continuou vencellado \u00e1 UD Las Palmas, sendo nomeado capit\u00e1n honor\u00edfico e embaixador do club. En 2017 iniciouse nos bancos, ao converterse no adestrador do equipo infantil B da entidade amarela e pasar a traballar tam\u00e9n como asistente de Manolo M\u00e1rquez no primeiro equipo. Trala dimisi\u00f3n do t\u00e9cnico catal\u00e1n, centrouse no equipo infantil e no departamento de captaci\u00f3n e formaci\u00f3n ata que en xaneiro de 2018 se converteu en axudante de Juan Manuel Rodr\u00edguez no Las Palmas Atl\u00e9tico. En xu\u00f1o do mesmo ano abandonou o club por motivos persoais, mais volveu a comezos de 2019 para exercer diversas funci\u00f3ns na canteira.\nO 11 de agosto de 2020 regresou ao Deportivo da Coru\u00f1a e foi presentado como novo adestrador do Fabril, en substituci\u00f3n de Luisito. Clasificou o equipo na quinta posici\u00f3n na primeira fase de 12 equipos, accedendo as\u00ed aos play-offs polo ascenso \u00e1 Segunda Divisi\u00f3n RFEF, pero non conseguiu o obxectivo de subir de categor\u00eda. Ao remate da competici\u00f3n decidiu deixar o club por motivos persoais.\nCaracter\u00edsticas t\u00e9cnicas.\nDestacaba pola s\u00faa calidade t\u00e9cnica, a s\u00faa visi\u00f3n de xogo e o seu control do bal\u00f3n, e ti\u00f1a un talento \u00fanico para o dar o \u00faltimo pase. Considerado como un dos mellores pasadores da historia do f\u00fatbol espa\u00f1ol, era capaz de meter complicados pases aos dianteiros a trav\u00e9s das li\u00f1as rivais, creando numerosas ocasi\u00f3ns de gol. As\u00ed mesmo, era notable a s\u00faa s\u00faa xenerosidade co seu equipo, e incluso tendo en ocasi\u00f3ns oportunidade de marcar gol, prefer\u00eda pasarlle a pelota a un compa\u00f1eiro para que o anotase ese outro. \nDe xogo pausado, compensaba a s\u00faa falta de velocidade e de f\u00edsico cunha ampla gama de xiros, recortes e fintas, que imped\u00edan aos rivais roubarlle a pelota. A este respecto comentaba sobre el nunha entrevista o defensa internacional Albelda: \"Ten a pelota, ves que se lle vai ir e intentas quitarlla, pero esc\u00f3ndecha e non lla quitas. V\u00f3lvelo intentar, el m\u00f3vese lento, pero non lla quitas. Non lla quitas\".\nLegado.\nDisputou un total de 761 partidos durante a s\u00faa carreira, nos que marcou 57 goles. \u00c9 o cuarto xogador con m\u00e1is partidos na historia do Deportivo da Coru\u00f1a (422), s\u00f3 por detr\u00e1s de Fran, Manuel Pablo e Mauro Silva; e \u00e9, xunto a Joaqu\u00edn, o futbolista con m\u00e1is edici\u00f3ns disputadas na historia da Copa do Rei (20), competici\u00f3n da que disputou catro finais. Con 40 anos e 326 d\u00edas, no momento da s\u00faa retirada era o cuarto futbolista de m\u00e1is idade en disputar un partido na Primeira Divisi\u00f3n, superado s\u00f3 por Harry Lowe, Ricardo e Carboni, sendo na actualidade o sexto en dita clasificaci\u00f3n.\nAmplamente considerado como un dos mellores futbolista da historia do Deportivo, era un dos xogadores m\u00e1is respectados do f\u00fatbol espa\u00f1ol. Ovacionado en t\u00f3dolos estadios nos que xogaba, inclu\u00eddo Bala\u00eddos, feudo do Celta de Vigo, m\u00e1ximo rival do Deportivo, os seus compa\u00f1eiros e rivais, as\u00ed como os afeccionados, destacaban a s\u00faa calidade humana, humildade, honestidade, xenerosidade e xogo limpo. Expulsado d\u00faas veces no inicio da s\u00faa carreira nas Palmas, non volveu recibir ning\u00fan cart\u00f3n vermello ata a s\u00faa retirada d\u00faas d\u00e9cadas despois, e entre 2005 e 2012 pasou 7 anos sen recibir ning\u00fan cart\u00f3n amarelo, ata que foi amoestado erroneamente por Melero L\u00f3pez por unha falta que realmente cometera o seu compa\u00f1eiro Colotto.\nAdmirado por xogadores como Zinedine Zidane, Andr\u00e9s Iniesta ou Pablo Aimar, os internacionais neerlandeses Hasselbaink e Roy Makaay dixeron del que era o mellor futbolista co que ti\u00f1an xogado.\nVida persoal.\nUn dos seus irm\u00e1ns m\u00e1is vellos, Miguel \u00c1ngel, foi tam\u00e9n futbolista e ambos coincidiron no primeiro equipo da UD Las Palmas. Prometedor centrocampista, tam\u00e9n el tivo que afrontar unha dura lesi\u00f3n, despois dunha entrada do Chapi Ferrer nun partido contra o FC Barcelona que acabou coa s\u00faa carreira profesional. \nEn 1998, ambos irm\u00e1ns xunto a un terceiro, Pedro, fundaron en Arguinegu\u00edn un club de f\u00fatbol, o Abrisajac, cuxo nome prov\u00e9n da mestura de tres personaxes b\u00edblicos: Abraham, Isaac e Xacob. O club naceu con fins solidarios, para integrar a persoas en risco de exclusi\u00f3n social, e medrou ata ter equipos en todas as categor\u00edas inferiores e tam\u00e9n un equipo s\u00e9nior que acadou a Primeira Rexional."}
{"id": "39040", "revid": "98629", "url": "https://gl.wikipedia.org/wiki?curid=39040", "title": "John Brunner", "text": "John Brunner, nado o 24 de setembro de 1934 e finado o 26 de agosto de 1995, foi un escritor brit\u00e1nico de ficci\u00f3n cient\u00edfica pertencente \u00f3 movemento chamado Nova onda. As s\u00faas mellores obras corresponden \u00e1 chamada \"Trilox\u00eda do Desastre\", especialmente \"Todos sobre Zanz\u00edbar\" e \"O raba\u00f1o cego\", e \u00e1 novela \"O xinete da onda de choque\", unha das obras precursoras da corrente cyberpunk. As s\u00faas outras obras ad\u00f3itanse considerar menores."}
{"id": "39041", "revid": "25871", "url": "https://gl.wikipedia.org/wiki?curid=39041", "title": "Algis Budrys", "text": "Algirdas Jonas Budrys, m\u00e1is co\u00f1ecido como Algis Budrys, nado en K\u00f6nigsberg (Kaliningrado, no leste de Prusia) o 9 de xaneiro de 1931 e finado en Evanston (Illinois) o 9 de xu\u00f1o de 2008, foi un escritor en lingua inglesa de orixe lituana.\nTraxectoria.\nMarchou coa s\u00faa familia en 1936 a Nova York (EUA), onde o seu pai exerceu como c\u00f3nsul de Lituania."}
{"id": "39042", "revid": "2445", "url": "https://gl.wikipedia.org/wiki?curid=39042", "title": "Abidueira", "text": ""}
{"id": "39043", "revid": "98629", "url": "https://gl.wikipedia.org/wiki?curid=39043", "title": "Lili Boulanger", "text": "Marie-Juliette Olga \"Lili\" Boulanger (Par\u00eds, 21 de agosto de 1893 \u2013 M\u00e9zy sur Seine, 15 de marzal de 1918) \u00e9 unha compositora francesa.\nTraxectoria.\nLili Boulanger demostrou dende moi cedo grandes habilidades musicais, propiciadas polo ambiente musical do fogar onde creceu. A s\u00faa avoa era a cantante Julliette Boulanger, e o seu pai, Ernest Boulanger (que ga\u00f1ou o premio Roma en 1835) foi cantautor e profesor de canto no Conservatorio de Par\u00eds, onde ensinou \u00e1 nai de Lili, Ra\u00efssa Mischetsky. A s\u00faa irm\u00e1 Nadia xa destacaba como estudante de composici\u00f3n no mesmo conservatorio cando Lili ingresou en 1912, tam\u00e9n na especialidade de composici\u00f3n, co profesor Paul Vidal. A\u00ednda que esta era a s\u00faa gran vocaci\u00f3n, tam\u00e9n tocou viol\u00edn, violonchelo, arpa, piano e \u00f3rgano. \u00a0\nAos dous anos Lili sufriu unha pneumon\u00eda que fixo que o seu sistema inmunitario estivese danado definitivamente, sendo reiteradamente afectada por enfermidades gastrointestinais, o que condicionou completamente a s\u00faa vida e a s\u00faa produci\u00f3n musical.\nFoi Gabriel Faur\u00e9, amigo da familia, quen ensinou as s\u00faas primeiras clases de piano a Lili. Tam\u00e9n lle encantaba cantar, as\u00ed que Faur\u00e9, fascinada polas habilidades musicais da moza, levou as s\u00faas canci\u00f3ns para lelas xuntas. Aos seis anos xa recib\u00eda clases de harmon\u00eda e a s\u00faa irm\u00e1 Nadia introduciuna na arte de escapar. . Despois de que a s\u00faa irm\u00e1 chegase d\u00faas veces \u00e1 final do prestixioso premio Roma coas cantatas Selma e Roussalka, Lili decidiu aparecer en 1912 e, ademais de ingresar no Conservatorio na clase de composici\u00f3n de Paul Vidal, recibiu clases de profesores. Georges Caussade para preparar. Despois de caer enfermo e ter que retirarse no primeiro intento, apareceu de novo en 1913, ga\u00f1ando e convert\u00e9ndose na primeira muller en conseguir este importante premio. F\u00edxoo coa cantata \"Faust et H\u00e9l\u00e8ne\", composta para a ocasi\u00f3n e dedicada \u00e1 s\u00faa irm\u00e1. A obra foi publicada publicamente o 16 de novembro do mesmo ano, con boa acollida por parte do p\u00fablico e da cr\u00edtica.\nLili foi a primeira muller en gabar o Premio de Roma, co que ga\u00f1ou un contrato dun ano coa editorial Ricordi. Trasladouse a Villa Medici, un gran complexo arquitect\u00f3nico na cidade de Roma onde se aloxaban os premiados. Co estoupido da primeira guerra mundial en 1914 tivo que volver a Par\u00eds. Sabendo que debido ao estado de sa\u00fade non pod\u00eda ser enfermeira de guerra, decidiu fundar o Comit\u00e9 francoamericano do Conservatorio Nacional, unha organizaci\u00f3n encargada de dar apoio moral aos m\u00fasicos que loitaban na Gran Guerra, para mantelos en contacto entre eles e para axudar \u00e1s s\u00faas familias. Tam\u00e9n editou e criticou obras destes m\u00fasicos. No comit\u00e9 participaron m\u00fasicos como Charles Widor, Camille Saint-Sa\u00ebns, Gabriel Faur\u00e9, Gustave Charpentier, Th\u00e9odore Dubois, \u00c9mile Paladhile e Paul Vidal, que participaron como membros honorarios.\nEn 1916 regresou a Roma uns meses e tras un diagn\u00f3stico que lle deu saber que s\u00f3 lle quedaba dous anos para vivir, apresurouse a intentar rematar algunhas das s\u00faas composici\u00f3ns m\u00e1is importantes, como os Salmos 24 e 129 e a \u00f3pera \"La princesse Maleine\", que por desgraza non logra rematar. Non obstante, a s\u00faa actividade compositiva viuse interrompida pola deterioraci\u00f3n da s\u00faa sa\u00fade, obrig\u00e1ndoa a regresar a Par\u00eds, onde pasou os \u00faltimos dous anos. Morreu aos 24 anos polo que agora se co\u00f1ece como enfermidade de Crohn (unha enfermidade intestinal cr\u00f3nica) e foi enterrado no cemiterio de Montmatre, onde tam\u00e9n se atopa Nadia.\nAo longo da s\u00faa vida recibiu o apoio incondicional da s\u00faa irm\u00e1, sen quen probablemente non poder\u00eda ter conseguido tanto en tan pouco tempo de vida.6 Nadia fundou en 1939 o \"Lili Boulanger Memorial Fund\", en Boston, co obxectivo de manter viva a memoria e o legado de Lili e apoio a m\u00fasicos novos prometedores.\nObra.\nA s\u00faa irm\u00e1 Nadia explica que debido \u00e1 estreita relaci\u00f3n entre Lili e o seu pai, a s\u00faa morte en 1900 \u00e9 a orixe da necesidade de expresarse a trav\u00e9s da escritura musical. Escribe a s\u00faa primeira obra, \"Lettre de mort\", en 1906, posiblemente en memoria de seu pai. A s\u00faa curta esperanza de vida poder\u00eda ser o motivo de que moitas das s\u00faas obras sexan relixiosas ou de inspiraci\u00f3n b\u00edblica. A guerra tam\u00e9n infl\u00fae na elecci\u00f3n dos textos das s\u00faas obras, como se pode ver en \"La princesse Maleine\", baseada na obra de Maeterlinck, ou \"Vieille pri\u00e8re bouddhique\", cuxo texto \u00e9 unha oraci\u00f3n budista que reza pola paz e bondade. \"Faust et H\u00e9l\u00e8ne\", a cantata que a levou a conquistar o Premio de Roma, basea o seu argumento e libreto nun fragmento da adaptaci\u00f3n de \"Faust\" de Goethe do escritor franc\u00e9s Eug\u00e8ne Adenis. En moitas ocasi\u00f3ns, as s\u00faas obras reflicten o seu estado de \u00e1nimo, marcado por moitos momentos de depresi\u00f3n, como o movemento Dans l\u2019immense tristesse. Recibiu influencias de Faur\u00e9, Massenet e Debussy, especialmente en cuesti\u00f3ns formais, pero ademais do estilo t\u00edpicamente franc\u00e9s de principios de s\u00e9culo tam\u00e9n ten tendencias de vangarda, sendo un referente para compositores como Messiaen ou Honegger. A s\u00faa linguaxe destaca pola s\u00faa forza contrapuntal, a tendencia \u00e1 modalidade (con fixaci\u00f3n polo modo frixio) e unha madurez extraordinaria, por encima do normal nunha persoa da s\u00faa idade. A pesar dos seus curtos anos de vida, tivo tempo de probar e fuxir da tonalidade. No seu \u00faltimo traballo, \"Pie Jesu,\" explorar a politonalidade. Foi composta en 1918 e ditada \u00e1 s\u00faa irm\u00e1 Nadia, xa que a enfermidade de Lili estaba tan avanzada que non foi quen de transcribilo no propio papel. Est\u00e1 considerada unha das s\u00faas obras m\u00e1is importantes, xunto cos Salmos 24, 129 e 130 e a \"Vieille pri\u00e8re bouddhique\".\nOs traballos e traballos que hoxe co\u00f1ecemos sobre Lili mantiv\u00e9ronse e aguant\u00e1ronse grazas \u00e1 s\u00faa irm\u00e1 Nadia, que foi a encargada de darlles a co\u00f1ecer. Non obstante, moitos deles foron perdidos ou destru\u00eddos pola propia compositora, e outros s\u00f3 son os bosquexos.\nBibliograf\u00eda.\nSadie, Julie Anne e Samuel, Rhian (1995). \"The Norton/Grove Dictionary of Women Composers\". W. W. Norton &amp; Company."}
{"id": "39044", "revid": "5863", "url": "https://gl.wikipedia.org/wiki?curid=39044", "title": "Philip K. Dick", "text": "Philip Kindred Dick, m\u00e1is co\u00f1ecido como Philip K. Dick, nado o 16 de decembro de 1928 en Chicago (Illinois) e finado o 2 de marzo de 1982 en Santa Ana (California), foi un prol\u00edfico escritor e novelista estadounidense de ciencia ficci\u00f3n, que influ\u00edu notablemente en devandito x\u00e9nero.\nTraxectoria.\nAclamado en vida por contempor\u00e1neos como Robert A. Heinlein ou Stanislaw Lem, Dick obtivo pouco reco\u00f1ecemento antes da s\u00faa morte. Tras esta, con todo, a adaptaci\u00f3n ao cine de varias das s\u00faas novelas deulle a co\u00f1ecer ao gran p\u00fablico. A s\u00faa obra \u00e9 hoxe unha das m\u00e1is populares da ciencia ficci\u00f3n e Dick ga\u00f1ou o reco\u00f1ecemento do p\u00fablico e o respecto da cr\u00edtica.\nDeixando ao car\u00f3n o enfoque simplista e optimista do mundo frecuente na \"idade dourada\" da ciencia ficci\u00f3n, Dick explorou sistematicamente a natureza enigm\u00e1tica da realidade e a humanidade nas s\u00faas novelas, poboadas por xente traballadora corrente m\u00e1is que por superhomes gal\u00e1cticos. Adiant\u00e1ndose ao subx\u00e9nero cyberpunk, Dick situou a acci\u00f3n de varias das s\u00faas novelas no mundo an\u00f3mico de \"California do Norte\". A s\u00faa aclamada novela \"The Man in the High Castle\" (1963, ga\u00f1adora do Premio Hugo) \u00e9 unha obra pioneira que mestura os x\u00e9neros da ciencia ficci\u00f3n e a historia alternativa. Tam\u00e9n escribiu unha enorme cantidade de historias curtas e obras menores que foron publicadas por revistas \"pulp\".\nEstilo.\nAs s\u00faas obras caracter\u00edzanse por unha sensaci\u00f3n de constante erosi\u00f3n da realidade. A mi\u00fado, os protagonistas descobren que os seus seres queridos (ou ata eles mesmos) son sen sabelo robots, alien\u00edxenas, seres sobrenaturais, esp\u00edas sometidos a lavados de cerebro, alucinaci\u00f3ns, ou calquera combinaci\u00f3n destes.\nObra.\nHistorias curtas.\n1952\n1953\n1954\n1955\n1956\n1957\n1958\n1959\n1963\n1964\n1965\n1966\n1967\n1968\n1969\n1974\n1979\n1980\n1981\n1984\n1987\n1988\nNovelas.\n1955 \"Solar Lottery\"\n1956\n1957\n1959 \"Time Out of Joint\"\n1960\n1962 \"The Man in the High Castle\"\n1963 \"The Game-Players of Titan\"\n1964\n1965\n1966\n1967\n1968 \"So\u00f1an os androides con ovellas el\u00e9ctricas?\". Inspirou a pel\u00edcula \"Blade Runner\".1969\n1970\n1972\n1974\n1975\n1976\n1977\n1981\n1982\n1983\n1984\n1985\n1986\n1987\n1988\n1994"}
{"id": "39048", "revid": "25871", "url": "https://gl.wikipedia.org/wiki?curid=39048", "title": "Greg Egan", "text": "Greg Egan, nado o 20 de agosto de 1961 en Perth, \u00e9 un escritor australiano de ficci\u00f3n cient\u00edfica.\nTraxectoria.\nEgan publicou o seu primeiro traballo en 1983. Est\u00e1 especializado en historias de ciencia ficci\u00f3n dura con temas matem\u00e1ticos e de ontolox\u00eda cu\u00e1ntica, inclu\u00edndo a natureza da consciencia. Outros temas son a xen\u00e9tica, a realidade simulada, o post-humanismo, a transferencia da mente, a sexualidade, a intelixencia artificial, e a superioridade do naturalismo racional sobre a relixi\u00f3n. \u00c9 co\u00f1ecido pola s\u00faa tendencia a tratar con materias tecnicamente complexas, como conceptos innovadores en f\u00edsica ou o problema da epistemolox\u00eda, dun xeito directo e desinhibido. \u00c9 ga\u00f1ador dun premio Hugo (e finalista dos Hugo con outros oito traballos), e tam\u00e9n ga\u00f1ou un premio John W. Campbell Memorial \u00e1 mellor novela. Os seus primeiros relatos conti\u00f1an profusi\u00f3n de elementos de terror.\nOs relatos curtos de Egan te\u00f1en sido publicados en varias revistas do x\u00e9nero, inclu\u00edndo publicaci\u00f3ns regulares en \"Interzone\" e en \"Asimov's Science Fiction\".\nEgan \u00e9 licenciado en matem\u00e1ticas pola Universidade de Australia Occidental, e actualmente vive en Perth. Recentemente participou en campa\u00f1as contra a pr\u00e1ctica habitual, e sancionada pola lei, da detenci\u00f3n autom\u00e1tica dos solicitantes de asilo pol\u00edtico nas aduanas de Australia. Egan \u00e9 vexetariano.\nEgan nunca asiste \u00e1s convenci\u00f3ns de ficci\u00f3n cient\u00edfica, non asina libros, e a s\u00faa imaxe non aparece en Internet, a\u00ednda que en p\u00e1xinas web adicadas \u00e1 ficci\u00f3n cient\u00edfica ou no buscador Google se te\u00f1an publicado fotos de xente co mesmo nome etiquetadas erroneamente como fotos de Greg Egan.\nEgan achega ocasionalmente mensaxes en varios grupos de Usenet, sobre todo cient\u00edficos e t\u00e9cnicos, usando o seu propio nome. De decembro de 1994 a setembro de 1999 contribu\u00edu regularmente no grupo rec.arts.sf.written, entrando en di\u00e1logo cos seus lectores acerca das s\u00faas obras e da ficci\u00f3n cient\u00edfica en xeral."}
{"id": "39049", "revid": "23204", "url": "https://gl.wikipedia.org/wiki?curid=39049", "title": "Philip Jos\u00e9 Farmer", "text": "Philip Jos\u00e9 Farmer, nado en Terre Haute, Indiana o 26 de xaneiro de 1918 e finado o 25 de febreiro de 2009, foi un escritor estadounidense de ficci\u00f3n cient\u00edfica e fantas\u00eda, autor de novelas e relatos breves.\nTraxectoria.\nEn moitas das obras de Farmer aparecen personaxes preexistentes, tomados da historia ou da ficci\u00f3n. \u00c9 o caso de \"The Other Log of Phileas Fogg\" (1973), que reenche as elipses da co\u00f1ecida novela \"A volta \u00f3 mundo en 80 d\u00edas\", de Jules Verne, ou da \"Barnstormer in Oz\" (1982), no que o fillo adulto da protagonista do mago de Oz, Dorothy, chega ao pa\u00eds de Oz por un accidente do avi\u00f3n que estaba pilotando. Outros personaxes que aparecen frecuentemente nas s\u00faas obras son os heroes pulp Tarz\u00e1n e Doc Savage: na novela \"The Adventure of the Peerless Peer\" Tarz\u00e1n forma equipo con Sherlock Holmes. Farmer \u00e9 tam\u00e9n o creador das series de \"Lord Grandrith\" e \"Doc Caliban\", personaxes baseados, respectivamente, en Tarz\u00e1n e en Doc Savage. Esta serie componse da \"Feast Unknown\" (1969), \"Lord of the Trees\" (1970) e \"The Mad Goblin\" (1970). Farmer escribiu ademais d\u00faas enxe\u00f1osas biograf\u00edas de Tarz\u00e1n e Doc Savage, \"Tarzan Alive\" (1972) e \"Doc Savage: His Apocalyptic Life\" (1973).\nA Serie \"Riverworld\" conta as aventuras de personaxes tan diferentes entre si como Richard Francis Burton, Hermann G\u00f6ring e Samuel Clemens (Mark Twain), nun estra\u00f1o m\u00e1is al\u00f3 no cal todos os seres humanos que viviron no pasado resucitan no val dun r\u00edo que se estende por todo un planeta. A saga est\u00e1 composta por \"To Your Scattered Bodies Go\" (1971), \"The Fabulous Riverboat\" (1971), \"The Dark Design\" (1977), \"The Magic Labyrinth\" (1980) e \"Gods of Riverworld\" (1983). \"Riverworld and Other Stories\" (1979) \u00e9 unha colecci\u00f3n de relatos que se desenvolve no mesmo mundo imaxinario; nela incl\u00faese o conto que deu orixe \u00e1 saga. A serie \"World of Tiers\" consta das novelas \"The Maker of Universes\" (1965), \"The Gates of Creation\" (1966), \"A Private Cosmos\" (1968), \"Behind the Walls of Terra\" (1970), \"The Lavalite World\" (1977) e \"More Than Fire\" (1993). Esta serie, baseada na idea dun universo paralelo, inspirou a Roger Zelazny a s\u00faa serie de Amber.\nAs obras de Farmer abordan a mi\u00fado o tema do sexo: a s\u00faa recompilaci\u00f3n de historias breves \"Strange Relations\", de 1960, marcou un fito na historia do sexo na literatura de ciencia ficci\u00f3n. Tam\u00e9n a relixi\u00f3n est\u00e1 presente no traballo de Farmer: Xes\u00fas aparece coma personaxe nun dos relatos de \"Riverworld and Other Stories\" e na novela \"Jesus on Mars\"."}
{"id": "39050", "revid": "56817", "url": "https://gl.wikipedia.org/wiki?curid=39050", "title": "Bad Girl", "text": "\"Bad Girl\" foi o terceiro sinxelo do \u00e1lbum \"Erotica\" (1992) de Madonna, editado o 22 de febreiro de 1993.\nNon tivo o \u00e9xito comercial doutros sinxelos anteriores da artista, de feito quedou no posto 36 do Billboard 100 americano, a pesar de ser considerado un dos seus mellores temas por moitos dos seus fans.\nListaxe de canci\u00f3ns.\nVinilo de 7\" EEUU/Casete EEUU&lt;br&gt;CD de 3\" Xap\u00f3n\nMaxi-sinxelo en vinilo de 12\" EEUU\nMaxi-sinxelo en CD EEUU\nCD RU/Vinilo de 12\" RU\nCasete RU\nVinilo de 7\" Australia e Europa\nCD e 12\" Australia e Europa"}
{"id": "39053", "revid": "92340", "url": "https://gl.wikipedia.org/wiki?curid=39053", "title": "William Gibson", "text": "Willian Ford Gibson, nado o 17 de marzo de 1948, \u00e9 un escritor de ficci\u00f3n cient\u00edfica norteamericano nado nos Estados Unidos mais exiliado no Canad\u00e1, mantendo as d\u00faas cidadan\u00edas. \u00c9 considerado o pai do cyberpunk. No seu haber conta con premio como o Hugo ou o N\u00e9bula."}
{"id": "39054", "revid": "92340", "url": "https://gl.wikipedia.org/wiki?curid=39054", "title": "Damon Knight", "text": "Damon Knight, nado en Hood River, Oreg\u00f3n, o 19 de setembro de 1922 e finado o 15 de abril de 2002, foi un escritor, editor e cr\u00edtico de ficci\u00f3n cient\u00edfica estadounidense."}
{"id": "39055", "revid": "98629", "url": "https://gl.wikipedia.org/wiki?curid=39055", "title": "Richard Matheson", "text": "Richard Matheson, nado en Allendale, Nova Jersey, o 20 de febreiro de 1926 e finado o 23 de xu\u00f1o de 2013, \u00e9 un escritor estadounidense de fantas\u00eda, ficci\u00f3n cient\u00edfica e horror.\nTraxectoria.\nFillo de inmigrantes noruegueses, criouse en Brooklyn e estudou na Brooklyn Technical School. Despois fixo o servizo militar como soldado de infanter\u00eda na segunda guerra mundial. En 1949 licenciouse en xornalismo pola Universidade de Missouri e en 1951 mudouse a California. Casou en 1952 e tres dos seus catro fillos (Chris, Richard Christian e Ali Matheson) tam\u00e9n son escritores e guionistas.\nObra.\nMatheson iniciouse na literatura publicando os seus contos no diario Brooklyn Eagle. Xa en California, empezou a escribir relatos de fantas\u00eda, terror e ciencia ficci\u00f3n, publicados desde 1950 pola revista \"Magazine of Fantasy and Science Fiction\". O seu primeiro conto publicado \"Borne of Man and Woman\" f\u00edxoo inmediatamente famoso.\nEn 1954 apareceu a s\u00faa xa cl\u00e1sica novela \"I Am Legend\", unha orixinal historia na cal o mundo sofre unha pandemia de vampirismo \u00e1 que se ten que enfrontar un s\u00f3 home. En 1957 adaptou ao cine a s\u00faa novela \"The Shrinking Man\", da cal resultou un filme de culto.\nTam\u00e9n destacou como guionista de varios cap\u00edtulos da serie televisiva \"Twilight Zone\" e da pel\u00edcula de Steven Spielberg \"Duel\", baseada nun relato seu."}
{"id": "39056", "revid": "197", "url": "https://gl.wikipedia.org/wiki?curid=39056", "title": "Enxe\u00f1er\u00eda mec\u00e1nica", "text": ""}
{"id": "39057", "revid": "89787", "url": "https://gl.wikipedia.org/wiki?curid=39057", "title": "Larry Niven", "text": "Larry Niven, nado na cidade dos \u00c1nxeles en 1938, \u00e9 un escritor estadounidense de ficci\u00f3n cient\u00edfica. As\u00ed, unha das s\u00faas novelas m\u00e1is co\u00f1ecidas de ciencia ficci\u00f3n dura \u00e9 \"Ringworld\" (ga\u00f1ador do premio Locus, do Hugo e do N\u00e9bula). Por outra banda, entre as s\u00faas obras de fantas\u00eda figuran obras de relevo como \"The Magic Goes Away\"."}
{"id": "39059", "revid": "56817", "url": "https://gl.wikipedia.org/wiki?curid=39059", "title": "Sinfon\u00eda n\u00ba 39 (Mozart)", "text": "A sinfon\u00eda n\u00ba 39 en mi bemol maior, KV 543, \u00e9 unha sinfon\u00eda composta por Wolfgang Amadeus Mozart en xullo-agosto de 1788.\nNon se co\u00f1ece nada sobre as circunstancias da s\u00faa creaci\u00f3n, dura 28 minutos e est\u00e1 constitu\u00edda por catro movementos\nOrquestraci\u00f3n.\nA partitura de Mozart require da utilizaci\u00f3n de:"}
{"id": "39061", "revid": "85894", "url": "https://gl.wikipedia.org/wiki?curid=39061", "title": "Manuel Jos\u00e9 Fern\u00e1ndez Iglesias", "text": "Manuel Jos\u00e9 Fern\u00e1ndez Iglesias, nado en Salamanca o 3 de xu\u00f1o de 1967 \u00e9 un enxe\u00f1eiro e pol\u00edtico galego.\nTraxectoria.\nTras rematar os estudos de Enxe\u00f1eiro de Telecomunicaci\u00f3n en 1990 comeza a exercer como docente e investigador na Escola T\u00e9cnica Superior de Enxe\u00f1ar\u00eda de Telecomunicaci\u00f3ns de Vigo. Dende 1997 \u00e9 doutor de Telecomunicaci\u00f3ns pola Universidade de Vigo e profesor titular no Departamento de Enxe\u00f1er\u00eda Telem\u00e1tica desa universidade. Tam\u00e9n ocupou diversos cargos de xesti\u00f3n na Universidade de Vigo e na Asociaci\u00f3n de Enxe\u00f1eiros de Telecomunicaci\u00f3ns de Galicia. No derradeiro equipo reitoral de Domingo Docampo, foi comisionado para o Espazo Europeo de Educaci\u00f3n Superior da Universidade de Vigo, con rango de vicerreitor (2004-2005).\nDende o 2005 ata abril de 2009 ostentou o cargo de director xeral de Comunicaci\u00f3n Audiovisual da Xunta de Galicia no goberno bipartito sa\u00eddo das elecci\u00f3ns galegas dese mesmo ano.\nDe 2007 a 2010 mantivo o blog en ingl\u00e9s sobre o audiovisual galego \"Alan Smithee's Scratch Book on Galician Cinema\"."}
{"id": "39079", "revid": "98629", "url": "https://gl.wikipedia.org/wiki?curid=39079", "title": "Ehud Olmert", "text": "Ehud Olmert (30 de setembro, 1945 en Binyamina), foi o 12\u00ba primeiro ministro de Israel, membro do Kadima procedente do Likud\nOlmert converteuse en primeiro ministro o 14 de abril de 2006 pero vi\u00f1a exercendo este cargo de xeito interino desde o 4 de xaneiro pola enfermidade do primeiro ministro Ariel Sharon. O 30 de xullo do 2008 anunciou que non se presentar\u00eda \u00e1s elecci\u00f3ns primarias do Kadima, tras un mandato marcado polas acusaci\u00f3ns de corrupci\u00f3n e a perda de popularidade pola s\u00faa xesti\u00f3n na Guerra do L\u00edbano do 2006. A s\u00faa sucesora foi a actual Ministra de Asuntos Exteriores, Tzipi Livni, con qu\u00e9n mantivo agrias disputas nos meses previos \u00e1 s\u00faa retirada por mor do liderado de Kadima.\nAnteriormente, Olmert fora Viceprimeiro Ministro, Ministro de Facenda, Ministro de Industria, Comercio e Traballo, Ministro responsable da administraci\u00f3n das Terras de Israel e alcalde de Xerusal\u00e9n."}
{"id": "39082", "revid": "15490", "url": "https://gl.wikipedia.org/wiki?curid=39082", "title": "Advento", "text": "Na tradici\u00f3n relixiosa cristi\u00e1 o advento \u00e9 un per\u00edodo de tempo que \u00e9 preparaci\u00f3n da celebraci\u00f3n do nacemento de Cristo, o Nadal, e para renovar a esperanza na segunda vida de Cristo\nTradici\u00f3n oriental.\nNas igrexas ortodoxas comeza o 15 de novembro (o de 28 de novembro do calendario xuliano) ou ben m\u00e1is minoritariamente o domingo anterior \u00e1 festividade de santo Andr\u00e9 (30 de novembro) ata o d\u00eda de Nadal.\nTradici\u00f3n occidental.\nNa Igrexa cat\u00f3lica latina, o advento comeza o cuarto domingo antes de Nadal e tecnicamente remata o 23 de decembro; a non ser que o 24 de novembro sexa domingo \u00e9 o cuarto domingo de advento. O per\u00edodo de advento \u00e9 de penitencia e os sacerdotes levan vestimentas p\u00farpuras."}
{"id": "39084", "revid": "85894", "url": "https://gl.wikipedia.org/wiki?curid=39084", "title": "Elvira Fern\u00e1ndez", "text": "Elvira Fern\u00e1ndez D\u00edaz, nada o 22 de decembro de 1939 en Becerre\u00e1, \u00e9 unha pol\u00edtica galega do PPdeG.\nTraxectoria.\nMestra. Foi funcionaria da Xunta de Galicia como axente de Extensi\u00f3n Agraria na Estrada dende 1968. Foi concelleira da Estrada (1979-1987) e deputada provincial (1983-1991). Nas elecci\u00f3ns municipais de 1987 encabezou a candidatura do PNG \u00e1 alcald\u00eda da Estrada e foi elixida alcaldesa (1987-1991). Posteriormente ingresou no PPdeG polo que foi senadora (1989-1993) e deputada no Congreso dos Deputados (1993-1996). Despois foi xefa do Servizo de Publicaci\u00f3ns e Estat\u00edstica de Agricultura.\nNo plano privado, Fern\u00e1ndez D\u00edaz est\u00e1 vi\u00fava e ten dous fillos."}
{"id": "39085", "revid": "5312", "url": "https://gl.wikipedia.org/wiki?curid=39085", "title": "Moviment d'Esquerra Nacionalista", "text": "O Moviment d'Esquerra Nacionalista (MEN) foi un partido pol\u00edtico independentista e socialista catal\u00e1n, escisi\u00f3n de Nacionalistes d'Esquerra no ano 1985. Pretend\u00eda formar un bloque popular agrupando \u00f3s novos movementos sociais como ecoloxismo, feminismo e pacifismo. Parte da s\u00faa militancia integrouse no \"Moviment de Defensa de la Terra\" no ano 1986. Pediu o voto para Herri Batasuna nas elecci\u00f3ns europeas de 1987 e 1989. Integrouse como corrente dentro da Crida per la Soliraritat en 1989. En 1992 presentouse \u00e1s elecci\u00f3ns catal\u00e1s en coalici\u00f3n con Alternativa Verda e en 1993 fusionouse con Els Verds-Confederaci\u00f3 Ecologista de Catalunya."}
{"id": "39086", "revid": "1987", "url": "https://gl.wikipedia.org/wiki?curid=39086", "title": "Clodoveo III", "text": "Clodoveo III foi rei dos francos entre os anos 675 e 676. Foi imposto en Austrasia polo mordomo de palacio Ebroin. Segundo o mordomo e outros magnates austrasianos que o apoiaron, era fillo ilex\u00edtimo do rei Clotario III. Clodoveo op\u00faxose ao rei de Neustria, Dagoberto II, e o seu mordomo, Wulfoaldo, pero morreu despois de s\u00f3 un ano de reinado."}
{"id": "39087", "revid": "23204", "url": "https://gl.wikipedia.org/wiki?curid=39087", "title": "Dagoberto II", "text": "Dagoberto II, nado en 652 era fillo do rei dos francos Sixeberto III e de Imiquilda / Hymmenexilde.\nEn 656, \u00e1 morte de seu pai, asasinado mediante un complot do seu propio irm\u00e1n Clodoveo II, organizado por Grimoaldo, mordomo de palacio, co obxectivo de anexionar as terras de Austrasia, Dagoberto, \u00e1 idade de 4 anos, \u00e9 enviado exiliado a Irlanda por orde do mordomo de palacio, que se sent\u00eda ameazado. \nDagoberto, foi proclamado rei en 674 polos se\u00f1ores de Austrasia, e despois de que Khilderico II fose asasinado en 675, regresa para conquistar o trono de Austrasia, da que seu pai fora rei. Pero non pode conter a insubordinaci\u00f3n dos se\u00f1ores e tam\u00e9n el foi asasinado en 679 \u00e1 idade de 27 anos."}
{"id": "39088", "revid": "1131", "url": "https://gl.wikipedia.org/wiki?curid=39088", "title": "Galer\u00eda de imaxes de Vedra", "text": "Galer\u00eda de imaxes do concello de Vedra na provincia da Coru\u00f1a."}
{"id": "39106", "revid": "23204", "url": "https://gl.wikipedia.org/wiki?curid=39106", "title": "Edward Osborne Wilson", "text": "Edward Osborne Wilson, nado en Birmingham (Alabama) o 10 de xu\u00f1o de 1929 e finado en Burlington, Massachusetts, o 26 de decembro de 2021, foi un bi\u00f3logo e entom\u00f3logo estadounidense.\nTraxectoria.\nIntroduciu o concepto de biodiversidade na lingua cient\u00edfica. Escribiu \"On Human Nature\" e \"The Future of Life\" e foi premio Pulitzer d\u00faas veces. Especialista en formigas, chegou a dicir que \"se o ser humano desaparecese o mundo continuar\u00eda, pero sen os insectos dubido que a especie humana durase m\u00e1is de tres meses\". No ano 2006 publicou \"The Creation: An Appeal to Save Life on Earth\", reclamando a atenci\u00f3n sobre a extinci\u00f3n de especies, e avogando por unha aliaxe entre ciencia e relixi\u00f3n (\"as d\u00faas forzas m\u00e1is poderosas do mundo\") para mobilizar a sociedade e os pol\u00edticos."}
{"id": "39114", "revid": "197", "url": "https://gl.wikipedia.org/wiki?curid=39114", "title": "Xeol\u00f3xica", "text": ""}
{"id": "39115", "revid": "197", "url": "https://gl.wikipedia.org/wiki?curid=39115", "title": "Xeogr\u00e1fica", "text": ""}
{"id": "39124", "revid": "25871", "url": "https://gl.wikipedia.org/wiki?curid=39124", "title": "Coral luterana", "text": "Coral \u00e9 unha forma musical caracter\u00edstica da liturxia das igrexas luteranas, baseada en cantos lit\u00farxicos sobre a base dunha melod\u00eda sinxela e reco\u00f1ec\u00edbel para que os fieis puidesen cantala. Preceden ou concl\u00faen as cantatas barrocas, das cales Bach \u00e9 o m\u00e1ximo expo\u00f1ente."}
{"id": "39125", "revid": "197", "url": "https://gl.wikipedia.org/wiki?curid=39125", "title": "Barroca", "text": ""}
{"id": "39127", "revid": "197", "url": "https://gl.wikipedia.org/wiki?curid=39127", "title": "Endot\u00e9rmica", "text": ""}
{"id": "39128", "revid": "197", "url": "https://gl.wikipedia.org/wiki?curid=39128", "title": "Exot\u00e9rmica", "text": ""}
{"id": "39129", "revid": "1822", "url": "https://gl.wikipedia.org/wiki?curid=39129", "title": "Precipitaci\u00f3n", "text": "O termo precipitaci\u00f3n pode referirse a:"}
{"id": "39133", "revid": "1463", "url": "https://gl.wikipedia.org/wiki?curid=39133", "title": "Odf", "text": ""}
{"id": "39135", "revid": "88215", "url": "https://gl.wikipedia.org/wiki?curid=39135", "title": "Gennaro Gattuso", "text": "Gennaro \"Rino\" Ivan Gattuso, nado en Corigliano Calabro (Cosenza) o 9 de xaneiro de 1978, \u00e9 un ex-futbolista e actual adestrador de f\u00fatbol italiano. Xogou de centrocampista defensivo e foi internacional coa selecci\u00f3n italiana.\nClubs.\nGattuso comezou a s\u00faa carreira na escuadra italiana do Perugia, pero foi transferido en 1997 ao Glasgow Rangers F.C. cando tan t\u00f3 contaba con 19 anos. Da s\u00faa etapa en Escocia destaca a grande influencia que tivo un dos adestradores do equipo, Walter Smith, ao que se refire coma 'un segundo pai'.\nO sucesor de Smith, Dick Advocaat, non contaba moito con el as\u00ed que foi transferido \u00e1 Salernitana en outubro de 1998 por 3 mill\u00f3ns de Libras.\nO A.C. Milan pagou 8 mill\u00f3ns de libras en 1999 polo seu traspaso. O seu estilo de xogo permit\u00eda liberar ao mediocampista Andrea Pirlo de bastantes tarefas defensivas a dedicarse a participar na creaci\u00f3n do xogo. Gattuso, que \u00e1s veces xoga de interior dereito, non fac\u00eda o t\u00edpico traballo de subi-la banda e centrar cara a \u00e1rea rival, sen\u00f3n que se deixaba caer \u00f3 medio para participar nos traballos de defensa.\nXogou o seu encontro 300 co Milan o 26 de setembro de 2006 nun empate a 0 contra o Lille, na Liga de Campi\u00f3ns.\nA Selecci\u00f3n.\nGattuso foi unha peza clave no mediocampo da selecci\u00f3n italiana xunto con Andrea Pirlo compa\u00f1eiro seu tam\u00e9n no A.C. Milan.\nParticipou en dous mundiais, no 2002 e no Mundial de F\u00fatbol Alema\u00f1a 2006, onde fixo unha grand\u00edsima actuaci\u00f3n, e contribu\u00edu de xeito decisivo \u00e1 vitoria italiana no torneo."}
{"id": "39137", "revid": "197", "url": "https://gl.wikipedia.org/wiki?curid=39137", "title": "Franco Belga", "text": ""}
{"id": "39138", "revid": "15490", "url": "https://gl.wikipedia.org/wiki?curid=39138", "title": "Pr\u00e1xedes Mateo Sagasta", "text": "Pr\u00e1xedes Mateo Sagasta Escolar, nado en Torrecilla en Cameros (A Rioxa) o 21 de xullo de 1825 e finado en Madrid o 5 de xaneiro de 1903, foi un pol\u00edtico espa\u00f1ol e destacado orador polo seu talento ret\u00f3rico e valores fortes. Foi presidente do Consello de ministros (1871-1872) e presidente do Goberno Espa\u00f1ol (1874-1874), (1881-1883), (1892-1895), (1897-1899) e (1902-1902).\nTraxectoria.\nDurante a mocidade sostivo ideas revolucionarias para a s\u00faa \u00e9poca pero evolucionou cara \u00f3 liberalismo democr\u00e1tico. Estudou a carreira de enxe\u00f1eiro de cami\u00f1os pero nunca exerceu como tal pois adicouse \u00f3 xornalismo e \u00e1 pol\u00edtica.\nMilitou no Partido Progresista mentres estudaba na Escola de Enxe\u00f1er\u00eda de Madrid, onde foi o \u00fanico da escola que refusou asinar unha carta de apoio \u00e1 ra\u00ed\u00f1a Sabela II en 1848. Rematados os estudos, xogou un activo papel na vida pol\u00edtica espa\u00f1ola participando na pol\u00edtica da restauraci\u00f3n dentro do Partido Liberal Fusionista, fundado por el mesmo en abril de 1880.\nSagasta foi membro das Cortes entre 1854 e 1857 e entre 1858 e 1863. En 1866 exiliouse a Francia tras un golpe de estado infrutuoso. Volveu a Espa\u00f1a en 1868, incorpor\u00e1ndose \u00f3 goberno provisorio que asumiu o poder tralo destronamento de Sabela II.\nEntre 1871 e 1902 foi varias veces presidente do goberno dentro da alternancia de poder pactada con C\u00e1novas del Castillo. Desenvolveu nos seus varios mandatos medidas avanzadas entre as que destaca a reimplantaci\u00f3n definitiva do sufraxio universal (exclusivamente masculino) en 1880.\nO asasinato de C\u00e1novas en 1897 volveuno \u00f3 poder. Na guerra cos Estados Unidos polas colonias de ultramar decidiu intervir militarmente a pesar de que era consciente da completa supremac\u00eda norteamericana. O tratado de Par\u00eds de 1898 significou a perda dos \u00faltimos restos do imperio colonial espa\u00f1ol. A opini\u00f3n p\u00fablica f\u00edxoo responsable da desfeita co\u00f1ecida popularmente como \"Desastre do 98\"."}
{"id": "39143", "revid": "348", "url": "https://gl.wikipedia.org/wiki?curid=39143", "title": "Refr\u00e1ns", "text": ""}
{"id": "39146", "revid": "570", "url": "https://gl.wikipedia.org/wiki?curid=39146", "title": "C\u00e1novas", "text": ""}
{"id": "39147", "revid": "570", "url": "https://gl.wikipedia.org/wiki?curid=39147", "title": "Sagasta", "text": ""}
{"id": "39148", "revid": "570", "url": "https://gl.wikipedia.org/wiki?curid=39148", "title": "C\u00e1novas del Castillo", "text": ""}
{"id": "39149", "revid": "23204", "url": "https://gl.wikipedia.org/wiki?curid=39149", "title": "Harpo Marx", "text": "Adolph Arthur Marx, m\u00e1is co\u00f1ecido coma Harpo Marx, nado en Nova York o 23 de novembro de 1888 e finado nos \u00c1nxeles o 28 de setembro de 1964, foi un dos Irm\u00e1ns Marx, un grupo de Vodevil e artistas do Teatro de Broadway que despois se fixeron famosos en todo o mundo polas s\u00faas intervenci\u00f3ns no cinema. Era ben co\u00f1ecido polos seguintes trazos: nunca falaba, tocaba a arpa e empregaba para comunicarse cos demais asub\u00edos e tam\u00e9n unha bucina.\nEn xaneiro de 1910, Harpo uniuse a dous dos seus irm\u00e1ns, Julius e Herbert, para formar \"The Three Nightingales\". Harpo deixou de falar en escena a ra\u00edz dunha cr\u00edtica que lles fixeron nun xornal, a cal se refer\u00eda ao seu bo traballo xestual e de caracterizaci\u00f3n, e que este se botaba a perder cando falaba.\nNa s\u00faa autobiograf\u00eda sinalou que a s\u00faa nai Minnie Marx foi quen lle regalou unha arpa e \u00f3s poucos comezou a tocala nos escenarios. A s\u00faa formaci\u00f3n musical, coma a seus irm\u00e1ns, era autodidacta.\nPouco antes de comezar a segunda guerra mundial trocou o seu nome polo de Arthur, xa que consideraba de Adolph soaba \"moi alem\u00e1n\".\nHarpo apareceu, en solitario no filme \"Too Many Kisses\", catro anos antes do debut no cinema dos Irm\u00e1ns Marx. Aqu\u00ed aparece a \u00fanica frase que dixo diante dunha c\u00e1mara. Mais o filme era mudo e \u00fanico que o p\u00fablico puido ver foi a Harpo movendo os beizos e unha li\u00f1a de subt\u00edtulos que dic\u00eda: \"You sure you can't move?\" (Seguro que non te podes mover?).\nHarpo casou coa actriz Susan Fleming o 28 de setembro de 1936. A parella chegou a adoptar catro nenos: Bill, Alex, Jimmy e Minnie.\nEn 1961 publicou a s\u00faa autobiograf\u00eda, \"Harpo Fala\".\nHarpo Marx morreu o 28 de setembro de 1964, \u00e1 idade de 75 anos.\nSeguindo a s\u00faa vontade, a s\u00faa arpa foi doada ao estado de Israel.\nCarreira coma actor.\nV\u00e9xase Irm\u00e1ns Marx."}
{"id": "39154", "revid": "88628", "url": "https://gl.wikipedia.org/wiki?curid=39154", "title": "Fronte", "text": "Fronte pode referirse a:"}
{"id": "39155", "revid": "5863", "url": "https://gl.wikipedia.org/wiki?curid=39155", "title": "Antonio C\u00e1novas del Castillo", "text": "Antonio C\u00e1novas del Castillo, nado en M\u00e1laga o 8 de febreiro de 1828 e finado en Arrasate (Guip\u00fascoa) o 8 de agosto de 1897, foi un pol\u00edtico e historiador espa\u00f1ol co\u00f1ecido principalmente polo seu apoio \u00e1 Restauraci\u00f3n borb\u00f3nica de 1874 e por converterse no m\u00e1ximo dirixente dos conservadores no \"sistema de quendas\" por el establecido. Foi presidente do goberno espa\u00f1ol nos per\u00edodos 1874-1875, 1875-1879, 1879-1881, 1884-1885, 1890-1892 e 1895-1897.\nTraxectoria.\nDeu os primeiros pasos na pol\u00edtica da man de Leopoldo O'Donnell. Foi un dos art\u00edfices da Revoluci\u00f3n de 1854 proclamada co \"Manifesto de Manzanares\", escrito polo propio C\u00e1novas a petici\u00f3n do xeneral Serrano. Membro da Uni\u00f3n Liberal, foi ministro de Gobernaci\u00f3n en 1864 e de Ultramar en 1865 durante o reinado de Isabel II, antes de se proclamar a Primeira Rep\u00fablica Espa\u00f1ola.\nDespois da revoluci\u00f3n Gloriosa de 1868 e do destronamento de Isabel II encargouse de preparar a volta de Afonso XII, fillo daquela. Foi tam\u00e9n o redactor do Manifesto de Sandhurst que propiciou, en 1874, o pronunciamento do xeneral Mart\u00ednez Campos en Sagunto e a proclamaci\u00f3n de Afonso XII como rei. Tam\u00e9n foi o encargado de artellar e dar forma \u00f3 sistema da Restauraci\u00f3n a partir do denominado \"sistema canovosta\".\nO sistema, de car\u00e1cter bipardista, e fundamentado na Constituci\u00f3n de 1876 era en teor\u00eda unha democracia parlamentaria. Defensor convencido dos beneficios do bipartidismo fundou o Partido Liberal Conservador de tendencia conservadora e favoreceu a formaci\u00f3n dun partido liberal que aceptase a lexitimidade do sistema pol\u00edtico implantado. Con Pr\u00e1xedes Mateo Sagasta, l\u00edder do Partido Liberal Fusionista estableceu a quenda pol\u00edtica obrigatoria, mediante o Pacto do Pardo en 1881.\nNa pr\u00e1ctica o sistema canovista baseouse nas fraudes electorais peri\u00f3dicas, apoiadas no caciquismo, que fac\u00edan posible a alternancia no poder, como medio de disipar tensi\u00f3ns. Deste xeito accedeu varias veces \u00f3 cargo da presidencia do goberno, sendo o primeiro presidente do consello de ministros de Afonso XII.\nFoi o autor da Constituci\u00f3n de 1876 e asumiu funci\u00f3ns de xefe do estado durante a rexencia de Mar\u00eda Cristina de Habsburgo-Lorena (1885-1902). Decretou inicialmente o sufraxio restrinxido en 1878 e o sufraxio universal masculino non se restableceu ata 1890 baixo o goberno de Sagasta.\nO seu goberno desenvolveu unha pol\u00edtica colonial baseada na represi\u00f3n dos partidarios dunha Cuba libre. A pol\u00edtica levada a cabo contra o nacionalismo cubano acabar\u00eda conducindo a Espa\u00f1a \u00e1 perda das \u00faltimas colonias na guerra hispano-americana contra os Estados Unidos en 1898. Exerceu igualmente unha forte represi\u00f3n contra a disidencia pol\u00edtica no interior de Espa\u00f1a.\nO asasinato.\nC\u00e1novas morreu asasinado o 8 de agosto de 1897 no balneario de Santa \u00c1gueda, en Guip\u00fascoa, polo anarquista italiano Michele Angiolillo, que se inscribira no establecemento como correspondente do xornal \"Il Popolo\". Segundo as s\u00faas declaraci\u00f3ns \u00f3 ser detido, atentara contra el en resposta \u00e1s mortes e tortura dos revolucionarios detidos en Barcelona tras o atentado contra a procesi\u00f3n de Corpus en xu\u00f1o de 1896.\nObra.\nC\u00e1novas del Castillo foi, ademais de pol\u00edtico, un activo home de letras. Os seus escritos hist\u00f3ricos conced\u00e9ronlle notable reputaci\u00f3n, en especial a s\u00faa \"Historia de la decadencia de Espa\u00f1a\", pola cal foi elixido en 1860, con s\u00f3 32 anos, membro da Real Academia da Historia. A este honor seguir\u00eda a s\u00faa incorporaci\u00f3n a outras instituci\u00f3ns de letras, entre elas, a Real Academia Espa\u00f1ola en 1867, a Academia de Ciencias Morais e Pol\u00edticas en 1871 e a Academia de Belas Artes de San Fernando en 1887. Tam\u00e9n oficiou como director do Ateneo de Madrid (1870-74, 1882-84 e 1888-89).\nA s\u00faa obra historiogr\u00e1fica mais sobranceira constit\u00faea a \"Historia General de Espa\u00f1a\" (1891-1897) en 18 volumes. Entre as s\u00faas publicaci\u00f3ns e libros que conte\u00f1en textos seus est\u00e1n os seguintes:"}
{"id": "39161", "revid": "2445", "url": "https://gl.wikipedia.org/wiki?curid=39161", "title": "Isten \u00e1ldd meg a magyart", "text": ""}
{"id": "39165", "revid": "2445", "url": "https://gl.wikipedia.org/wiki?curid=39165", "title": "Himno de Euskadi", "text": ""}
{"id": "39168", "revid": "2445", "url": "https://gl.wikipedia.org/wiki?curid=39168", "title": "Himno do Estado Turcomano Independente e Neutral", "text": ""}
{"id": "39169", "revid": "736", "url": "https://gl.wikipedia.org/wiki?curid=39169", "title": "Himno galego", "text": ""}
{"id": "39171", "revid": "197", "url": "https://gl.wikipedia.org/wiki?curid=39171", "title": "Cerebral", "text": ""}
{"id": "39180", "revid": "98629", "url": "https://gl.wikipedia.org/wiki?curid=39180", "title": "Arte rom\u00e1nica", "text": "A arte rom\u00e1nica foi o estilo art\u00edstico predominante na Europa cristi\u00e1 dende mediados do s\u00e9culo XI ata finais do s\u00e9culo XII, abarcando tam\u00e9n parte do XIII. O rom\u00e1nico sup\u00f3n a arte cristi\u00e1, agrupando as diferentes opci\u00f3ns que se utilizaran na temper\u00e1 Idade Media (romana, prerrom\u00e1nica, bizantina, xerm\u00e1nica e \u00e1rabe) e conseguindo formular unha linguaxe espec\u00edfica e coherente aplicada a t\u00f3dalas manifestaci\u00f3ns art\u00edsticas. Non foi produto dunha soa nacionalidade ou rexi\u00f3n, sen\u00f3n que xurdiu de forma paulatina e case simult\u00e1nea en territorios que se corresponder\u00edan coas actuais Italia (artista principal: Benedetto Antelami), Francia, Alema\u00f1a, Espa\u00f1a e Portugal. En cada un destes pa\u00edses xurdiu con caracter\u00edsticas propias, a\u00ednda que con suficiente unidade como para ser considerado o primeiro estilo internacional cun \u00e1mbito europeo.\nXorde como consecuencia da prosperidade material e da renovaci\u00f3n espiritual que inspirou a construci\u00f3n de gran n\u00famero de igrexas e de edificios relixiosos. As primeiras construci\u00f3ns fix\u00e9ronse en\u00a0Lombard\u00eda, Borgo\u00f1a e Normand\u00eda. Dende al\u00ed difundiuse por toda Europa, debido a:\nDebido \u00e1s relaci\u00f3ns entre relixiosos e nobres, os reis, nobres, bispos e abades dos mosteiros impulsaron a construci\u00f3n das grandes igrexas e \u00e1s veces eran alde\u00e1ns os que as custeaban e constru\u00edan. As obras realiz\u00e1banas artes\u00e1ns especializados como arquitectos, canteiros, pintores etc. A arte rom\u00e1nica foi sobre todo unha arte relixiosa, que reflect\u00eda os valores da nova sociedade feudal, que \u00e1 vez era guerreira e cristi\u00e1.\nDesenvolvemento.\nDende o s\u00e9culo VIII, unha serie de acontecementos hist\u00f3ricos son os que posibilitar\u00e1n a renovaci\u00f3n e expansi\u00f3n da cultura europea: a suba \u00f3 trono de Francia dos Capetos, a consolidaci\u00f3n e difusi\u00f3n do cristianismo, o inicio da Reconquista na Pen\u00ednsula Ib\u00e9rica e, fundamentalmente, o nacemento das linguas rom\u00e1nicas, son os fitos que marcan ese rexurdir. As\u00ed a todo, a arte non acadar\u00e1 unha formulaci\u00f3n coherente ata que \u00e9 superado o ano 1000, cando unha corrente de vitalidade e expansionismo, tanto econ\u00f3mico como cultural, apod\u00e9rase das sociedades occidentais, que van sufrir un importante crecemento demogr\u00e1fico, ves\u00e1ndose novas terras e abrindo antigas rutas de comercio, que posibilitasen os cami\u00f1os de peregrinaci\u00f3n. Toda Europa ser\u00e1 invadida por unha aut\u00e9ntica febre construtiva; consegu\u00edrase formular unha arte capaz de representar a toda a cristiandade: o Rom\u00e1nico.\nO termo rom\u00e1nico, como concepto que define un estilo art\u00edstico, foi utilizado por primeira vez en 1820 por Charles de Gerville, considerando con este termo toda a arte que se realiza anterior \u00f3 estilo g\u00f3tico dende a ca\u00edda do Imperio Romano; e por analox\u00eda \u00f3 termo xa co\u00f1ecido de linguas rom\u00e1nicas, a arte rom\u00e1nica suced\u00eda \u00e1 arte antiga tal e como as linguas rom\u00e1nicas eran as sucesoras do lat\u00edn. Posteriormente, a acepci\u00f3n de arte rom\u00e1nica foise restrinxindo e pasou a designa-la arte desenvolvida en Occidente entre os s\u00e9culos XI e XII, a\u00ednda que a\u00ednda hoxe seguen as controversias para determinar con exactitude a amplitude de espazo e tempo que abrangue este estilo.\nNa definici\u00f3n desta primeira arte europea \u00e9 fundamental a reforma monacal realizada pola orde cluniacense, como resultado dunha revisi\u00f3n en profundidade das comunidades beneditinas. O mosteiro de Cluny, fundado no ano 930, conv\u00e9rtese no gran centro difusor a reforma, atinxindo rapidamente unha grande expansi\u00f3n e conseguindo que a trav\u00e9s dos seus mosteiros a arte rom\u00e1nica se difundise por todo o mundo cristi\u00e1n europeo. Antes de que a orde de Cluny capitalizase e estendese esta arte rom\u00e1nica, xa a hab\u00eda en Italia, na rexi\u00f3n de Como, e en Espa\u00f1a, en Catalu\u00f1a (Lleida, Xirona e Barcelona) e Arag\u00f3n (especialmente na provincia de Huesca), o que se denomina o primeiro rom\u00e1nico. Os mestres de Como, cos seus aparellos de albanel, a s\u00faa estrutura de igrexa dunha nave e as s\u00faas populares bandas lombardas, as\u00ed como os primeiros abovedamentos das igrexas catal\u00e1s, sentaron bases s\u00f3lidas para un rico desenvolvemento da arquitectura rom\u00e1nica.\nA \u00e9poca dourada do estilo pola s\u00faa calidade e beleza (Rom\u00e1nico pleno), est\u00e9ndese na \u00faltima metade do s\u00e9culo XI e a primeira do XII, procedente de Francia e transmitido fundamentalmente en torno do Cami\u00f1o de Santiago. \nDurante a segunda metade do s\u00e9culo XII e a primeira metade do s\u00e9culo XIII, a medida que as soluci\u00f3ns arquitect\u00f3nicas se afianzan e melloran, xorde o tardorrom\u00e1nico.\nPintura e escultura.\nAlgunhas caracter\u00edsticas da pintura e escultura rom\u00e1nica son as figuras contranaturais, esquem\u00e1ticas e hier\u00e1ticas; corpos desproporcionados, carencia total de perspectiva; e personaxes superpostos, est\u00e1ticos, frontais e perfectamente sim\u00e9tricos. Estas caracter\u00edsticas esconden detr\u00e1s unha complexa linguaxe iconogr\u00e1fica, comprens\u00edbel no contexto da sociedade e as crenzas da Alta Idade Media.\nO Cristo crucificado at\u00f3pase sereno e sen dor, impas\u00edbel ao tormento; Deus pintado nas \u00e1bsidas \u00e9 sobrenatural, xu\u00edz das acci\u00f3ns humanas e soberano universal;\u00a0Mar\u00eda\u00a0coma Trono da Sabedor\u00eda equip\u00e1rase coa instituci\u00f3n da igrexa, medianeira entre Deus e as persoas.\u00a0Os\u00a0ollos e as mans humanas, aquilo considerado m\u00e1is espiritual, adquiren dimensi\u00f3ns desproporcionadas... Este contranaturalismo \u00e9 intencionado e representa a realidade verdadeira e transcendente de Deus, fronte ao mundo natural, s\u00f3 aparencia imperfecta daquilo que \u00e9 divino (neoplatonismo).\nA pintura ten os mesmos temas iconogr\u00e1ficos que a escultura. Pero, amais, achamos as ilustraci\u00f3ns de libros que aparecen para comentar os textos, coma o Beato de Li\u00e9bana.\nHai tam\u00e9n pintura mural, inda que se conserva mal e hai pouca. Mais a pintura foi moi importante, posto que todos os edificios deb\u00edan de estar policromados. A pintura situ\u00e1base preferentemente no interior. A \u00e1bsida principal era o centro organizador do programa iconogr\u00e1fico. Pint\u00e1ronse, amais, os arcos e os muros.\nEntre os temas predominantes hai: o tetramorfo, o\u00a0pantocr\u00e1tor, os ap\u00f3stolos e os santos. Nos muros, at\u00f3panse os temas narrativos, tanto do Antigo coma do Novo Testamento, mais tam\u00e9n aparecen as vidas dos santos, sobre todo se te\u00f1en relaci\u00f3n co cami\u00f1o que os fieis te\u00f1en que percorrer para obter a \"salvaci\u00f3n\".\nIgual que a escultura, a pintura ten unha clara funci\u00f3n docente, e un marcado car\u00e1cter simb\u00f3lico, amais de est\u00e9tico. \u00c1chanse o mesmo tipo de convencionalismos: frontalidade, carencia de volume e profundidade, formas xeom\u00e9tricas e esquem\u00e1ticas, adaptaci\u00f3n ao marco arquitect\u00f3nico, contranaturalismo e hieratismo, inda que isto se compensa cunha grande expresividade das figuras.\nTen unha grande influencia da arte bizantina. predomina o debuxo, con li\u00f1a gorda, cores planas e sen volume. O espazo cr\u00e9ase pola distribuci\u00f3n das figuras no espazo. A t\u00e9cnica m\u00e1is utilizada \u00e9 a do fresco, que require certa preparaci\u00f3n do muro: o estucado. As cores tam\u00e9n poden aplicarse ao templo. Dada a amplitude dos muros, a composici\u00f3n da escena adquirir\u00e1 unha importancia singular. Tam\u00e9n se pintou sobre unha mesa para po\u00f1er nos altares. A composici\u00f3n segu\u00eda as convenci\u00f3ns do relevo.\nNa pintura rom\u00e1nica sobresae a miniatura. A miniatura est\u00e1 feita por xente letrada, pensada para decorar libros, para a xente que sabe ler, pero non ten a intenci\u00f3n did\u00e1ctica das outras obras. Frecuentemente, cr\u00e9anse modelos que despois aparecen en murais e mesas. P\u00edntanse biblias, libros de horas, vidas de santos, libros cient\u00edficos etc. Nestes, as miniaturas ocupan as marxes dos follas, a xeito de vi\u00f1eta, p\u00e1xinas cheas e as iniciais do comezo do texto.\nTodas estas caracter\u00edsticas responden a d\u00faas \u00ableis\u00bb expostas polo historiador da arte Henri Focillon: a lei de adaptaci\u00f3n ao marco e a lei do esquema xeom\u00e9trico, v\u00e1lidas tanto para a pintura coma para a escultura medievais. A\u00a0primeira fala da necesaria adaptaci\u00f3n das figuras aos espazos arquitect\u00f3nicos que as acollen; e remite \u00e1 idea que arquitectura, pintura e escultura forman un todo que ten como obxectivo difundir a mensaxe das Sagradas Escrituras. A\u00a0segunda ref\u00edrese \u00e1 l\u00f3xica xeom\u00e9trica intr\u00ednseca que te\u00f1en as figuras do rom\u00e1nico: estas son sim\u00e9tricas, toman formas e composici\u00f3ns parecidas a cadrados, tri\u00e1ngulos, c\u00edrculos ou cruzamentos... unhas formas que non son, en absoluto, de balde.\nAs formas e proporci\u00f3ns ax\u00fastanse a unha orde xeom\u00e9trica racional, unha orde divina que pouco ten que ver coa\u00a0natura\u00a0e a realidade material dos seres humanos. A\u00a0pintura rom\u00e1nica, polo tanto, non est\u00e1 concibida para un goce sensible, sen\u00f3n que se dirixe ao intelecto mediante esquemas racionais. Tal como apuntan alg\u00fans historiadores, para apreciar a beleza desta arte, onde nada se deixa ao azar e a iconograf\u00eda \u00e9 m\u00e1is complexa do que se se pensa, hai que desprenderse da forma de pensar \u00abpositivista\u00bb contempor\u00e1nea.\nA arte rom\u00e1nica en Galicia.\nA arte rom\u00e1nica espallouse dende Francia ao resto da Europa occidental a partir do s\u00e9culo XI. O estilo chegar\u00eda \u00e1 Pen\u00ednsula Ib\u00e9rica da man do Cami\u00f1o de Santiago cuxas v\u00edas principais conflu\u00edan en Compostela, vila onde se dirix\u00edan milleiros de peregrinos de toda Europa que vi\u00f1an a loar a suposta tumba do ap\u00f3stolo Santiago. A data de chegada do estilo a Espa\u00f1a \u00e9 aproximadamente entre o s\u00e9culo XI e comezos do XII.\nAlgunhas das principais paradas do Cami\u00f1o, ser\u00edan as primeiras en desenvolver este estilo, erix\u00edndose igrexas, catedrais e mosteiros, como a catedral de Jaca, a igrexa mon\u00e1stica de San Mart\u00edn de Fr\u00f3mista, a bas\u00edlica de Santo Isidoro de Le\u00f3n e as primeiras pedras da catedral compostel\u00e1.\nA \u00e9poca de expansi\u00f3n do estilo pola pen\u00ednsula, coincide coa ocupaci\u00f3n musulm\u00e1, desenvolv\u00e9ndose deste xeito o Rom\u00e1nico pola parte setentrional da pen\u00ednsula, non ocupada polos mouros. As principais mostras desta arte p\u00f3dense atopar por toda a xeograf\u00eda do pa\u00eds, destacando, xunto a catedral compostel\u00e1 os mosteiros medievais da Ribeira Sacra onde se poden atopar numerosos mosteiros rom\u00e1nicos entre as provincias de Lugo e Ourense.\nProvincia da Coru\u00f1a.\nA principal obra rom\u00e1nica da provincia da Coru\u00f1a e toda Galicia \u00e9, sen d\u00fabida, a catedral de Santiago de Compostela. Non existen d\u00fabidas do importante papel que exerceron as peregrinaci\u00f3ns, que, ao longo do cami\u00f1o ti\u00f1an como obxectivo chegar \u00e1 tumba do ap\u00f3stolo, para o florecemento do estilo rom\u00e1nico en Galicia. O nacemento da catedral de Santiago de Compostela ten a s\u00faa orixe nestas peregrinaci\u00f3ns, sendo reedificada en diversas ocasi\u00f3ns durante o per\u00edodo rom\u00e1nico. Na cidade de Compostela, destacan xunto \u00e1 catedral como exemplos de arte rom\u00e1nica a colexiata de Santa Mar\u00eda a Real do Sar e a igrexa de Santa Mar\u00eda de Salom\u00e9.\nXunto \u00e1 capital administrativa galega, destaca como centro da arte rom\u00e1nica o Golfo \u00c1rtabro, ademais da cidade da Coru\u00f1a e os seus arredores, lugares no que se atopan algunhas das mellores mostras do rom\u00e1nico galego na provincia. \nNa Golfo \u00c1rtabro destacan como exemplo a igrexa de San Xo\u00e1n de Vilanova (Betanzos), a igrexa de San Miguel de Breamo (Pontedeume) e a igrexa do Mosteiro de San Marti\u00f1o de Couto) na parroquia de Xuvia, no concello de Nar\u00f3n. A primeira tr\u00e1tase dunha igrexa pertencente ao rom\u00e1nico primitivo, entroncado co prerrom\u00e1nico asturiano e o rom\u00e1nico lombardo. A segunda foi cabeza dun pequeno mosteiro de c\u00f3engos regulares agosti\u00f1os, amparados por Fernando II (1157-1188), mantida ata comezos do s\u00e9culo XVII. Tralo cal pasou a ser priorado, e posteriormente, ermida a cargo da parroquia de Vilar. Semella estar relacionada co mundo Templario, a\u00ednda que non existen datos que o confirmen . A terceira pertence ao Mosteiro de San Marti\u00f1o do Couto, e constit\u00fae un dos mellores exemplos do rom\u00e1nico tard\u00edo na provincia. Na \u00e1rea metropolitana da Coru\u00f1a destaca a Igrexa de Santa Mar\u00eda no concello de Cambre, \u00fanico exemplo rural do rom\u00e1nico compostel\u00e1n, e, no concello da Coru\u00f1a as igrexas de San Vicente de Elvi\u00f1a, a Igrexa de Santiago (segunda metade do s\u00e9culo XII), a igrexa m\u00e1is antiga da cidade (segunda metade do s\u00e9culo XII), a Real Colexiata de Santa Mar\u00eda do Campo de influencia rom\u00e1nica tard\u00eda (s\u00e9culos XIII e XIV).\nProvincia de Lugo.\nNa provincia de Lugo, destacan como centros da arquitectura rom\u00e1nica a Mari\u00f1a Luguesa, e os arredores da capital provincial, ademais da beira luguesa da Ribeira Sacra. Sendo estas d\u00faas \u00faltimas as que presentan m\u00e1is monumentos rom\u00e1nicos.\nDentro da Mari\u00f1a Luguesa, destacan como exemplos arquitect\u00f3nicos rom\u00e1nicos a Bas\u00edlica de San Marti\u00f1o no concello de Foz e a de Santa Mar\u00eda do Campo en Viveiro. As d\u00faas igrexas son representantes de diferentes per\u00edodos rom\u00e1nicos. A primeira, de orixe prerrom\u00e1nica \u00e9 orixinaria do s\u00e9culo VI, mais foi reedificada entre os s\u00e9culos X e o XII, sendo pechadas as s\u00faas naves no XIII. D\u00e9bese salientar que foi a primeira catedral constru\u00edda no sur de Europa. As obras principais deberon ter lugar entre o ano 925 e o 944.\nA Igrexa de Santa Mar\u00eda do Campo de Viveiro, catalogada como monumento nacional, pertence ao rom\u00e1nico tard\u00edo galego (s\u00e9culos XII e XIII). Como adoita acontecer noutras igrexas rom\u00e1nicas, as s\u00faas torres, barrocas, foron engadidas entre os s\u00e9culos XVIII e XIX. No s\u00e9culo XVIII, foille engadida \u00e1 dereita da igrexa unha capela adicada \u00e1 Virxe do Rosario. No seu interior, at\u00f3panse varias reliquias de Roma xunto a unha cruz procesional do s\u00e9culo XVI.\nNa capital da provincia destaca a catedral de Lugo. A catedral foi mandada constru\u00edr no ano 755 polo bispo Odoario, mais as deficiencias de construci\u00f3n e os asedios das guerras fixeron que no primeiro terzo do s\u00e9culo XII se achase o edificio nunhas condici\u00f3ns tales que obrigaron ao bispo Pedro III co seu cabido e outras persoas notables da cidade a concertar en 1129 co mestre Raimundo a construci\u00f3n dun novo templo conforme ao estilo arquitect\u00f3nico ent\u00f3n imperante, o rom\u00e1nico, sendo rematada no ano 1273.\nTrala s\u00faa construci\u00f3n o edificio foi reformado en diversas ocasi\u00f3ns. A pesar das reformas, o interior do templo \u00e9 basicamente dun estilo rom\u00e1nico tard\u00edo. Pertencen \u00e1 arquitectura rom\u00e1nica os paramentos verticais e a b\u00f3veda da nave do cruceiro, ademais da maior parte da naves maior, laterais e triforio, cuxas b\u00f3vedas foron restauradas no s\u00e9culo XVIII, ademais da porta norte, que se atopa acubillada por un soportal g\u00f3tico no que se atopa un t\u00edmpano. Na catedral est\u00e1n presentes tam\u00e9n outros estilos como o g\u00f3tico (primeiro corpo da torre das camp\u00e1s 1570, o n\u00e1rtice ou p\u00f3rtico norte 1510-1530, primeiro corpo da capela maior e as capelas do deambulatorio ag\u00e1s a central, as\u00ed como as capelas de Santo Domingo dos Reis 1370 e San Froil\u00e1n 1480), o barroco (sancrist\u00eda 1678, a sala capitular e os seus arredores 1683, o claustro 1714 e a capela central do deambulatorio, chamada dos Ollos Grandes 1726) e o renacentista (segundo corpo da capela maior, a actual capela de San Foil\u00e1n e a fachada, obra da segunda metade do s\u00e9culo XVIII).\nGrazas ao paso do cami\u00f1o de Santiago polo parte meridional da provincia, p\u00f3dense atopar numerosas mostras rom\u00e1nicas froito da influencia do estilo nos templos da \u00e1rea.\nUnha localidade que destaca polas s\u00faas igrexas rom\u00e1nicas \u00e9 Sarria, concello onde se atopan as igrexas de Santa Mari\u00f1a e Barbadelo. A igrexa de Santa Mar\u00eda destaca polo senlleiro t\u00edmpano da s\u00faa portada na que se amosa a Cristo coroado en posici\u00f3n de bendicir, rodeado de d\u00faas \u00e1rbores de seis follas rematados por cruces gregas. A de Barbadelo, monumento nacional, destaca pola s\u00faa torre e planta, datadas do s\u00e9culo XII.\nNo sur da provincia, destacan tam\u00e9n a Igrexa de Vilar de Donas na parroquia de Vilar de Donas, no concello de Palas de Rei, polo que transita o Cami\u00f1o Franc\u00e9s a Santiago. A igrexa, orixinalmente mon\u00e1stica, foi declarada Monumento Hist\u00f3rico Art\u00edstico no ano 1931.\nA fundaci\u00f3n do mosteiro atrib\u00faese a tradici\u00f3n a unhas donas (representadas nas pinturas g\u00f3ticas da capela maior), co que se explicar\u00eda o top\u00f3nimo. En realidade, o seu fundador foi Arias P\u00e9rez de Monterroso, a mediados do s\u00e9culo XII. A porta da igrexa do Mosteiro de Vilar de Donas \u00e9 das m\u00e1is fermosas do rom\u00e1nico lugu\u00e9s. A igrexa de San Nicolao de Portomar\u00edn no concello do mesmo nome, foi erixida entre os s\u00e9culos XII e XIII.\nA igrexa de Portomar\u00edn constit\u00fae un dos edificios rom\u00e1nicos m\u00e1is destacados de toda Galicia, debido \u00e1 altura dos seus muros e ameas que lle dan a s\u00faa caracter\u00edstica forma. As\u00ed mesmo a igrexa destaca tam\u00e9n polos seus dous roset\u00f3ns e as s\u00faas tres portadas, decoradas con motivos relixiosos de simbolox\u00eda rom\u00e1nico pertencentes ao rom\u00e1nico tard\u00edo. Na actualidade o edificio at\u00f3pase nunha localizaci\u00f3n diferente \u00e1 orixinal, xa que, debido \u00e1 construci\u00f3n dun encoro, o santuario de Portomar\u00edn tivo que ser transportado pedra a pedra xunto \u00e1 vila de Portomar\u00edn."}
{"id": "39182", "revid": "5312", "url": "https://gl.wikipedia.org/wiki?curid=39182", "title": "USS Maine", "text": "O USS Maine (ACR-1) foi un acoirazado de segunda clase da Armada dos Estados Unidos. Pasou \u00e1 historia porque a s\u00faa explosi\u00f3n no porto da Habana en febreiro do 1898 foi o detonante da guerra hispano-estadounidense.\nA s\u00faa construci\u00f3n comezou no estaleiro naval de Nova York, o 17 de outubro de 1888 e non foi ata case sete anos despois en setembro de 1895, cando foi considerado apto para o servizo, operando nos anos precedentes na costa leste dos Estados Unidos e o mar Caribe.\nEn xaneiro de 1898 foi enviado \u00e1 Habana para \"protexer os intereses norteamericanos\". D\u00faas semanas m\u00e1is tarde, o 15 de febreiro, unha explosi\u00f3n ao redor das 21h40 voou a proa do barco, que se afundiu rapidamente, causando 266 v\u00edtimas. O capit\u00e1n, Charles Dwight Sigsbee, e a oficialidade, que durm\u00eda no castelo de popa, sobreviviron.\nA causa do afundimento do \"Maine\" a\u00ednda contin\u00faa sendo obxecto de especulaci\u00f3ns. As especulaci\u00f3ns incl\u00faen desde un incendio non detectado nunha carboeira, imprudentemente localizada xunto aos pa\u00f1ois de munici\u00f3n, a unha mina naval e ao seu afundimento deliberado por algunhas das facci\u00f3ns interesadas; cubanos prol-espa\u00f1ois, mari\u00f1os espa\u00f1ois, insurxentes cubanos ou mari\u00f1os estadounidenses interesados en provocar o desencadeamento da guerra mediante unha operaci\u00f3n de bandeira falsa."}
{"id": "39183", "revid": "89787", "url": "https://gl.wikipedia.org/wiki?curid=39183", "title": "Xes\u00fas Constela", "text": "Xes\u00fas Constela Doce, nado en Ferrol o 2 de xaneiro de 1963, \u00e9 un escritor galego.\nTraxectoria.\nLicenciado en Filolox\u00eda inglesa pola Universidade de Salamanca en 1986, onde tam\u00e9n participou en revistas de creaci\u00f3n literaria. Residente na localidade de Poio, foi profesor de ingl\u00e9s de secundaria at\u00e9 2022 e tam\u00e9n colaborador habitual do suplemento \"Nordes\u00eda\" do \"Diario de Ferrol\" entre os anos 2004 e 2009.\nEn 2008, baixo o t\u00edtulo de \"Como se fixo o primeiro alfabeto,\" publicou en Edici\u00f3ns Embora a traduci\u00f3n e adaptaci\u00f3n de dous contos de Rudyard Kipling. Ga\u00f1ador da XV edici\u00f3n do Premio Torrente Ballester fallado na Coru\u00f1a en decembro de 2003 co libro de relatos \"As humanas proporci\u00f3ns\", obra publicada pola Editorial Galaxia no ano 2004 e galardoada no ano 2005 co premio da Asociaci\u00f3n Espa\u00f1ola de Cr\u00edticos Literarios na modalidade de Narrativa en Galego.\n\"As humanas proporci\u00f3ns\" \u00e9 unha colecci\u00f3n de doce relatos escritos con t\u00e9cnicas diversas. O libro percorre distintas facetas da vida humana: o nacemento e a vellez, o corpo humano cambiante, e tam\u00e9n a desesperaci\u00f3n e a morte, o poder e a procura da liberdade, a violencia individual e a social, o amor e a parella.\nNo ano 2007 publicou na Editorial Galaxia a novela \"Libro das alquimias\". Concibida coma un agasallo para os seus fillos, a quen est\u00e1 dedicada, presenta a historia dun rapaz que descobre no baixo da s\u00faa casa a presenza dun misterioso vello que acabar\u00e1 por cambiar para sempre a s\u00faa vida. O rapaz vai asistir, entre outras marabillas, \u00e1 traballosa construci\u00f3n da Biblioteca de Alexandr\u00eda e logo \u00e1 s\u00faa decadencia e destruci\u00f3n, e tam\u00e9n vai co\u00f1ecer a fascinante vida da matem\u00e1tica e astr\u00f3noma Hipatia. Vai saber ben m\u00e1is do que trae a enciclopedia que consulta decote. E o mecano, que era o seu xogo preferido, vai quedar esquecido no cuarto diante deste novo mundo tan atractivo que se lle abre.\nEn 2008 resultou ga\u00f1ador do XX Premio de Novela Manuel Garc\u00eda Barros do Concello da Estrada coa obra \"Shakespeare destilado\", publicada pola Editorial Galaxia en 2008, unha met\u00e1fora ir\u00f3nica en clave humor\u00edstica sobre o mundo da literatura. Tr\u00e1tase dun extenso mon\u00f3logo escrito nunha linguaxe directa e coloquial que pon en d\u00fabida a ficci\u00f3n tradicional como convenci\u00f3n xogando coa tradici\u00f3n literaria de William Shakespeare.\nDende o ano 2021 publica artigos sobre viaxes no xornal dixital \"Pontevedra Viva\" nunha secci\u00f3n propia titulada \"Retallos de Mundo\"."}
{"id": "39186", "revid": "88215", "url": "https://gl.wikipedia.org/wiki?curid=39186", "title": "Mikhail Ivanov", "text": "Mikhail Ivanov, nado o 20 de novembro de 1977, \u00e9 un esquiador de fondo n\u00f3rdico ruso que compite profesionalmente desde o 1996.\nNos Xogos Ol\u00edmpicos de Inverno do 2002 en Salt Lake City rematou segundo na proba de 50\u00a0km cl\u00e1sicos despois de Johann M\u00fchlegg, pero levou o ouro tras a descualificaci\u00f3n M\u00fchlegg por dopaxe.\nIvanov levou a medalla de bronce nos 30\u00a0km nos Campionatos Mundiais de 2001 e ga\u00f1ou d\u00faas copas do mundo, no 2000 en 30\u00a0km e no 2001 en 15\u00a0km."}
{"id": "39190", "revid": "98629", "url": "https://gl.wikipedia.org/wiki?curid=39190", "title": "Dudu Aouate", "text": "David \"Dudu\" Aouate (en hebreo, \u05d3\u05d5\u05d3\u05d5 \u05d0\u05d5\u05d5\u05d0\u05d8), nado en Nazareth Illit o 17 de outubro de 1977, \u00e9 un exfutbolista israel\u00ed. Xogaba de porteiro e foi internacional coa selecci\u00f3n israel\u00ed.\nTraxectoria.\nComezou a s\u00faa carreira futbol\u00edstica profesional co Hapoel Nazareth Illit, pero axi\u00f1a cambiou para o Maccabi Haifa como porteiro suplente de Nir Davidovich e pasou polo Maccabi Tel Aviv FC onde tampouco xogou, no seu seguinte club, o Hapoel Haifa, a pesar de asegurarselle que ser\u00eda o titular tampouco xogou ata que Avi Peretz, o porteiro titular tivo que coller unha baixa na temporada 1998-1999. Hapoel ga\u00f1ou o campionato e Dudu foi reco\u00f1ecido polas s\u00faas actuaci\u00f3ns e chamado para xogar na selecci\u00f3n nacional de f\u00fatbol de Israel. No 2002 volveu \u00f3 Maccabi Haifa e ga\u00f1ou o campionato e pola s\u00faa actuaci\u00f3n coa selecci\u00f3n nacional foi reco\u00f1ecido por moitos como o mellor porteiro do pa\u00eds.\nO 17 de xullo de 2003 fichou polo Racing de Santander, onde permaneceu tres anos, e en agosto de 2006 asinou un contrato por catro anos co Deportivo da Coru\u00f1a. Durante a tempada 2008\u201309 foi afastado do equipo polo adestrador, Miguel \u00c1ngel Lotina, tras un enfrontamento que tivo co outro porteiro, Gustavo Mun\u00faa, que tam\u00e9n foi relegado da disciplina branquiazul. D\u00edas m\u00e1is tarde, debido \u00e1 inexperiencia do porteiro do filial, Fabri, foron novamente chamados.\nA finais de decembro de 2008, como deb\u00eda adestrar separado de Mun\u00faa e non entraba nos plans de Miguel \u00c1ngel Lotina, Aouate fichou polo RCD Mallorca por aproximadamente 1 mill\u00f3n de euros, at\u00e9 xu\u00f1o de 2011. Debutou co equipo balear o 8 de xaneiro de 2009 nun partido de Copa do Rei fronte ao UD Almer\u00eda que rematou con vitoria (3\u20131). Catro d\u00edas m\u00e1is tarde, co porteiro titular Miguel \u00c1ngel Moy\u00e0 lesionado, Aouate debutou en Liga na derrota fronte ao Real Madrid (3\u20130).\nControversia co Yom Kippur.\nNunha entrevista ao \"Diario As\", Aouate foi preguntado sobre o significado do Yom Kippur e algunhas preguntas xerais sobre as prohibici\u00f3ns desa festividade. Aouate engadiu que entend\u00eda que xogar ao f\u00fatbol nesa festividade non estaba permitido, pero que se se lle obrigaba a xogar contra a Real Sociedad, nun partido en setembro de 2006, far\u00edao. Os seus comentarios provocaron unha gran controversia en Israel, onde un membro do partido Shas pediu que Aouate fose eliminado da selecci\u00f3n nacional.\nEn setembro de 2010, Aouate decidiu non xogar fronte a CA Osasuna, xa que o partido deb\u00eda comezar 18 minutos antes de finalizar o d\u00eda do xax\u00fan xudeu, e o Mallorca aceptou a s\u00faa petici\u00f3n.\nAntisemitismo.\nEn decembro de 2009, durante un partido entre Osasuna e Mallorca, Aouate foi sometido a c\u00e1nticos antisemitas provinientes dos seguidores navarros. Ademais, ondearon bandeiras palestinas e cham\u00e1rono \"asasino\". A Real Federaci\u00f3n Espa\u00f1ola de F\u00fatbol realizou unha investigaci\u00f3n sobre o incidente, sendo xa a segunda vez que o xogador se enfrontou a este tipo de abuso (a vez anterior foi tam\u00e9n xogando contra Osasuna en 2006, mientras Aouate era xogador do Deportivo).\nVida persoal.\nAouate est\u00e1 casado con Hagit Aouate, con quen ten d\u00faas fillas e un fillo."}
{"id": "39206", "revid": "89787", "url": "https://gl.wikipedia.org/wiki?curid=39206", "title": "Marlene Dietrich", "text": "Marie Magdalene \"Marlene\" Dietrich, nada en Sch\u00f6neberg, Berl\u00edn, o 27 de decembro de 1901 e finada en Par\u00eds o 6 de maio de 1992, foi unha actriz e cantante alem\u00e1. Dietrich mant\u00edvose na popularidade \u00f3 longo da s\u00faa carreira mediante a reinvenci\u00f3n constante, tanto profesionalmente como persoalmente. No Berl\u00edn da d\u00e9cada de 1920, actuou no teatro e en filmes mudos. Interpretou a Lola-Lola en \"Der blaue Engel\" (1930), dirixido por Josef von Sternberg, e acadou a fama internacional despois do contrato con Paramount Pictures nos Estados Unidos. Filmes de Hollywood como \"Shanghai Express\" (1932) e \"Desire\" (1936) capitalizaron o seu glamour e aparencia ex\u00f3tica, convert\u00e9ndose nunha das actrices mellor pagadas do seu tempo. Dietrich conseguiu a cidadan\u00eda estadounidense en 1939, e durante a segunda guerra mundial, foi artista na fronte. Malia que seguiu facendo filmes de xeito ocasional despois da guerra, Dietrich adicou os seus anos entre as d\u00e9cadas de 1950 e 1970 facendo xiras polo mundo como artista de espect\u00e1culos.\nEn 1999, o American Film Institute declarou a Dietrich a novena estrela feminina m\u00e1is grande de t\u00f3dolos tempos.\nTraxectoria.\nXuventude.\nMarlene foi a segunda filla do lugartenente da polic\u00eda real Louis Erich Otto Dietrich e da s\u00faa muller Josefine Wilhelmine Elisabeth (nada Felsing) en Sch\u00f6neberg, na actualidade un barrio de Berl\u00edn. Despois da morte do pai de Marlene en 1907, a s\u00faa nai casou co lugartenente Eduard von Losch.\nMarlene comezou estudando viol\u00edn, logo traballou nun coro, e m\u00e1is tarde foi actriz en obras teatrais de Max Reinhardt en Berl\u00edn e Viena durante a d\u00e9cada de 1920.\nOs seus primeiros anos pasounos na r\u00faa \"Leberstra\u00dfe 65\" (\"Sedanstra\u00dfe\" ata 1937), na chamada \"Illa vermella\", cursando estudos na \"Auguste-Viktoria-Schule\" da r\u00faa \"N\u00fcrnberger Stra\u00dfe\". Recibiu clases de m\u00fasica e en 1918 comezou a s\u00faa formaci\u00f3n de violinista na escola de m\u00fasica, \"Musikhochschule\", de Weimar. En 1921 proseguiu os seus estudos en Berl\u00edn, mais t\u00edvoos que abandonar ao ano seguinte por mor dunha tendinite.\nDurante unha audici\u00f3n no Deutscher Theater foi elixida polo soado director de teatro Max Reinhardt para o seu primeiro papel dram\u00e1tico, e despois obtivo pequenos papeis no cine.\nEn 1923 casou con Rudolf Sieber, un axudante de produci\u00f3n, e o 13 de decembro de 1924 naceu a s\u00faa filla Maria Elisabeth Sieber.\nO comezo da s\u00faa sona mundial.\nEn 1929, despois de numerosos papeis e actuaci\u00f3ns no cine mudo, Marlene foi descuberta na obra de teatro \"Zweit Krawatten\" polo director Josef von Sternberg, quen andaba \u00e1 procura dunha protagonista feminina para o primeiro filme sonoro, \"Der Blaue Engel\" (\"O anxo azul\"), baseado na novela \"Professor Unrat\" de Heinrich Mann. Marlene conseguiu o \u00e9xito co papel de Lola Lola. A pel\u00edcula foi filmada \u00e1 vez en ingl\u00e9s e alem\u00e1n. A canci\u00f3n que aparece no filme cantada por Marlene co t\u00edtulo de \"Ich bin von Kopf bis Fu\u00df auf Liebe eingestellt\" (\"Falling in love again\" na versi\u00f3n en ingl\u00e9s) foi un \u00e9xito mundial.\nEmigraci\u00f3n no 1933.\n\"A Dietrich\", como \u00e9 popularmente co\u00f1ecida en Alema\u00f1a, marchou canda o seu director aos Estados Unidos e asinou coa Paramount Pictures.\nEn 1930 foi nomeada como mellor actriz principal aos \u00d3scar polo seu papel no filme \"Marokko\", no que foi o seu \u00fanico nomeamento a estes premios. Nos anos vindeiros realizou cinco filmes m\u00e1is baixo a direcci\u00f3n de Sternberg. \"Shanghai Express\" (1932) foi o que obtivo un maior \u00e9xito comercial. No 1935 deu fin a colaboraci\u00f3n de Marlene Dietrich con Sternberg.\nEn 1936 rexeitou a oferta de Goebbels, que lle prometera altos honorarios e a libre elecci\u00f3n de gui\u00f3n e traballadores para que rodase en Alema\u00f1a. Dietrich seguiu actuando en pel\u00edculas filmadas nos EUA \u00e1s ordes de directores coma Hitchcock, Lubitsch, Welles ou Wilder, e en 1939 adoptou a nacionalidade estadounidense.\nA mediados dos anos 1930 os seus filmes non conseguiron o \u00e9xito esperado entre os espectadores. O xeito de superar esta \"r\u00faa sen sa\u00edda\" foi un cambio de imaxe que Dietrich efectuou no filme \"Der grosse Bluff\". De deusa inaccesible pasou a camareira de bar que cantaba canci\u00f3ns obscenas cun efecto moi ben logrado grazas \u00e1 s\u00faa voz rouca.\nNos anos seguintes comezou a facerse m\u00e1is co\u00f1ecida a trav\u00e9s das s\u00faas canci\u00f3ns, que adoitaba cantar falando, entre as que destacan \"Lili Marleen\" (que fora \u00e9xito na voz da cantante Lale Andersen) e \"Sag mir, wo die Blumen sind\" (\"Dime onde est\u00e1n as flores\"), unha canci\u00f3n que fala da perda de vidas dos soldados finados en balde na segunda guerra mundial).\nApoio \u00e1s tropas na segunda guerra mundial.\nXa dende que estivera en Par\u00eds, Marlene apoiaba activa e economicamente a aqueles que axudaban a outras persoas a fuxir e tam\u00e9n a artistas emigrados.\nDespois de que o actor franc\u00e9s Jean Gabin, co que ela tivera unha relaci\u00f3n sentimental en Hollywood, se alistase voluntariamente nos Estados Unidos nas Forzas de Liberaci\u00f3n francesas, Marlene tentou igualmente contribu\u00edr coa s\u00faa axuda na loita contra o fascismo. Decidiu que, como non pod\u00eda loitar por non ser un home, hab\u00eda cantar para os GIs, os soldados americanos, o m\u00e1is preto posible da fronte. Durante a Ofensiva das Ardenas, librouse por pouco de ser capturada. Cando m\u00e1is adiante lle preguntaron por que o fac\u00eda, malia o perigo que representaba encontrarse a tan poucos quil\u00f3metros do territorio inimigo, ela respondeu coa s\u00faa famosa frase: \"aus Anstand\" (\"por decencia\"). Por mor da s\u00faa solidariedade incondicional cos \"boys\" que estaban a loitar, foi unha das actrices m\u00e1is queridas e populares das que visitaban a fronte en apoio \u00e1s tropas en \u00c1frica e Europa. M\u00e1is tarde hab\u00eda expresar que nunca tivera un contacto tan intenso co seu p\u00fablico.\nAo fin da guerra volveu a Alema\u00f1a xunto coas tropas americanas. En Stolberg, Aachen, foi reco\u00f1ecida por unha alem\u00e1 e, para a s\u00faa sorpresa, saudada con ledicia. Esta reacci\u00f3n inesperada non hab\u00eda ser un caso illado, outras mulleres do lugar reuniron ingredientes para faceren un biscoito de benvida, que segundo a s\u00faa declaraci\u00f3n, foi o manxar m\u00e1is exquisito que probara en toda a s\u00faa vida.\nTam\u00e9n tivo \u00e9xito na busca da s\u00faa nai e da s\u00faa irm\u00e1; puido falar brevemente por radio coa s\u00faa nai, e por fin, vela tam\u00e9n en Berl\u00edn. A s\u00faa nai, que se xurara a si mesma sobrevivir a Hitler, morreu en novembro de 1945.\nO seu compromiso contra o r\u00e9xime nazi obtivo un reco\u00f1ecemento considerablemente anterior no \u00e1mbito internacional que na s\u00faa patria alem\u00e1. En 1947 recibiu a Medal of Freedom, a \"Medalla da liberdade\", a condecoraci\u00f3n m\u00e1is elevada para os civ\u00eds nos Estados Unidos. En 1951 foille entregado o t\u00edtulo de Chevalier de la Legion d'Honneur (\"Cabaleiro da lexi\u00f3n de honra\") polo goberno franc\u00e9s, e en anos vindeiros, os presidentes Pompidou e Mitterrand ascend\u00e9rona a \"Oficial\" e, finalmente, a \"Comandante da lexi\u00f3n de honra\".\nA s\u00faa volta tras a guerra.\nA partir de 1953 traballou case exclusivamente como cantante en teatros acadando un \u00e9xito mundial. Entre 1953 e 1954 actuou en \"shows\" en Las Vegas no \"Sahara Hotel\", e mais no \"Caf\u00e9 de Paris\" en Londres. O seu acompa\u00f1ante musical foi a partir de 1955 e durante case dez anos Burt Bacharach.\nEn 1960 volveu a Alema\u00f1a e a Berl\u00edn nunha xira europea. Como Marlene resaltou, o seu p\u00fablico en Alema\u00f1a quedou entusiasmado co seu \"show\". Por\u00e9n non foi o \u00fanico co que se topou en Alema\u00f1a, onde alg\u00fans sectores da poboaci\u00f3n e da prensa a consideraban unha \"traidora \u00e1 patria\", chegando a recibir ameazas de bomba.\nEn 1961 rodou o seu \u00faltimo grande filme \"Judgment at Nuremberg\" (\"O xu\u00edzo de N\u00faremberg\"), que trataba as implicaci\u00f3ns que houbo de xuristas no sistema de inxustizas nazi. En 1962 actuou en D\u00fcsseldorf na gala de UNICEF. En 1963 actuou en Baden-Baden no Festival Alem\u00e1n de Schlager, un tipo de m\u00fasica popular en Alema\u00f1a que se caracteriza por un ritmo pegadizo con letras sinxelas e moi repetitivas.\nRegreso a Par\u00eds.\nOs problemas de alcolismo de Marlene comezaron a ir en aumento, e abandonou a s\u00faa carreira dram\u00e1tica tras unha fractura de perna que sufriu durante unha actuaci\u00f3n nun teatro en Australia en 1975.\nTres anos m\u00e1is tarde actuou por \u00faltima vez diante da c\u00e1mara no filme \"Sch\u00f6ner Gigolo, armer Gigolo\", xunto a David Bowie entre outros. Nesta pel\u00edcula Marlene fixo o seu papel sentada nunha cadeira de rodas, e despois da rodaxe deixou por completo a vida p\u00fablica, retirada no seu apartamento da \"Avenue Montagne\" en Par\u00eds, cuxo leito non abandonou ata a s\u00faa morte. A s\u00faa filla Maria ocupouse de coidala.\nAnos m\u00e1is tarde animouse a sa\u00edr nun documental sobre ela mesma. Ao principio, o director Maximilian Schell obtivo o seu permiso para a filmar, pero pasado o tempo hab\u00eda botarse atr\u00e1s e s\u00f3 autorizou a gravaci\u00f3n da s\u00faa voz nun magnet\u00f3fono. Schell decidiu mesturar as gravaci\u00f3ns con fragmentos de fotos e filmes nos que actuara Marlene. O filme remata con Ferdinand Freiligrath recitando o poema \"Der Liebe Dauer\", que fac\u00eda chorar a Marlene. O documental \"Marlene\" estivo nomeado aos premios \"Oscar\" como mellor documental.\nO seu primeiro libro apareceu en 1963 co t\u00edtulo \"ABC meines Lebens\" (\"O ABC da mi\u00f1a vida\"). En 1979 sa\u00edu do prelo a s\u00faa primeira autobiograf\u00eda; \"Nehmt nur mein Leben\" (\"Tomade s\u00f3 a mi\u00f1a vida\"). En 1987 publicouse unha modificaci\u00f3n da anterior co t\u00edtulo de; \"Ich bin Gott sei Dank Berlinerin\" (\"Eu son, grazas a Deus, berlinesa\").\nMorte e reco\u00f1ecemento na s\u00faa cidade natal.\nMarlene Dietrich finou en 1992 en Par\u00eds, oficialmente, por problemas de coraz\u00f3n e nervios.\nNorma Bosquet, a s\u00faa secretaria e amiga, que a visitaba case a diario no seu piso, aclarou que Marlene probablemente se suicidara cunha inxesti\u00f3n de somn\u00edferos; Marlene sufrira dous d\u00edas antes o seu segundo ataque de apoplex\u00eda.\nFoi enterrada no cemiterio municipal de Sch\u00f6neberg III, na r\u00faa \"Stubenrauchstra\u00dfe\" 43-45 (o cemiterio ti\u00f1a antigamente o nome de Friedenauer Friedhof), nunha modesta tumba preto da da s\u00faa nai.\nNos d\u00edas que seguiron \u00e1 s\u00faa morte volveu ser chamada \"traidora \u00e1 patria\". Foi criticada en cartas de lectores publicadas en xornais, e tam\u00e9n pola actriz Evelyn K\u00fcnneke. Estaba previsto realizar un acto conmemorativo na s\u00faa memoria, mais oficialmente por raz\u00f3ns organizativas, foi anulado. A\u00ednda no 1996 hab\u00eda controversias en Berl\u00edn coa intenci\u00f3n de que unha r\u00faa levase o seu nome.\nNo berlin\u00e9s barrio de Tiergarten, dende 1997, a praza central entre o novo centro comercial \"Potsdamer-Platz-Arkaden\", o Hotel Grand Hyatt e o Musicaltheater/Casino, ch\u00e1mase \"Marlene-Dietrich-Platz\" (\"Praza de Marlene Dietrich\").\nNa dedicatoria est\u00e1 escrito: \"Estrela mundial berlinesa do cinema e da canci\u00f3n. Unha aposta pola liberdade e a democracia, para Berl\u00edn e Alema\u00f1a.\"\nNo aniversario do seu centenario, en 2001, o \"land\" de Berl\u00edn desculpouse polos tratos host\u00eds que se lle deran. O 16 de maio de 2002 foille outorgada postumamente a \"Cidadan\u00eda de honra de Berl\u00edn\".\nO mito da Dietrich.\nMarlene Dietrich convenceu o p\u00fablico a trav\u00e9s do seu carisma andr\u00f3xino, polo que se sent\u00edan atra\u00eddos na mesma medida tanto homes coma mulleres. A mi\u00fado vest\u00eda prezas de roupa de home, o que na s\u00faa \u00e9poca era algo revolucionario. Isto foi unha das raz\u00f3ns que repercutiron para que fose enxalzada como \u00eddolo do Movemento Feminista entre as d\u00faas guerras mundiais, ademais de como icona do Movemento Gai.\nFilmograf\u00eda.\nFilmes mudos.\n&lt;/div style=\"font-size: 95%\"&gt;\nFilmes sonoros.\n&lt;/div style=\"font-size: 95%\"&gt;\nCurtametraxes.\n&lt;/div style=\"font-size: 95%\"&gt;\nTelevisi\u00f3n.\nListas das aparici\u00f3ns en televisi\u00f3n:"}
{"id": "39207", "revid": "1987", "url": "https://gl.wikipedia.org/wiki?curid=39207", "title": "Clodoveo IV", "text": "Clodoveo IV (ou \"Clodoveo III\" de considerarmos usurpador ao outro Clodoveo III) era fillo de Teodorico III e rei dos francos de 691 a 695.\nTraxectoria.\nAsumiu o trono \u00e1 idade de nove anos e morreu cando s\u00f3 ti\u00f1a trece anos, por iso, durante todo o seu reino, foi un monicreque do mordomo de palacio."}
{"id": "39208", "revid": "1987", "url": "https://gl.wikipedia.org/wiki?curid=39208", "title": "Khildeberto III", "text": "Khildeberto III, chamado o Xusto, nado no 670 ou 683 e finado no 711, foi rei dos francos desde 695, ano da morte do seu pai, Teodorico III, ata o seu falecemento o 23 de abril de 711. A s\u00faa nai era Clotilde de Heristal.\nTan s\u00f3 era rei no t\u00edtulo, o poder real estaba nas mans de Pipino de Heristal, o mordomo de palacio. En 697 casou cunha muller chamada Edonne. Con ela tivo un fillo, quen o suceder\u00eda: Dagoberto III.\nPasou toda a s\u00faa vida nun palacio antigo no pa\u00eds dos seus antepasados. Trala s\u00faa morte, as provincias de Provenza, Aquitania, e Borgo\u00f1a volv\u00e9ronse independentes."}
{"id": "39209", "revid": "1987", "url": "https://gl.wikipedia.org/wiki?curid=39209", "title": "Dagoberto III", "text": "Dagoberto III, nado cara o 699 e finado en 715, foi o rei dos francos desde 711 ata 715. Era fillo de Khildeberto III e a s\u00faa muller Edonne.\nTodos os reinos francos (Neustria, Austrasia, e Borgo\u00f1a) foran unidos desde a vitoria do mordomo de palacio Pipino de Heristal en Tertry en 687 cando Dagoberto sucedeu ao trono \u00e1 idade de doce anos. Dagoberto foi unha marioneta do mordomo ata o morte de Pipino en 714. Hab\u00eda unha disputa entre os herdeiros de Pipino e os nobres de Neustria encargados de escoller os mordomos de palacio.\nMentres a atenci\u00f3n se centraba en combater aos frisios no norte, algunhas \u00e1reas da Galia meridional empezaron un proceso de secesi\u00f3n: Savarico, o combativo bispo de Auxerre, en 714 e 715 subxugou Orle\u00e1ns, Nevers, Avallon e Tonerre pola s\u00faa propia conta; e Eudo en Toulousse e Antenor en Provenza eran de feito gobernantes independentes."}
{"id": "39213", "revid": "5863", "url": "https://gl.wikipedia.org/wiki?curid=39213", "title": "Carlo Goldoni", "text": "Carlo Osvaldo Goldoni, nado o 25 de febreiro de 1707 e finado o 6 de febreiro de 1793, foi un dramaturgo italiano, un dos m\u00e1is grandes de Europa e xunto a Luigi Pirandello un dos m\u00e1is co\u00f1ecidos de Italia. Nas s\u00faas obras mestura o italiano co dialecto veneciano da lingua v\u00e9neta e nos \u00faltimos anos escribiu algunha comedia en franc\u00e9s.\nEn galego foi editada a s\u00faa obra \"A pousadeira\" (\"La locandiera\", 1751), traducida por C\u00e1ndido Paz\u00f3. Foi estreada polo Centro Dram\u00e1tico Galego no Teatro Principal de Pontevedra en 1987, baixo direcci\u00f3n de Ernesto Chao."}
{"id": "39220", "revid": "56817", "url": "https://gl.wikipedia.org/wiki?curid=39220", "title": "Diocese cat\u00f3lica latina de Sobral", "text": "A diocese de Sobral \u00e9 unha sede da Igrexa Cat\u00f3lica Latina sufrag\u00e1nea da arquidiocese de Fortaleza pertencente \u00e1 rexi\u00f3n eclesi\u00e1stica Nordeste 1 do Brasil. Comprende a cidade de Sobral, constitu\u00eduse o 10 de novembro de 1915. O seu bispo dende 2010 \u00e9 Odelir Jos\u00e9 Magri.\nSegundo datos de 2004 a diocese conta con 731.554 bautizados sobre unha poboaci\u00f3n total de 863.713, o 84.7% da poboaci\u00f3n. Comprende 26 parroquias e ten 54 sacerdotes e 125 relixiosos."}
{"id": "39279", "revid": "23204", "url": "https://gl.wikipedia.org/wiki?curid=39279", "title": "Sistema de referencia", "text": "En cinem\u00e1tica, un sistema de referencia \u00e9 un conxunto de convenci\u00f3ns para poder referir a posici\u00f3n dun obxecto f\u00edsico no tempo e o espazo. En mec\u00e1nica cl\u00e1sica frecuentemente \u00fasase o termo para referirse a un sistema de coordenadas ortogonais para o espazo eucl\u00eddeo (dados dous sistemas de coordenadas dese tipo sempre existe un xiro e unha translaci\u00f3n que relacionan as medidas deses dous sistemas de coordenadas).\nIntroduci\u00f3n.\nO primeiro elemento \u00e9 o punto de referencia. Consiste nun punto escolleito ao azar, pertencente a un obxecto f\u00edsico, a partir do cal t\u00f3manse todas as medidas.\nO segundo elemento son os eixes de coordenadas. Os eixes de coordenadas te\u00f1en como orixe o punto de referencia, e serven para determinar a direcci\u00f3n e o sentido do corpo en movemento. Cando o obxecto m\u00f3vese en li\u00f1a recta, s\u00f3 necesitamos un eixe. Cando se move por un plano fan falta dous eixes. Para movementos no espazo util\u00edzanse tres eixes, ... o n\u00famero de eixes corresponde co n\u00famero de dimensi\u00f3ns do espazo.\nA convenci\u00f3n para os eixes tridimensionais m\u00e1is utilizada \u00e9 a usual nas matem\u00e1ticas, os chamados (x,y,z), onde o eixe x \u00e9 horizontal, positivo cara \u00e1 dereita e negativo cara \u00e1 esquerda; o eixe y \u00e9 vertical, positivo cara a arriba e negativo cara a abaixo; e o eixe z mide a profundidade, positivo cando se achega e negativo cando se afasta.\nCando se estudan movementos respecto da superficie da Terra, afaise a facer pasar o eixe y ou o eixe z polo centro da Terra, coa orixe de coordenadas situado na superficie.\nO terceiro elemento \u00e9 a orixe no tempo, un instante a partir do cal m\u00eddese o tempo. Este instante afaise coincidir cun suceso concreto, como o nacemento de Cristo que se utiliza como orixe no calendario cristi\u00e1n. En cinem\u00e1tica a orixe temporal coincide habitualmente co inicio do movemento que se estuda.\nEstes tres elementos: punto de referencia, eixes de coordenadas e orixe temporal, forman o sistema de referencia. Para poder utilizar un sistema de referencia, con todo, neces\u00edtanse unhas unidades de medida que nos sirvan para medir. As unidades son convencionais e def\u00ednense tomando como referencia elementos fisicamente constantes. A un conxunto de unidades e as s\u00faas relaci\u00f3ns ch\u00e1maselle sistema de unidades. No Sistema Internacional de Unidades ou S.I., util\u00edzase o metro como unidade do espazo e o segundo como unidade do tempo.\nSistema inercial.\nEn mec\u00e1nica cl\u00e1sica e teor\u00eda da relatividade especial un sistema inercial \u00e9 aquel no que os s\u00edmbolos de Christoffel obtidos a partir da funci\u00f3n lagrangiana an\u00falanse. Nun sistema inercial non son necesarias forzas ficticias para describir o movemento das part\u00edculas observadas mediante o conxunto de convenci\u00f3ns que describen o sistema de referencia."}
{"id": "39283", "revid": "25871", "url": "https://gl.wikipedia.org/wiki?curid=39283", "title": "Cl\u00e1udio Fontana", "text": "Cl\u00e1udio Fontana (nado en Maranh\u00e3o), \u00e9 un cantante brasileiro retirado.\nNa d\u00e9cada de 1960 tivo \u00e9xito con \u00e1lbums como \"Adeus ingrata\", que vendeu 100.000 exemplares. Integrou o grupo Chocolate."}
{"id": "39285", "revid": "22570", "url": "https://gl.wikipedia.org/wiki?curid=39285", "title": "DOS", "text": "DOS (Disk Operating System) \u00e9 unha familia de sistemas operativos para PC: PC-DOS, MS-DOS, FreeDOS, DR-DOS, Novell-DOS, OpenDOS, PTS-DOS, ROM-DOS e moitos outros. O MS-DOS de Microsoft foi o m\u00e1is extensamente usado, estes sistemas operativos corr\u00edan en hardware do tipo IBM PC usando CPU Intel x86 de 16 bits ou compatibles. Ti\u00f1a unha interface de li\u00f1a de comandos. Coa aparici\u00f3n dos sistemas operativos gr\u00e1ficos, tipo Windows, o DOS quedou relegado a un segundo plano."}
{"id": "39290", "revid": "56817", "url": "https://gl.wikipedia.org/wiki?curid=39290", "title": "Sweevo's World", "text": "Sweevo's World \u00e9 un videoxogo producido por Gargoyle Games en 1986 para ZX Spectrum e Amstrad CPC. A versi\u00f3n para o Spectrum 128 denominouse Sweevo's Whirled.\nVideoventura de perspectiva isom\u00e9trica, Sweevo's World est\u00e1 na li\u00f1a de xogos como Knight Lore. O protagonista \u00e9 un robot, Sweevo, torpe e despistado que debe recoller unha serie de obxectos \u00f3 longo de catro mundos comunicados entre si por elevadores a\u00e9reos e buratos gravitatorios, asemade debe loitar contra os inimigos de moi variada condici\u00f3n."}
{"id": "39291", "revid": "56817", "url": "https://gl.wikipedia.org/wiki?curid=39291", "title": "OCP Art Studio", "text": "OCP Art Studio \u00e9 un programa de dese\u00f1o gr\u00e1fico realizado por Rainbird Software para o CPC Amstrad, Commodore 64 e ZX Spectrum en 1985.\nO software estaba dese\u00f1ado para traballar remedando \u00f3 McPaint de Apple, o m\u00e1is exitoso dos programas gr\u00e1ficos da \u00e9poca para ordenadores dom\u00e9sticos, pero en cor. Pod\u00edase utilizar con teclado, joystick e o que era unha novidade para a \u00e9poca, con rato xa que se manexaba mediante unha frecha que fac\u00eda de punteiro e que se desprazaba por toda a pantalla. O programa tam\u00e9n utilizaba fiestras, para cada unha das opci\u00f3ns, e iconas, para os modos de actuaci\u00f3n."}
{"id": "39296", "revid": "23204", "url": "https://gl.wikipedia.org/wiki?curid=39296", "title": "Esencia", "text": "Esencia (\"essentia\", en lat\u00edn; \"eidos\", en grego). Aquilo en que consiste ser unha cousa. Os fil\u00f3sofos escol\u00e1sticos empregaron este termo para referirse a certas estruturas dos entes de car\u00e1cter inmutable e cognoscibles unicamente polo entendemento. A trav\u00e9s dos sentidos co\u00f1ecemos obxectos singulares de aspecto cambiante, mentres que o entendemento est\u00e1 capacitado para abstraer a esencia permanente a partir do singular. A esencia expr\u00e9sase nunha definici\u00f3n que ten car\u00e1cter universal, pois \u00e9 v\u00e1lida e constante para todos os obxectos particulares que comparten esa esencia. As\u00ed,por exemplo, S\u00f3crates e Plat\u00f3n son seres individuais diferentes, mais os dous son \"humanos\", isto \u00e9, te\u00f1en a mesma esencia, constitu\u00edda pola \"sensibilidade\" e a \"humanidade\". Por iso comparten ambos a mesma definici\u00f3n: \"animal racional\".\nUn debate moi recorrente na Idade Media foi a natureza ontol\u00f3xica das esencias. Co\u00f1\u00e9cese como \"problema dos universais\". Basicamente, hai dous grupos: os que afirman que as esencias s\u00f3 existen ma mente humana (Nominalistas), e os que afirman a realidade extramental das mesmas (Realistas).\nPosteriormente, a partir da corrente empirista da filosof\u00eda moderna fanse dominantes as posturas nominalistas, denominadas agora \"conceptualismo\". Tam\u00e9n resulta relevante no s\u00e9culo XX a Fenomenolox\u00eda, que atrib\u00fae \u00e1s esencias un car\u00e1cter l\u00f3xico ou ideal."}
{"id": "39299", "revid": "89787", "url": "https://gl.wikipedia.org/wiki?curid=39299", "title": "\u00c1lvaro G\u00f3mez Becerra", "text": "\u00c1lvaro G\u00f3mez Becerra, nado en C\u00e1ceres en 1771 e finado en Madrid en 1855, foi un pol\u00edtico espa\u00f1ol.\nTraxectoria.\nEntre 1835 e 1836 foi Ministro de Xustiza nos gobernos que formou con Mendiz\u00e1bal. En 1835 decretou a expulsi\u00f3n dos xesu\u00edtas, a supresi\u00f3n de mosteiros e conventos que tiveran menos de doce membros, a prohibici\u00f3n aos bispos de dar ordes maiores e a apropiaci\u00f3n dos bens dos conventos. En 1840 pertenceu ao goberno que provocou a ca\u00edda do rexente, e en 1841, a\u00ednda que era partidario da rexencia compartida, aceptou o nomeamento de Espartero como rexente \u00fanico. En 1843 presidiu en substituci\u00f3n de Joaqu\u00edn Mar\u00eda L\u00f3pez, o \u00faltimo goberno desta etapa, pero non logrou ser apoiado polo Congreso. Tras a ca\u00edda de Espartero foi desterrado a Cuenca."}
