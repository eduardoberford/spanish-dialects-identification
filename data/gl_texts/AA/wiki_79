{"id": "53325", "revid": "89787", "url": "https://gl.wikipedia.org/wiki?curid=53325", "title": "Xoana de Arco", "text": "Xoana de Arco (), nada o 5 ou o 6 de xaneiro de 1412 en Domr\u00e9my-la-Pucelle (un pequeno poboado sito no departamento franc\u00e9s de Vosgos) e finada o 30 de maio de 1431 en Ru\u00e1n, tam\u00e9n co\u00f1ecida como a Doncela de Orle\u00e1ns (ou, en franc\u00e9s, \"la Pucelle d'Orl\u00e9ans\"), foi unha hero\u00edna, militar e santa francesa. A s\u00faa festividade conmem\u00f3rase o d\u00eda da s\u00faa morte, o 30 de maio, como \u00e9 tradici\u00f3n na igrexa cat\u00f3lica.\nNada entre 1407 e 1412, con 17 anos encabezou o ex\u00e9rcito real franc\u00e9s. Convenceu o rei Carlos VII de que expulsar\u00eda os ingleses de Francia e este deulle autoridade sobre o seu ex\u00e9rcito no sitio de Orle\u00e1ns, a batalla de Patay e outros enfrontamentos en 1429 e 1430. Estas campa\u00f1as revitalizaron a facci\u00f3n de Carlos VII durante a guerra dos Cen Anos e permitiron a coroaci\u00f3n do monarca. Como recompensa, o rei absolveu Domr\u00e9my, vila natal de Xoana, de pagarlle o imposto anual \u00e1 coroa (esta lei estivo en vigor ata hai cen anos). Os borgo\u00f1\u00f3ns capturaron a Xoana e entreg\u00e1rona aos ingleses. Os cl\u00e9rigos conden\u00e1rona por herex\u00eda e o duque Xo\u00e1n de Lancaster queimouna viva en Ru\u00e1n.\nA gran maior\u00eda de datos sobre a s\u00faa vida bas\u00e9anse nas actas dese proceso, pero est\u00e1n en certa forma provistos de descr\u00e9dito, pois segundo diversas testemu\u00f1as do xu\u00edzo, estiveron cheos de correcci\u00f3ns e datos falsos introducidos por orde do bispo Pierre Cauchon. Entre estas testemu\u00f1as estaba o escrib\u00e1n oficial, designado s\u00f3 como Manchon, que afirma que en ocasi\u00f3ns hab\u00eda secretarios agochados detr\u00e1s das cortinas da sala agardando instruci\u00f3ns para borrar ou agregar cousas das actas.\nVinte e cinco anos logo da s\u00faa condena, o rei Carlos VII instigou a Igrexa a que revisase aquel xu\u00edzo inquisitorial, ditaminando o papa Nicolao V a inconveniencia da s\u00faa reapertura naqueles momentos, debido aos recentes \u00e9xitos militares de Francia sobre Inglaterra e \u00e1 posibilidade de que os ingleses o tomasen, naqueles delicados momentos, como unha afronta por parte de Roma. Doutra banda, a familia de Xoana tam\u00e9n reuniu as probas necesarias para a revisi\u00f3n do xu\u00edzo e envioullas o Papa, pero este negouse definitivamente a reabrir o proceso.\n\u00c1 morte de Nicolao V, foi elixido papa o valenciano Calisto III (nado como Alfons de Borja i de Llan\u00e7ol) o 8 de abril de 1455, e foi el quen dispuxo que se reabrise o proceso. A s\u00faa inocencia foi reco\u00f1ecida ese mesmo ano nunha apelaci\u00f3n do xu\u00edzo, grazas a un proceso onde houbo moitos testemu\u00f1os e declarouse herexes aos xu\u00edces que a condenaron. Finalmente, xa no s\u00e9culo XX, foi beatificada en 1909 polo papa P\u00edo X e posteriormente declarada santa en 1920 polo papa Bieito XV. Ese mesmo ano, foi declarada como a santa patroa de Francia.\nA s\u00faa fama estendeuse inmediatamente logo da s\u00faa morte: venerada pola Liga Cat\u00f3lica no s\u00e9culo XVI, adoptada como s\u00edmbolo cultural polos c\u00edrculos patri\u00f3ticos franceses dende o s\u00e9culo XIX, foi unha inspiraci\u00f3n para as forzas aliadas durante a primeira e a segunda guerra mundial.\nPopularmente, Xoana de Arco \u00e9 contemplada por moitas persoas como unha muller notable: valente, vigorosa e cunha grande fe. Foi un referente para as sufraxistas inglesas, e algunhas delas como Marjery Bryce manifestaronse vestidas como ela. Hoxe en d\u00eda \u00e9 obxecto de especial interese na Rep\u00fablica de Irlanda, Canad\u00e1, Reino Unido e Estados Unidos. No movemento do Escultismo \u00e9 a Santa Patroa dos guidistas.\nAntecedentes.\nO conflito da guerra dos Cen Anos.\nTras a morte sen descendencia de Eduardo o Confesor e o breve reinado do rei Haroldo II, o trono de Inglaterra foi conquistado en 1066 (batalla de Hastings) polo franc\u00e9s Guillerme o Conquistador, duque de Normand\u00eda. Estes feitos constitu\u00edron a primeira disputa de sucesi\u00f3n (debida aos parentescos entre as nobrezas de ambos os dous territorios), dando inicio a unha duradeira rivalidade entre ambos os dous reinos. Co tempo, os reis de Inglaterra reuniron varios dos maiores ducados de Francia: Aquitania, Poitiu, Breta\u00f1a.\nOs intentos de Francia por recuperar os territorios perdidos precipitaron un dos m\u00e1is longos e sanguentos conflitos da historia da humanidade: a guerra dos Cen Anos, que durou en realidade 116 e produciu mill\u00f3ns de mortos e a destruci\u00f3n de case toda a Francia setentrional.\nOs intereses de unificar as coroas concret\u00e1ronse \u00e1 morte do rei franc\u00e9s Carlos IV en 1328. Filipe de Valois, franc\u00e9s e sucesor grazas \u00e1 lei s\u00e1lica (Carlos IV non tivera descendencia masculina), proclamouse rei de Francia o 27 de maio de 1328 (reinou como Filipe VI de Francia). Filipe xa se convertera en rexente tras a morte de Carlos IV mentres se esperaba o nacemento do fillo p\u00f3stumo do rei defunto, que finalmente resultou ser unha nena.\nA guerra dos Cen Anos comezar\u00eda en 1337, cando Filipe VI reclamou o feudo da Gascu\u00f1a a Eduardo III (aferr\u00e1ndose \u00e1 lei feudal) despois de varias incursi\u00f3ns polo Canal da Mancha nun intento de restaurar no trono escoc\u00e9s o rei David II (aliado franc\u00e9s exiliado a Francia dende xu\u00f1o de 1333), pretextando que non respectaba o seu rei. Ent\u00f3n, o 1 de novembro Eduardo III responde plant\u00e1ndose nas portas de Par\u00eds e declarando por medio do bispo de Lincoln que el era o candidato axeitado para ocupar o trono franc\u00e9s.\nInglaterra ga\u00f1ar\u00eda importantes batallas como Cr\u00e9cy (1346) e Poitiers (1356), xa co relevo de Xo\u00e1n II no canto de Filipe VI, e obter\u00eda a inesperada vitoria de Agincourt en 1415, baixo a competente direcci\u00f3n do rei Henrique V.\nUnha grave enfermidade do rei franc\u00e9s propiciou a loita polo poder entre o seu primo Xo\u00e1n I de Borgo\u00f1a ou \"Xo\u00e1n sen Medo\" e o irm\u00e1n de Carlos VI, Lu\u00eds de Orle\u00e1ns. O 23 de novembro de 1407, com\u00e9tese o asasinato do armagnac Lu\u00eds de Orle\u00e1ns nas r\u00faas de Par\u00eds e por orde do borgo\u00f1\u00f3n. As d\u00faas ramas da familia real francesa div\u00eddense en d\u00faas facci\u00f3ns: os que daban soporte o duque de Borgo\u00f1a (\"borgo\u00f1\u00f3ns\") e os que apoiaban o de Orle\u00e1ns e despois a Carlos VII, Delf\u00edn de Francia (que foi desherdado ou deslexitimado dende 1420) (\"armagnacs\"), ligados \u00e1 causa de Orle\u00e1ns \u00e1 morte de Lu\u00eds. Co asasinato do armagnac, ambos os dous bandos enfront\u00e1ronse nunha guerra civil e buscaron o apoio dos ingleses. Os partidarios do duque de Orle\u00e1ns, en 1414, viron rexeitada unha proposta aos ingleses, os cales finalmente pactaron cos borgo\u00f1\u00f3ns.\n\u00c1 morte de Carlos VI en 1422 \u00e9 coroado rei de Francia o fillo de Henrique V e Catarina de Valois, o infante Henrique VI (polo tanto, Henrique VI de Inglaterra e I de Francia); en tanto que os armagnacs non deron o seu brazo a torcer e mantiv\u00e9ronse fieis o fillo do rei franc\u00e9s, Carlos VII, quen foi coroado tam\u00e9n en 1422 de forma nominal en Berry, a falta de impo\u00f1elo como rei de facto, pero destronando o ingl\u00e9s de iure.\nA orixe de Xoana e o contexto do seu tempo.\nO seu nome.\nDe acordo cos datos solicitados no proceso de Ru\u00e1n, Xoana f\u00edxose chamar sempre \u00abXoana a Doncela\u00bb. No entanto, como ela mesma comentou, \u00abdentro do meu pobo cham\u00e1banme Jehannette. En Francia, cham\u00e1banme Jehanne desde a mi\u00f1a chegada\u00bb.\nPosteriormente, engadir\u00edaselle a palabra \u00abDarc\u00bb como apelido, para referirse a ela de forma oficial (a falta de ap\u00f3strofo na s\u00faa versi\u00f3n francesa \u2014d'Arc\u2014 d\u00e9bese \u00e1 inexistencia de tal signo na Idade Media). Arco \"(arc)\" prov\u00e9n do apelido do seu pai, Jacques Darc, cuxas ra\u00edces familiares estaban posiblemente en dous pobos, Arc-en-Barrois ou Art-sur-Meurthe, pobos moi pr\u00f3ximos onde se cre que naceu \u00aba Pucelle\u00bb. O nome, no entanto, var\u00eda (Arc, Ars, Ai\u2026) dadas as diferenzas na versi\u00f3n antiga de Art sur Meurthe (onde se reduce a erre).\nA denominaci\u00f3n de \u00abJehanne d'Arc\u00bb at\u00f3pase na obra dun poeta de Orle\u00e1ns cara a 1576; \u00abJehanne\u00bb transcr\u00edbese hoxe en d\u00eda como \u00abJeanne\u00bb.\nOs seus pais.\nNo proceso Xoana dixo sobre os seus pais o seguinte: \u00abO meu pai ch\u00e1mase Jacques Darc e a mi\u00f1a nai Isabelle\u00bb. Deste xeito s\u00e1bese que os seus pais foron Jacques Darc e Isabelle Rom\u00e9e. Isabelle Rom\u00e9e non era o nome orixinal, sen\u00f3n que era o sobrenome que se deu a Isabelle de Vouthon (que pertenc\u00eda \u00e1 parroquia de Vouthon, hoxe no departamento de Charente), como se fixo a outros unha vez que realizaban a peregrinaci\u00f3n \u00abde Puy\u00bb (da monta\u00f1a) en vez da de Roma. De feito Xoana non deu o apelido. O seu pai Jacques era agricultor. Non era pobre pero viu de mala gana a vinda doutro novo fillo m\u00e1is \u00e1 s\u00faa familia, xa que Xoana tivo tres irm\u00e1ns m\u00e1is vellos.\nO nacemento.\nO debate sobre a data de nacemento da Doncela de Orle\u00e1ns non o conseguiu resolver nin a mesma Xoana durante o proceso, xa que, cando lle preguntaron que idade ti\u00f1a, respondeu: \u00abAo redor de dezanove anos, creo\u00bb.\nA\u00ednda que non estaba segura, a historiograf\u00eda interpretou esta declaraci\u00f3n o p\u00e9 da letra. Deste xeito, rest\u00e1ndolle a s\u00faa posible idade \u00e1 data na que se realizou a pregunta durante o proceso, 24 de febreiro de 1431, o ano do seu nacemento ser\u00eda probablemente 1412.\nO lugar onde naceu \u00e9 teoricamente Domr\u00e9my, tal e como dixo no interrogatorio de identidade do seu proceso, o 21 de febreiro de 1431; \u00abEu nac\u00edn na vila de Domr\u00e9my\u00bb. Ademais engadiu que era unha vila dependente de Greux (inmediatamente ao norte de Domr\u00e9my), e que hoxe pasou a chamarse Domr\u00e9my-la-Pucelle, grazas a ela. Ambas pertencen actualmente ao departamento de Vosgos, na rexi\u00f3n da Lorena. Domr\u00e9my foi tam\u00e9n o lugar onde recibiu o bautismo de mans do pai Jean Minet.\nXuventude.\nXoana naceu na comuna francesa de Domr\u00e9my, na rexi\u00f3n de Lorena, durante a guerra dos Cen Anos conflito que enfrontou a Francia contra Inglaterra durante 116 anos. Filla de Jacques de Arco e de Isabelle Rom\u00e9e, pertenc\u00eda a unha familia de cinco nenos: Jeanne, Jacques, Catherine, Jean e Pierre sendo ela a quinta e m\u00e1is nova filla do matrimonio. Era moi piadosa, e retir\u00e1base cada s\u00e1bado \u00e1 igrexa de Bermont, preto de Greux, para rezar. A pesar dos acontecementos que se estaban a producir no seu \u00e1mbito, Xoana creceu como calquera outra rapaza tanto do pobo coma daquela \u00e9poca. As\u00ed, seguindo e tomando como m\u00e1is veros\u00edmiles as s\u00faas propias declaraci\u00f3ns durante o proceso eclesi\u00e1stico seguido contra ela, confirmaremos que aprendeu todas aquelas tarefas dom\u00e9sticas da s\u00faa nai e s\u00f3 desta, como ela dixo. Deste xeito, sabemos que en materia de fe e en lingua vulgar, aprendeu o nosopai a avemar\u00eda e o credo que rexeitou por tres veces recitar sen\u00f3n era en confesi\u00f3n.\nM\u00e1is domesticamente, aprendeu a fiar e a coser, e de cando en vez a contribu\u00edr \u00e1 vixilancia da corte, tam\u00e9n mondar e acompa\u00f1ar o gando no momento de labrar e angazar toda unha serie de tarefas coti\u00e1s. Tam\u00e9n aprendeu a montar a cabalo sen ning\u00fan apoio. Isto nun \u00e1mbito rural e moi familiar, cheo de amigos e con alg\u00fans padri\u00f1os, como por exemplo Jean Lingue, Barreyre, Agn\u00e8s e Sibylle.\nDas experiencias piadosas de Xoana, sabemos que se confesaba co sacerdote da s\u00faa parroquia, mentres comungaba para pascua e en ausencia ou indisposici\u00f3n do sacerdote, recorr\u00eda a outros; deste modo en d\u00faas ou tres ocasi\u00f3ns confesou con dous mendicantes. O seu confesor principal, pois, foi o agosti\u00f1o Pasquerel do que aprendeu a xulgar. Ela xa co\u00f1ec\u00eda tam\u00e9n a moral do dec\u00e1logo cristi\u00e1n. Pouco a pouco, as crenzas da moza empez\u00e1ronse a desenvolver convert\u00e9ndose en m\u00e1is piadosa.\nNon obstante, isto non quer\u00eda dicir que fose unha nena diferente das outras, m\u00e1is estra\u00f1a ou quizais especial. Sacada do seu pietismo e seriedade, era unha rapaza moi intelixente que tam\u00e9n xogaba, cantaba, bailaba... xunto co resto de rapazas da vila, pequena, onde todo o mundo se co\u00f1ec\u00eda. Polo tanto, participou tam\u00e9n en tradici\u00f3ns dos paisanos, da vila. Estes rituais, como por exemplo algunhas danzas ou o uso de coroas votivas, foron collidos polos xu\u00edces de Ru\u00e1n nunha interpretaci\u00f3n \"sui generis\" para encaixalas dentro dun conxunto de pr\u00e1cticas relixiosas propias dunha bruxa (hai que recordar que o final se lle acusou de herexe). Non obstante, ela non caeu no engano e remarcou que non vira nunca unha fada, como tam\u00e9n resaltou algunha testemu\u00f1a como por exemplo Hauviette. Dixo que de todas as maneiras na vila hab\u00eda unha \u00e1rbore chamada \"das damas\", que popularmente lle dic\u00edan \"das fadas\".\nOs incidentes de Domr\u00e9my.\nEn 1425, a vila onde viv\u00eda Xoana, sufriu unha incursi\u00f3n inimiga, de acordo coa situaci\u00f3n do reino franc\u00e9s, aos tres anos da coroaci\u00f3n nominal de Carlos VII. Realmente era unha situaci\u00f3n previsible. Xusto dous anos antes, Jacques, pagara pola protecci\u00f3n da vila a Robert de Sarrebruck, se\u00f1or de Commercy. O ataque probablemente foi m\u00e1is pr\u00f3ximo a unha razzia, xa que a vila non se viu nunha situaci\u00f3n o suficientemente cr\u00edtica como para non refacerse, a\u00ednda que as tropas de socorro de Sarrebruck non conseguiron estar \u00e1 altura.\nEsta serie de incursi\u00f3ns r\u00e1pidas nas vilas, coa intenci\u00f3n de prender lume e cometer outras atrocidades debilitaron o bando do delf\u00edn, pero non o suficiente como para acabar con el. As\u00ed, en xullo de 1428, Domr\u00e9my foi v\u00edtima doutro ataque, neste caso borgo\u00f1\u00f3n polo l\u00edder Henri de Orly, que esta vez si que provocou a fuxida dos habitantes \u00e1 fortaleza m\u00e1is pr\u00f3xima, Neufch\u00e2teau, xusto ao sur de Domr\u00e9my, que viu queimada a s\u00faa igrexa. Deste xeito, os habitantes puideron comprobar cos seus propios ollos cal era a situaci\u00f3n real do delf\u00edn, cal era a ameaza e as novas que comezaban a chegar con moita velocidade do asedio de Orle\u00e1ns coa toma das vilas do Loira ao redor deste n\u00facleo.\nO misticismo de Xoana.\n\u00abEu ti\u00f1a trece anos cando escoitei unha voz de Deus\u00bb, foi o que declarou Xoana en Ru\u00e1n o xoves 22 de febreiro de 1431. O feito sucedeu ao mediod\u00eda no xard\u00edn do seu pai. Ademais engadiu que a primeira vez que a escoitou notou unha gran sensaci\u00f3n de medo. \u00c1 pregunta dos seus xu\u00edces, engadiu que esta voz vi\u00f1a da esquina da igrexa e que normalmente era acompa\u00f1ada dunha gran claridade, que vi\u00f1a do mesmo lado que a voz.\nA Igrexa cat\u00f3lica e a inmensidade de fieis, reco\u00f1eceu como verdadeiras estas aparici\u00f3ns. A opini\u00f3n m\u00e1is com\u00fan a estas visi\u00f3ns, a mi\u00fado expl\u00edcase base\u00e1ndose en alucinaci\u00f3ns, alg\u00fan tipo de esquizofrenia ou problemas mentais. Queda nun segundo lugar pensar que pod\u00edan ter sido froito dalg\u00fan tipo de obsesi\u00f3n desenvolvida pola abundante asistencia a misas, confesi\u00f3ns... e desc\u00e1rtase que mentise.\nCando lle preguntaron como cr\u00eda que era aquela voz, ela respondeu que lle pareceu moi nobre, polo que afirmou: \u00abe eu creo que esta voz me foi enviada de parte de Deus\u00bb. As\u00ed pois, cando a escoitou por terceira vez pareceulle reco\u00f1ecer un anxo. E a\u00ednda que \u00e1s veces non o entend\u00eda demasiado ben, primeiro aconselloulle que frecuentase as igrexas e despois que ti\u00f1a que ir a Francia, sobre o cal a empezou a premer. Ademais esta voz escoit\u00e1baa unhas d\u00faas ou tres veces por semana. Non moito despois, revelou outra das mensaxes clave que lle enviou: \u00abEla dic\u00edame que eu levantar\u00eda o asedio de Orle\u00e1ns\u00bb.\nO 27 de febreiro, Xoana identificou estas voces: trat\u00e1base da voz de santa Catarina de Alexandr\u00eda e de santa Margarida de Antioqu\u00eda, as santas m\u00e1is veneradas do momento, se nos atemos \u00e1 iconograf\u00eda anterior a Xoana. Catarina, \u00e9 definida \u00e1s veces como unha figura ap\u00f3crifa a cabalo dos s\u00e9culos III e IV que morreu a unha idade similar \u00e1 de Xoana; tam\u00e9n erudita (patroa de moitas especialidades intelectuais) e despois de persuadir o emperador Maximiano de que deixase de perseguir os cristi\u00e1ns. Despois ser\u00eda condenada a morrer na roda (un sistema de tortura que fractura os \u00f3sos), a\u00ednda que se di dela que, ao tocar a roda, a rompeu e, finalmente, tiv\u00e9rona que decapitar. Por outro lado, a lenda de Margarida refire que foi unha doncela desprezada pola s\u00faa fe cristi\u00e1, \u00e1 que ofreceron matrimonio a cambio da renuncia a esta fe. Ante a s\u00faa negativa foi condenada a tortura, a\u00ednda que logrou escapar milagrosamente en varias ocasi\u00f3ns (antes da s\u00faa captura definitiva e martirio). Por iso, \u00e9 venerada pola Igrexa cat\u00f3lica como santa virxe e m\u00e1rtir.\nXoana afirmou que as reco\u00f1ecera grazas a que as propias santas se identificaran, algo que xa declarara en Poitiers, con motivo do interrogatorio sobre as visi\u00f3ns levado a cabo pola corte do Delf\u00edn. Negouse a dar m\u00e1is explicaci\u00f3ns, instando os xu\u00edces a ir a Poitiers se quer\u00edan co\u00f1ecer m\u00e1is detalles.\nSobre o ano en que sucedeu, nun primeiro momento dixera que foi cando ti\u00f1a trece anos. Posteriormente detallou que hab\u00eda sete anos que estas voces lle aconsellaban e a protex\u00edan. Polo tanto, as\u00famese que en 1424 se lle ter\u00edan aparecido por primeira vez as visi\u00f3ns.\nXoana explicar\u00eda ent\u00f3n (antes de mencionar o nome das santas) a misi\u00f3n que a voz lle encomendou. Despois de mencionar estas, os xu\u00edces pregunt\u00e1ronlle a quen correspond\u00eda ent\u00f3n a primeira das voces que escoitara, aquela que lle causara tanto medo sete anos atr\u00e1s. Ela, que todo o \u00eda respondendo con moitas reservas e ensimesmamento, resistiuse varias veces, pero finalmente respondeu que foi san Miguel (considerado protector do reino de Francia), ao que viu cos seus propios ollos, acompa\u00f1ado dos anxos do ceo. Foi el quen lle ordenou partir para liberar a Francia e as\u00ed cumprir coa vontade de Deus.\nO asedio de Orle\u00e1ns.\nNas s\u00faas aparici\u00f3ns, as voces indic\u00e1ronlle que deb\u00eda ir a Orle\u00e1ns, unha das cidades m\u00e1is importantes do momento, e romper o asedio que comezara en outubro de 1428.\nEla tratou de recorrer a Robert de Baudricourt, comandante da gornici\u00f3n armagnac, establecida en Vaucouleurs, un pouco ao norte de Domr\u00e9my; o cal fixo mediante o seu t\u00edo, Durant Laxant. Quer\u00eda obter unha pequena escolta para ir buscar ao Delf\u00edn al\u00ed onde se escond\u00eda, en Chinon. E \u00e9 que para iso ti\u00f1a que atravesar territorio hostil, defendido polos angloborgo\u00f1\u00f3ns, en alianza. As\u00ed, la Pucelle dar\u00eda unha mensaxe secreta ao rei que lle fora revelado polas voces.\nTranscorreu case un ano ata que Baudricourt, en xaneiro de 1429, aceptou -ante a insistencia da nova doncela-, concederlle a escolta desexada. Xoana xa fixera un primeiro intento o d\u00eda da Ascensi\u00f3n de 1428 (o 13 de maio, segundo Poulengy), pero encontrara resistencia por parte do armagnac. Probablemente houbo outra entrevista a finais de ano, ata que Baudricourt cedeu aos seus desexos. Durante o seu posterior xu\u00edzo, os xu\u00edces aproveitaron para discutir sobre as vestimentas de home que usara a moza durante esta viaxe. Interrog\u00e1rona sobre o motivo e ela respondeu que fora por orde de Deus (\u00abtodo o que eu fago \u00e9 por orde do Noso Se\u00f1or. Se el me ordenase tomar outro h\u00e1bito eu tomar\u00edao, porque ser\u00eda por orde de Deus\u00bb). Os xu\u00edces pregunt\u00e1ronlle se non foi realmente por orde de Baudricourt, cousa que ela negou rotundamente. As\u00ed pois, ela mesma valorou positivamente o feito de ter levado vestiduras de home, xa que era o criterio e designio do Divino Facedor. As\u00ed mesmo, para persuadir a Robert de Baudricourt, aseguroulle aquilo que xa corr\u00eda por boca de todo o mundo: que a virxe de Lorena salvar\u00eda o reino perdido por unha muller (seguramente refer\u00edndose \u00e1 filla p\u00f3stuma do defunto rei Carlos IV).\nO 29 de abril de 1429 Xoana chegou ao asedio de Orle\u00e1ns. Non obstante, Jean De Orle\u00e1ns, l\u00edder da familia ducal de Orle\u00e1ns, exclu\u00eduna inicialmente da direcci\u00f3n das operaci\u00f3ns e dos consellos de guerra, rexeitando informala sobre os preparativos e decisi\u00f3ns b\u00e9licas. Isto non evitou que ela estivese presente na maior\u00eda de consellos e batallas. O grao de liderado militar que chegou a exercer segue sendo obxecto de debate entre historiadores. Os historiadores tradicionais como Edouard Perroy concl\u00faen que ela principalmente levaba o estandarte e exerc\u00eda un grande efecto sobre a moral dos soldados. Esta clase de an\u00e1lise adoitan basearse no testemu\u00f1o de Xoana durante o xu\u00edzo, no cal afirmou que prefer\u00eda o seu estandarte \u00e1 s\u00faa espada. A investigaci\u00f3n acad\u00e9mica actual, que se centrou no xu\u00edzo posterior anulatorio, asevera que os seus compa\u00f1eiros oficiais sinalaron que ela era unha tacticista de moito talento e unha estratego de \u00e9xito. Stephen W. Richey opinaba o seguinte, por exemplo: \"Ela procedeu a liderar un ex\u00e9rcito nunha serie de vitorias impresionantes que cambiaron o curso da guerra\". En calquera caso, os historiadores est\u00e1n de acordo en que o ex\u00e9rcito tivo un grande \u00e9xito durante a curta carreira de Xoana.\nO segundo paso: a viaxe cara a Chinon.\nRobert de Baudricourt en raz\u00f3n do fervor relixioso que xa comezaba a levantar enviou a Xoana a ver ao convalecente duque Carlos II de Lorena \u00e1 cidade de Nancy. Ren\u00e9 de Anjou finalmente suceder\u00edalle \u00e1 s\u00faa morte en 1431, xa que estaba casado coa s\u00faa filla e herdeira, Isabel de Lorena (quen era ademais cu\u00f1ada do delf\u00edn, xa que a s\u00faa irm\u00e1, Mar\u00eda d'Anjou estaba casada con este dende o 18 de decembro de 1422). Xoana ti\u00f1a o desexo de que Ren\u00e9 o acompa\u00f1ase a Chinon, pero s\u00f3 conseguiu boas palabras, di\u00f1eiro e un cabalo. Antes de partir, Xoana foi rezar \u00e1 Bas\u00edlica de Saint-Nicolas-de-Port dedicada ao santo patr\u00f3n da Lorena.\nNo per\u00edodo durante o cal Xoana intentaba conseguir unha escolta para ir a Chinon, foi albergada durante case un mes pola familia Le Royer: Henri e Catherine Le Royer. Finalmente, ser\u00eda Baudricourt o que lle conceder\u00eda unha pequena escolta de seis homes para realizar a viaxe a Chinon que iniciar\u00edan arredor do 13 de febreiro de 1429. Entre eles, encontr\u00e1banse Poulengy e Jean Nouillonpont (Jean de Metz).\nJean de Metz (ou M\u00e8s) e se\u00f1or de Nouillonpont (ou Novelenpont), foi unha das principais figuras no percorrido epop\u00e9ico de Xoana, xa que estivo ao seu lado en todas as batallas a partir deste momento. Bertrand de Poulengy (Poulangy ou Polongy), \u00abPollichon\u00bb, foi se\u00f1or de Grondecourt, despois de ser ennobrecida a s\u00faa familia en 1425. El, ao igual que Jean de Metz, acompa\u00f1ar\u00eda a Xoana ao longo da s\u00faa traxectoria militar.\nJean de Metz fixo a s\u00faa declaraci\u00f3n no proceso de nulidade o 31 de xaneiro de 1456, xa cunha idade que roldaba os 57 anos, mentres que Poulangy, un pouco maior, o fixo o 6 de febreiro deste cunha idade aproximada de 63 anos. Ambos os dous declararon moi a favor de Xoana (Metz: \u00abE cando lle preguntei quen era o seu se\u00f1or, respondeume que era Deus. Ent\u00f3n concedinlle a mi\u00f1a fe cara a ela, toc\u00e1ndolle a man, e promet\u00e9ndolle que, coa gu\u00eda de Deus, eu lle conducir\u00eda cara ao rei,\u00bb), do cal se extrae a grande admiraci\u00f3n e aprecio pola que consideraron a s\u00faa hero\u00edna. En canto a Jacques Darc, o pai de Xoana, foi o m\u00e1is reticente ao inicio da misi\u00f3n desta.\nCara ao 13 de febreiro de 1429 Xoana emprendeu a viaxe que o \u00eda facer atravesar territorio inimigo. Esta viaxe far\u00edaa famosa e todo o mundo co\u00f1ecer\u00eda a s\u00faa aventura, pero dende un primeiro momento a escolta asignada non ti\u00f1a realmente unha idea clara de que era a misi\u00f3n nin de quen era Xoana.\nPara esta viaxe Xoana vestir\u00eda por primeira vez roupas de home. Jean de Metz, dir\u00eda ao respecto no proceso de nulidade: \u00abCando Jehannette estaba en Vaucouleurs, vina vestida cun vestido vermello, pobre e gastado [...] Pregunteille se quer\u00eda facer a viaxe vestida como \u00eda, e ela me respondeu moi enerxicamente que quer\u00eda po\u00f1erse roupa de home. Ent\u00f3n deille o traxe e o equipamento dun dos meus homes. Despois, os habitantes de Vaucouleurs, ter\u00edan un traxe de home feito para ela, con todos os requisitos necesarios.\nA viaxe cara ao sur de Francia a trav\u00e9s de territorio borgo\u00f1\u00f3n f\u00edxolle cabalgar de noite, en horas intempestivas para disimular e non espertar a atenci\u00f3n de ning\u00fan destacamento. Algunhas das cidades m\u00e1is importantes polas que pasou foron: Auxerre, Gien e Sainte-Catherine-de-Fierbois.\nDo paso por Auxerre, s\u00e1bese que chegou a participar nunha Santa Misa na s\u00faa catedral, pasando desapercibida nunha cidade hostil. De Gien, non se sabe case nada do seu paso, pero parece que pasou pola \u00fanica ponte sobre o r\u00edo Loira que quedaba en mans francesas, e foi o lugar onde comezou a circular o rumor de que unha doncela aseguraba que liberar\u00eda a cidade de Orle\u00e1ns do seu asedio e que coroar\u00eda ao Delf\u00edn en Reims (ter\u00eda volto pasar por aqu\u00ed cara ao 25 de xu\u00f1o do mesmo ano, 1429, para reencontrarse co Delf\u00edn e viaxar cara a Reims). E finalmente, pasar\u00eda por Sainte Catherine de Fierbois o 4 de marzo. Esta localidade \u00e9ralle moi valiosa, xa que a s\u00faa igrexa estaba dedicada a Santa Catarina, unha das santas das s\u00faas visi\u00f3ns. Foi al\u00ed onde Xoana realizar\u00eda outro \"milagre\": despois de recibir un armadura, cando lle ofreceron unha espada ela negouse a aceptala, ped\u00edndolle os cl\u00e9rigos que lle deran unha espada que se encontraba enterrada detr\u00e1s do altar da igrexa, cousa que resultou ser certo. A devandita espada supostamente pertencera a Carlos Martel, e Xoana portouna en batalla ata o fin do asedio a Par\u00eds (a\u00ednda que, segundo as s\u00faas propias palabras no xu\u00edzo, nunca a usou para matar a ningu\u00e9n). En Sainte Catherine Xoana escribiu unha carta a Carlos VII anunciando a s\u00faa chegada, e quedou \u00e1 espera da resposta da corte, que finalmente a recibiu en audiencia.\nA desconfianza do delf\u00edn.\nA\u00ednda coa gran memoria que se outorga \u00e1 xente da Idade Media (xa que, ao non estar estendida a escrita, era unha cultura de transmisi\u00f3n oral maiormente), ademais da intelixencia de \u00abla Pucelle\u00bb, \u00e9 moi dif\u00edcil saber se realmente sab\u00eda ler e escribir. Probas gr\u00e1ficas hai da s\u00faa firma como m\u00ednimo. Pero a cuesti\u00f3n est\u00e1 no aire a\u00ednda que se acostuma a dicir que no per\u00edodo que estivo na corte do delf\u00edn, o ver\u00e1n de 1429, poder\u00eda ter aprendido, ou ben ter\u00eda recibido noci\u00f3ns b\u00e1sicas.\nDe todas as maneiras, a carta chegou \u00e1 corte de Chinon acompa\u00f1ada da fama de \u00abla Pucelle\u00bb, o cal orixinou un gran debate onde se discutiu se era adecuado recibila, \u00e9 dicir, se era certo todo aquilo que dic\u00eda ser ou era algu\u00e9n que urd\u00eda un engano. Hab\u00eda certa curiosidade na corte por ver aquela que dic\u00eda traer a salvaci\u00f3n de Orle\u00e1ns e a coroaci\u00f3n do propio rei. Pero o factor detonante foi a declaraci\u00f3n positiva de Baudricourt, que era un home de confianza do Delf\u00edn. Polo tanto, este decidiu recibila\nNon obstante se o reino de Francia depend\u00eda de como puidese reaccionar a corte de Chinon, non se pod\u00edan arriscar a que unha moza desco\u00f1ecida, talvez iluminada, ou talvez m\u00edstica, se presentase ante o rei e o puidese matar. Deste xeito, cando Xoana chegou \u00e1 corte, o Delf\u00edn ocultouse entre a xente que ocupaba a sala, vestindo un dos seus serventes coas s\u00faas roupas para facelo pasar por el. Pero o engano non serviu, xa que Xoana identificou o Delf\u00edn entre os seus s\u00fabditos. Esta ser\u00eda a primeira proba que lle fixeron pasar.\nO como Xoana conseguiu reco\u00f1ecer a figura do rei de entre o resto da xente suscitou unha gran discusi\u00f3n posteriormente. Unha das teses m\u00e1is razoables e l\u00f3xicas neste sentido, \u00e9 a que apunta a que xa llo describiran previamente. O feito, non obstante, \u00e9 que Xoana, no proceso dixo o seguinte: \"Cando entrei na c\u00e1mara do rei, eu reco\u00f1ecino de entre os demais, por consello e revelaci\u00f3n da mi\u00f1a voz, e d\u00edxenlle que quer\u00eda ir facer a guerra aos ingleses \".\nCon habilidade, os xu\u00edces prem\u00e9rona e pregunt\u00e1ronlle: \"Cando a vosa voz vos designou o seu rei, hab\u00eda algunha luz?\" Ao que ela evitou responder como tantas outras preguntas cun franc\u00e9s seco e cortante \" passez outre\". Ent\u00f3n engadiron se viu alg\u00fan anxo enriba do rei, ao que respondeu do mesmo xeito. Con estas respostas cre\u00e1ronse moitos puntos de opini\u00f3n pero o feito \u00e9 que a revelaci\u00f3n da s\u00faa voz poder\u00edase ter producido antes de ir a Chinon, \u00e9 dicir que tivese tido un co\u00f1ecemento previo como apunta a tese de que xa llelo describiran con anterioridade, como poder\u00eda ser que a propia vestimenta o delatase.\nFinalmente, o rei recibiuna soa e ela ter\u00edalle exposto unha pregaria para persuadilo de que lle dese un ex\u00e9rcito e a enviase a Orle\u00e1ns. Este intercambio a portas pechadas ser\u00eda un dos datos m\u00e1is buscados deste per\u00edodo da s\u00faa vida. Pero grazas ao testemu\u00f1o de Xo\u00e1n II, duque de Alen\u00e7on no proceso (un home de gran peso, con sangue real), ter\u00eda sido o seguinte:\nParece ser ent\u00f3n que, segundo o duque de Alen\u00e7on, estas ter\u00edan sido as palabras que convenceron ao Delf\u00edn e tam\u00e9n \u00e1 s\u00faa nova esposa Iolanda de Arag\u00f3n; o Delf\u00edn ent\u00f3n asignoulle dous oficiais, \"Ambleville\" e \"Guyenne\", para protexela. Jean d'Aulon encargouse da s\u00faa intendencia. De todos os xeitos, o Delf\u00edn non deu carta branca a Xoana, xa que as presi\u00f3ns na s\u00faa corte estaban diversificadas.\nAs\u00ed pois decidiron facerlle unha especie de proceso en Poitiers, para verificar se ela era quen dic\u00eda que era. Deste proceso ela fixo moitas referencias diante dos seus xu\u00edces en Ru\u00e1n, pero o certo \u00e9 que os documentos de Poitiers se perderon, despois de pasar pola Universidade de Par\u00eds (reticente ao Delf\u00edn) e polos propios xu\u00edces de Ru\u00e1n.\nSobre Poitiers, o que se sabe \u00e9 a trav\u00e9s das declaraci\u00f3ns no proceso de nulidade, e as\u00ed se sabe para empezar que a s\u00faa duraci\u00f3n foi de tres semanas, e que Xoana conseguiu deixar unha boa impresi\u00f3n nos te\u00f3logos que a examinaron. Ma\u00eetre Fran\u00e7ois Garivel, que era conselleiro xeral do rei, deu os primeiros detalles, dicindo que certamente o proceso durou tres semanas e basicamente se trataba de formularlle moitas preguntas a Xoana, para despois poder examinar as s\u00faas respostas e a s\u00faa expresi\u00f3n; proceso que resultou satisfactorio, xa que ela sempre se mantivo dentro das s\u00faas crenzas e con gran firmeza, sempre defendendo que era unha mensaxeira de Deus e vi\u00f1a a levar o Delf\u00edn a Reims para consagralo. Tam\u00e9n engadiu que o sorprendeu que ela sempre chamase o rei, Delf\u00edn; e cando lle preguntou por que non lle chamaba nunca rei, obtivo esta resposta: \u00abEla respondeume que non o chamar\u00eda Rei ata que non fose coroado e unxido en Reims, cidade \u00e1 cal pretend\u00eda conducilo.\nEn Poitiers, a firmeza que demostrou Xoana nas s\u00faas crenzas foi clave para ga\u00f1ar a confianza dos interrogadores. Estes, naturalmente, pediron que lles dese alg\u00fan sinal para que eles puidesen confirmar que ela realmente era a mensaxeira de Deus que dic\u00eda ser. Ela respondeu que non hab\u00eda ning\u00fan outro xeito que darlle o n\u00famero de soldados que o Delf\u00edn crese conveniente, cos cales ela mesma levantar\u00eda o asedio de Orle\u00e1ns.\nGobert Thibaut, terratenente do rei de Francia e amigo de Poulengey, enriquecer\u00eda coas s\u00faas declaraci\u00f3ns os detalles do proceso en Poitiers, explicando que durante as tres semanas, Xoana aloxouse na casa de Jean Rabateau. Ademais de facer unhas declaraci\u00f3ns moi positivas respecto a ela, concretou que os doutores e xu\u00edces consideraron verdade tanto o seu mandato divino coma as s\u00faas predici\u00f3ns.\nMa\u00eetre Jean Barbin, doutor en leis e avogado do rei, seguiu na mesma li\u00f1a e fixo unha referencia a Mar\u00eda de Avignon \u00aba gasque d'Avignon\u00bb, unha muller que fixo certas predici\u00f3ns a inicios de s\u00e9culo, causando unha gran conmoci\u00f3n. Esta dirixiuse ao rei de Francia anunci\u00e1ndolle que ao seu reino o esperaban grandes calamidades por sufrir, e falou dunhas visi\u00f3ns nas que v\u00eda o reino desolado mentres noutras se lle aparec\u00eda un ex\u00e9rcito que se po\u00f1\u00eda nas s\u00faas mans. Ela acovardouse ante a idea de ter que facerse cargo, pero dixo que alg\u00fan d\u00eda vir\u00eda unha nova maga que tomar\u00eda o ex\u00e9rcito e salvar\u00eda a Francia. As\u00ed, o doutor conclu\u00edu dicindo que naturalmente pensaron que Xoana era esta doncela da que falaba Mar\u00eda.\nFinalmente testificar\u00eda o irm\u00e1n Seguin de Seguin, dominicano, profesor de teolox\u00eda e decano da Facultade de Teolox\u00eda de Poitiers. Este comentou como escoitara de man de Ma\u00eetre Jean Lombart a aventura de Xoana ata Poitiers, e despois explicou que quixo po\u00f1er a proba a s\u00faa fe, pregunt\u00e1ndolle en que dialecto lle falaran as voces. A resposta foi: \u00abUn mellor que o voso\u00bb. Ent\u00f3n el pediulle probas e a ela, irritada, replicoulle pedindo un ex\u00e9rcito, de n\u00famero a decidir polo rei, co que conseguir\u00eda Orle\u00e1ns.\nA campa\u00f1a do Loira: Orle\u00e1ns.\nO asedio.\nDende outubro de 1428, Orle\u00e1ns estaba asediada polos ingleses, que a rodeaban controlando as vilas ao lado. Orle\u00e1ns era un punto estrat\u00e9xico moi importante para facerse co dominio das terras do Loira xunto con Angers, Tours e Blois. O Conde de Salisbury chegou a Francia en xu\u00f1o con 6.000 homes. A estas, engad\u00edronse 4.000 unidades m\u00e1is de parte do duque de Bedford, que as sacou da gornici\u00f3n estabelecida en Normand\u00eda. Deste modo conseguiron Chartres a finais de agosto, como cidade m\u00e1is importante.\nFinalmente, o 8 de setembro de 1428, o duque de Salisbury faise con Meung-sur-Loire, e o 26 do mesmo mes, con Beaugency, despois de tela sitiada dende o d\u00eda 20. As\u00ed, o duque de Salisbury, para comezar a establecerse definitivamente, enviou a William de la Pole, que non era outro que o Conde de Suffolk, para atacar Jargeau e Ch\u00e2teauneuf, coa que se fixo o 10 de outubro despois de 3 d\u00edas de resistencia. As\u00ed, William e Salisbury reun\u00edronse ao sur de Orle\u00e1ns o 12 de outubro de 1428 cuns efectivos dunhas 4.000 unidades, xa que se tiveran que ir repartindo entre os pobos conquistados. Deste xeito ti\u00f1an ben acoutada Orle\u00e1ns, e s\u00f3 lles faltaba superar un \u00faltimo escollo, dada a situaci\u00f3n xeogr\u00e1fica da cidade e o seu sistema defensivo: a ponte des Tourelles.\nAo sur de Orle\u00e1ns estaba o r\u00edo Loira, e ata a outra beira deste hab\u00eda unha pequena illa no medio, Ille San Antone. A cara sur da cidade lindaba uns 364\u00a0 metros do r\u00edo, pois ti\u00f1a unha ponte ata al\u00ed, de dezanove arcos de pedra, rematando nunha pequena estrutura defensiva mentres ao outro lado da beira, no norte desta hab\u00eda unha barbac\u00e1 chamado \"boulevard\" que dificultaba o acceso \u00e1 fortificaci\u00f3n onde hab\u00eda un corredor que conduc\u00eda a unha ponte levadiza, defendida por d\u00faas torres, as Tourelles. Obtendo este punto, pod\u00edase acceder \u00e1 illa de Saint Antone cruzando a ponte e despois a cidade.\nFoi este o punto polo que atacaron os ingleses durante dous d\u00edas; iniciaron un bombardeo sobre as Tourelles e o forte. O 23 de outubro de 1428, os franceses abandonaron estas posici\u00f3ns. Un d\u00eda despois, Salisbury subiu a unha das d\u00faas torres, e dende as alturas, tratou de visionar os movementos franceses; pero para mala sorte s\u00faa, unha bomba francesa atravesou a vent\u00e1 por onde miraba, e recibiu un forte impacto na cara morrendo unha semana despois en Meung. A este relevouno o conde de Suffolk. Este, xunto con Bedford, dedic\u00e1ronse a reforzar a zona e gardar a posici\u00f3n. O \u00faltimo levou dous prestixiosos xenerais: John Talbot, conde de Shrewsbury e Lord Scales que chegaron o 1 de decembro e substitu\u00edron Suffolk.\nLord Talbot, centrouse na cara oeste de Orle\u00e1ns, na mesma beira que a cidade, onde controlaban cinco puntos no mapa, que conectou entre si, o m\u00e1is importante destes, a igrexa de San Lourenzo, que conformaba unha especie de bastilla, o reforzaron moito, convert\u00e9ndose no seu cuartel xeral de manobras da zona. Tam\u00e9n conseguiu a illa de Carlomagno, que estaba en medio do Loira e tam\u00e9n ao oeste da cidade, e xa na outra beira tomou a igrexa de San Priv\u00e9. Glasdale encargouse agora da zona das Tourelles, acordoando entre todos a cidade de Orle\u00e1ns, que se viu rodeada cada vez m\u00e1is preto do ataque definitivo; a zona nord\u00e9s da cidade tampouco se escapou, xa que al\u00ed Suffolk fixo outra fortaleza, arredor da igrexa de San Loup e outra arredor de San Leblanc (esta xa na outra beira).\nDurante o inverno, dedic\u00e1ronse a seguir reforzando as s\u00faas posici\u00f3ns mentres recib\u00edan unha subministraci\u00f3n de tropas dunhas 1.500 unidades de parte dos borgo\u00f1\u00f3ns. Mentres tanto, trataron de ocupar un vasto bosque que protex\u00eda a cidade de forma natural, ao nord\u00e9s desta, o cal non puideron facer decantar o seu favor.\nA chegada da resistencia.\nEn canto \u00e1 defensa, malia a veteran\u00eda dos soldados, s\u00f3 se contaba aproximadamente cuns 500 efectivos e as\u00ed decidiron fortificar no posible a cidade. Deste xeito, os veci\u00f1os organiz\u00e1ronse para defender as 34 torres de defensa da cidade en 34 compa\u00f1\u00edas. Non obstante como director da defensa, pouco despois da morte de Salisbury, chegou Xo\u00e1n Dunois alcumado \"le B\u00e2tard d'Orl\u00e9ans\" (o Bastardo de Orle\u00e1ns) (ao que despois se chamar\u00eda tam\u00e9n Conde de Dunois, cando adquiriu este t\u00edtulo en 1439), acompa\u00f1ado de 600 homes como tropa. As\u00ed pois, encargar\u00edaselle a defensa da cidade. Ata seis mil homes aproximadamente seguiron a este cabaleiro de forma gradual para axudar na defensa da cidade, aguantando as\u00ed ata o 12 de febreiro de 1429, cando Carlos VII enviou reforzos para interceptar unha subministraci\u00f3n inglesa entre Rouvray-Sainte-Croix e Janville que vi\u00f1a dende Par\u00eds. O fracaso foi absoluto debido a unha neglixencia e perd\u00e9ronse sobre os 600 homes na batalla dos arenques.\nDeste xeito, as provisi\u00f3ns da cidade francesa comezaron a esgotarse e unha boa parte da nobreza decidiu abandonala en vista do futuro desastre, mentres Carlos VII o miraba dende a distancia. Pero no transcurso da situaci\u00f3n, favorable aos anglo-borgo\u00f1\u00f3ns, a causa dun conflito entre o duque de Borgo\u00f1a a finais de febreiro, cando ofreceu po\u00f1er a cidade baixo a s\u00faa protecci\u00f3n, Bedford o rexeitou e os borgo\u00f1\u00f3ns abandonaron as s\u00faas posici\u00f3ns de asedio durante o mes seguinte.\nPero houbo outro feito determinante que foi a entrada en escena de Xoana (que dic\u00eda ser enviada por Deus e que po\u00f1\u00eda como proba o feito de que ser\u00eda ela quen liberar\u00eda a Orle\u00e1ns do asedio) que acababa de recibir o benepl\u00e1cito en Poitiers da man do rei. Xoana, acudiu armada cunha espada que trouxo de Sainte Catherine de Fierbois, o santuario dos cabaleiros e cun estandarte que describiu as\u00ed no proceso \"ti\u00f1a a figura do mundo e dous anxos aos lados. Era de tea branca daquela que chaman boucassin. Enriba levaba escrito: Jhesus Maria, e par\u00e9ceme que estaba franxado de seda\". Ademais foi dotada dunha armadura que ela mesma pediu e elixiu.\nO rei decidira prover a Xoana cuns dez ou doce mil homes segundo indicou ela no xu\u00edzo de Ru\u00e1n e comentou que decidiu entrar pola fortaleza de Saint Loup e despois pola fortaleza do Pont. \u00c9 dicir, primeiro pola cara oeste da cidade (beira norte) e despois polas Tourelles. O propio Bastard xa falou no proceso de revogaci\u00f3n da imaxe que deu Xoana nesta misi\u00f3n, ningunha outra m\u00e1is que a de talism\u00e1n, favorable, se resultaba efectiva, como sucedeu (\"\"Eu creo que Xoana foi enviada por Deus como tam\u00e9n que o seu comportamento na guerra foi un feito divino m\u00e1is que humano. Hai moitas raz\u00f3ns que fan pensar iso.\" \"). Xoana xa comezou avisando cunha carta aos ingleses da s\u00faa chegada e do rogo de que se retirasen, cuxa resposta \u00e1s cales non foron m\u00e1is que aldraxes.\nAntes da s\u00faa chegada a Orle\u00e1ns, Xoana tivo de superar un dif\u00edcil periplo. Primeiro foi enviada cunhas tropas de reforzo a Blois, unha das vilas do Loira preto de Orle\u00e1ns; xusto no exterior do c\u00edrculo que formaban as tropas inglesas arredor de Orle\u00e1ns. A seguinte cidade sobre o mapa, era Beaugency e despois xa vi\u00f1a Meung e Orle\u00e1ns. Dende aquela cidade, comezou a achegar, dada a s\u00faa fama, a autoestima necesaria para as tropas e a xente das cidades. Pero sen esquecer que demostrou ter unha grande habilidade para ver sobre plano as posici\u00f3ns e as\u00ed poder trazar unha boa estratexia; ademais ti\u00f1a o soporte dos xenerais que a acompa\u00f1aban.\nOs acompa\u00f1antes de Xoana cara a Blois, segundo le Bastard, quen recib\u00eda puntual informaci\u00f3n dos movementos de Xoana, foron xente bastante destacada, o arcebispo de Reims (Regnault de Chartres despois chanceler de Francia) e o se\u00f1or de Ra\u00fal de Gaucourt; que escoltaron un convoi formado por Gilles de Rais e do mariscal de Boussac (Jean de Brosse),ademais de Coulent, Ambroise de Lore, e o m\u00edtico cabaleiro \u00c9tienne de Vignolles alcumado \"Le Hire\".\nA viaxe de Blois ata Saint Loup, como dixo ela, non se pod\u00eda facer doutro xeito que dando unha inmensa volta (seguindo a ruta de Sologne) polas cidades do sur do Loira, ata chegar ao nord\u00e9s de Orle\u00e1ns; ela vi\u00f1a do oeste (sempre seguindo o r\u00edo Loira). O 28 de abril, Xoana chegou a Ch\u00e9cy, onde pasar\u00eda aquela noite, e le Bastard p\u00faidoa co\u00f1ecer en persoa finalmente. Dadas as circunstancias adversas (ademais da potencia dos ingleses) do vento en contra proveniente do leste, le Bastard fixo retroceder un pouco as posici\u00f3ns para protexer as s\u00faas tropas e os reforzos recentemente chegados (con Xoana), que tra\u00edan v\u00edveres, que fixeron po\u00f1er en pequenas embarcaci\u00f3ns, as que conseguiron non sen dificultades.\nO Bastardo e a liberaci\u00f3n da cidade de Orle\u00e1ns.\nIsto irritou a \"la Pucelle\" que o fixo notar rapidamente s\u00f3 con ver o Bastard. El quedou sorprendido, porque viu que o que ela pretend\u00eda non era o que se encontrara. Ela ter\u00eda ido directamente \u00e1s Tourelles para atacar a Lord Talbot coas tropas de reserva. O Bastard dixo \"\"Ent\u00f3n Xoana d\u00edxome; \"ti es o Bastardo de Orle\u00e1ns?\" \"Si\" respond\u00edn \"e estou moi contento da vosa chegada\" \" es ti quen dixo que eu ti\u00f1a que vir por este lado\" [ent\u00e9ndese, do r\u00edo] \", e que non ter\u00eda que ir directamente ao lado onde est\u00e1 Talbot e os ingleses?\" \"Si, e xente m\u00e1is sabia ca min ten a mesma opini\u00f3n, para o noso maior \u00e9xito e seguridade\" \"En nome de Deus\" dixo ent\u00f3n \"O consello do Meu Se\u00f1or \u00e9 m\u00e1is seguro e sensato que o voso... \"\".\nNese mesmo momento o vento comezou a cambiar de direcci\u00f3n sendo favorable ao Bastard, que probablemente comezou a crer que se trataba dun milagre. Iso parece porque ent\u00f3n o Bastard ordenou entrar en Saint Loup, coas esperanzas agora m\u00e1is que nunca postas en Xoana. As\u00ed, vencendo, puideron entrar en Orle\u00e1ns pola porta da Borgo\u00f1a o 29 de abril pola tarde sendo recibidos con gran x\u00fabilo polos habitantes da cidade.\nXoana ser\u00eda aloxada nunha das mellores casas da vila, neste caso a do tesoureiro ducal, Jacques Boucher e pasou os primeiros d\u00edas convivindo coa xente de Orle\u00e1ns. Pero non pasou o tempo en van, xa que se foron intercambiando insultos cos ingleses, que desde o outro lado das murallas se pod\u00eda escoitar as s\u00faas voces dende o silencio ambiental. O 30 de abril rec\u00f3rdase o episodio no que se intercambiou alg\u00fans berros co capit\u00e1n ingl\u00e9s William Glasdale. Xoana tam\u00e9n asistir\u00eda \u00e1s misas e ata a procesi\u00f3n da invenci\u00f3n da cruz, festa da catedral (o 3 de maio).\nO 1 de maio, o Bastard abandonou Orle\u00e1ns en busca do Ex\u00e9rcito Real, que estaba en Blois, co cal contactou o d\u00eda 4. Con eles, atacar\u00edan a pequena fortaleza de Saint Pouair, que levaba a Par\u00eds, polo que os ingleses para defendela tiveron que recorrer \u00e1 pequena gornici\u00f3n que quedaba defendendo Saint Loup, perdendo as d\u00faas. Os ingleses v\u00edronse perdidos e decidiron ir evacuando as s\u00faas pequenas fortalezas para concentrar todos os recursos na beira sur do Loira, \u00e9 dicir, nas Tourelles e en Saint Jean le Blanc.\nXoana tomou a iniciativa o d\u00eda 6, despois de enviar unhas tres misivas aos ingleses o d\u00eda anterior. Sa\u00edndo da porta de Borgo\u00f1a, atravesou o Loira pasando as pequenas illas (\u00cele des Martinets) que hab\u00eda no medio e coloc\u00e1ndose na m\u00e1is grande, a \u00cele aux Toiles. Dende al\u00ed lanzar\u00eda un ataque contra a fortificaci\u00f3n de Saint Jean Leblanc. Ao velos vir, os ingleses fuxiron ao convento de Les Augustins, xusto baixo das Tourelles, onde se concentraron e esperaron o ataque franc\u00e9s lanzado dende Leblanc.\nMentres todo isto suced\u00eda, La Hire e Xoana emprenderon o ataque cara ao oeste, al\u00e1 onde os ingleses se resgardaban, Les Augustins. Al\u00ed os ingleses ti\u00f1an 500 soldados aproximadamente, que puideron aguantar este primeiro ataque mediante arqueiros e can\u00f3ns esencialmente. Durante a tarde daquel d\u00eda, os franceses atacaron diversamente intentando prender lume \u00e1s estruturas de madeira que hab\u00eda. Ent\u00f3n os ingleses iniciaron un contraataque xa preto do anoitecer. Pero Etienne de Vignolles \"La Hire\" respondeu cun ataque con homes armados a cabalo que os fixo volver \u00e1s s\u00faas fortificaci\u00f3ns. Finalmente, sum\u00e1ronse as tropas que foran cruzando o Loira e conseguiron o convento fortificado de Les Augustins. Ao mesmo tempo, Talbot quedou desconcertado, xa que non pod\u00eda enviar axuda para cubrir os ataques que o Bastard levaba a cabo nas fortificaci\u00f3ns do noroeste; a que m\u00e1is lle interesaba manter era a de Saint Laurent, a m\u00e1is grande, pero non se sa\u00edu coa s\u00faa.\nA noite do seis ao sete, Talbot tratou de reordenar posici\u00f3ns para unha maior e m\u00e1is efectiva defensa, xa que perdera os lugares m\u00e1is pr\u00f3ximos \u00e1s Tourelles. Sacou as tropas que ti\u00f1a en Saint Priv\u00e9 e na illa de Carlomagno e trasladounas principalmente \u00e1s Tourelles e \u00e1 barbac\u00e1 adxunta. Mentres tanto, Xoana pasou esa mesma noite en Orle\u00e1ns.\nO d\u00eda sete foi o d\u00eda clave: de boa ma\u00f1\u00e1 Xoana atravesou o r\u00edo para reunirse cos outros xefes que estaban ao leste das Tourelles e a barbac\u00e1 adxunta, un campo pechado bastante impetuoso e amurallado con terra, madeira e pedra principalmente, ademais na s\u00faa vertente norte dispo\u00f1\u00eda dun foso, mentres no seu lado leste hab\u00eda unha ponte levadiza sobre o foso. Hab\u00eda unha segunda ponte levadiza na vertente norte mediante a cal se pod\u00eda penetrar no coraz\u00f3n das Tourelles. Explicou o Bastard que curiosamente Xoana lle pediu que esperase un pouco m\u00e1is, ent\u00f3n ela colleu o cabalo e foise soa a unha vi\u00f1a a pregar pola vitoria durante media hora.\nCando volveu, con coraxe e o estandarte, emprendeu o ataque. Xoana acompa\u00f1ou aos que sub\u00edan as escaleiras e tratou de subir unha; pero unha frecha inglesa apartouna do combate fer\u00edndoa de gravidade. Esta foi parar xusto por debaixo do ombro e o escote, o cal desanimou os franceses. A propia Xoana dixo en Ru\u00e1n que xa sab\u00eda que a ferir\u00edan, porque as s\u00faas voces llelo advertiran. \"\"Eu sab\u00edao ben, e dix\u00e9rallo ao meu rei; pero a\u00ednda as\u00ed deixoume continuar. Aquilo f\u00f3rame revelado polas voces dos dous santos, Santa Catarina e Santa Margarida\". \" Mais eu tiven o gran confort de Santa Catarina e fun curada en quince d\u00edas\"\". En calquera caso, o Bastard decidiu retirarse da batalla por aquel d\u00eda e reorganizar a estratexia. Xoana intentouno persuadir de que seguise, a\u00ednda que fose coa s\u00faa ausencia mentres ela se retiraba a rezar en privado.\nDise que un soldado chamado \"Le Basque\" (a\u00ednda que hai debate en afirmar se a mesma Xoana xa o intentara antes), colleu o estandarte dela e con este foi atacar ao campo pechado seguido do ex\u00e9rcito franc\u00e9s. As\u00ed, vendo o estandarte, a milicia tomou a coraxe suficiente como para atacar aquel mesmo d\u00eda. Mentres, por outro lado, os franceses enviaban unha barcaza ardendo \u00e1 ponte que separaba a barbac\u00e1 das Tourelles. Iso debilitou a ponte e colapsou o l\u00edder ingl\u00e9s, que nun intento desesperado probou de facer atravesar as tropas a ponte, coloc\u00e1ndose na pequena estrutura defensiva do medio. Con habilidade, a xente da cidade acudiu e rompeu as secci\u00f3ns da ponte suficientes para que as tropas inglesas non conseguisen os seus obxectivos: agora a batalla xa estaba decantada.\nFinalmente, o d\u00eda 8 de maio, os ingleses comezaron unha retirada, non antes sen probar un \u00faltimo ataque mediante os seus arqueiros cos longbowmen, unha especialidade dos arqueiros propia dos ingleses caracterizada pola longa distancia que pod\u00edan conseguir lanzando a frecha, causando efectos tan efectivos como atravesar armaduras inimigas. De todos os xeitos, mediante a xente das murallas, non conseguiron o seu obxectivo e tiveron que retirarse das s\u00faas pequenas fortificaci\u00f3ns do noroeste de Orle\u00e1ns, encami\u00f1\u00e1ndose a Meung, que era a cidade que lles quedaba m\u00e1is preto seguindo aquela direcci\u00f3n. A partir deste momento, todo o mundo viu como o milagre que anunciara Xoana se cumprira. De feito, s\u00f3 acababa de comezar e deste xeito ga\u00f1ou o sobrenome da Doncela de Orle\u00e1ns. Actualmente a cidade celebra a s\u00faa salvaci\u00f3n con festas anuais cada maio. Mesmo o que ser\u00eda proclamado mariscal de Francia, Gilles de Rais, organizou co seu di\u00f1eiro varias representaci\u00f3ns teatrais desta vitoria cada ano xa no seu retiro militar dende 1432 e cando a s\u00faa personalidade estaba gravemente trastornada, quizais a causa da morte na cacharela de Xoana.\nXusto despois da fuxida das tropas inglesas, Xoana organizou unha misa e unhas oraci\u00f3ns polos mortos na batalla.\nAs cidades do Loira.\nO seguinte paso da campa\u00f1a, foi liberar o resto de cidades que os ingleses foran apoder\u00e1ndose para rodear Orle\u00e1ns e deixala sen o apoio das s\u00faas vilas m\u00e1is pr\u00f3ximas. Meung, Jargeau Beaugency e Patay, pois, eran os obxectivos principais. Con Orle\u00e1ns liberada, o Delf\u00edn informado foi reunirse con Xoana o 10 de maio en Tours. Esta cidade, estaba ao lado de Chinon, e na beira norte do Loira xusto antes de chegar a Blois, onde pasara xa previamente Xoana antes de chegar a Orle\u00e1ns. E \u00e9 que o rei non pod\u00eda dar pasos substanciais dada a inseguridade permanente pola proximidade e a potencia das tropas anglo-borgo\u00f1oas. Xoana, pois, foi ao seu encontro mentres o Bastardo, Ponton de Xantrailles e o mariscal de Saint fixeron as s\u00faas primeiras incursi\u00f3ns en Jargeau, ao leste de Orle\u00e1ns.\nTras esta primeira tentativa, foron encontrarse co rei e Xoana o mesmo d\u00eda 13 agora en Loches e al\u00ed empezaron a dese\u00f1ar unha campa\u00f1a para recuperar as terras do Loira: Jargeau, Meung e Beaugency. Xoana durante este tempo estivo facendo visitas, por exemplo \u00e1 familia do duque de Alen\u00e7on, en Saint Florent l\u00e8s Saumur. Finalmente, xusto antes de iniciar o asedio, o d\u00eda 9 de xu\u00f1o Xoana chegou a Orle\u00e1ns e reincorporouse o ex\u00e9rcito. Al\u00ed, viaxou o mesmo d\u00eda cara a Jargeau cun ex\u00e9rcito seguramente de m\u00e1is de 6.000 homes, baixo a direcci\u00f3n do duque de Alen\u00e7on e o condestable Arthur de Richemont e encontrar\u00edanse co Bastardo e con Florent de Illiers que vi\u00f1an de Ch\u00e2teaudun con m\u00e1is reforzos, segundo comentaba o duque de Alen\u00e7on no proceso de nulificaci\u00f3n. En Jargeau, esper\u00e1baos, novamente, Suffolk.\nDurante dous d\u00edas os franceses sitiaron Jargeau ata a liberaci\u00f3n, o 12 de xu\u00f1o. De cami\u00f1o cara ao logro do obxectivo tiveron que superar o mesmo d\u00eda 10 unha pequena gornici\u00f3n que sa\u00edu ao encontro dos franceses. Unha vez derrotada, o d\u00eda seguinte, o 11, inici\u00e1ronse os bombardeos en Jargeau, o que relanzou a campa\u00f1a dos franceses polo Loira, isto m\u00f3stranos a sucesi\u00f3n seguida das campa\u00f1as polas diferentes cidades e a persecuci\u00f3n que se fixo os ingleses ata a s\u00faa expulsi\u00f3n daquelas terras.\nXa o d\u00eda 12, os ingleses sufrir\u00edan unha gran derrota, para Suffolk foi un d\u00eda desgraciado, xa que os franceses conseguiron subir as murallas da cidade e dirixir un ataque definitivo sobre esta. Xoana, recibiu unha pedrada na cabeza, coa fortuna que o seu casco protexeuna da morte. Ela e o casco caeron ao chan, pero rapidamente, Xoana, que estivera no centro da batalla en todo momento co estandarte alzado, levantouse enseguida e proporcionou a adrenalina suficiente \u00e1s tropas como para acabar vencendo e, ata, facendo prisioneiro a Suffolk ao final do d\u00eda. En 1898, o escultor franc\u00e9s, Alfred-D\u00e9sir\u00e9 Lanson, erixiu unha estatua a Xoana na que esta se levaba a man \u00e1 cabeza, para recordar o golpe. Esta estatua p\u00f3dese atopar na Place du Martroi, Jargeau. William de la Pole, o Conde de Suffolk, estar\u00eda tres anos prisioneiro. Sair\u00eda en 1431, pero o 28 de xaneiro de 1450, morrer\u00eda asasinado. John de la Pole, o seu irm\u00e1n, suceder\u00edao.\nCono rapidez, o ex\u00e9rcito do Delf\u00edn aproveitou o rexuvenecemento de \u00e1nimo das tropas e en dous d\u00edas plant\u00e1ronse en Meung, o seguinte obxectivo, onde fixeron un ataque nocturno, despois de preparalo coidadosamente o d\u00eda 13 en Orle\u00e1ns. O d\u00eda 14 produciuse un ataque e, sen rematar este nin ter feito capitular a cidade, pasouse en bombardear o d\u00eda 15 a fortaleza de Beaugency, sempre dende unha das illas do interior do Loira, dende onde estaban protexidos. Beaugency, foi defendida por unha gornici\u00f3n inglesa o mando de William Gough. Ao ver vir a derrota, os ingleses pactaron a rendici\u00f3n e marcharon libres a ma\u00f1\u00e1 do 17 de xu\u00f1o.\nCon todo, o d\u00eda 13 de xu\u00f1o, sa\u00edra unha expedici\u00f3n de preto de tres mil agricultores, desde Janville, ao norte de Orle\u00e1ns, pasado Patay, encomendada por Bedford e dirixida por sir John Fastolf. A el un\u00eduselle John Talbot, que vi\u00f1a de Meung o d\u00eda 16 con reforzos. Os dous decidiron ir atacar aos franceses a Beaugency, co desco\u00f1ecemento que xa fora tomada pola ma\u00f1\u00e1 cedo. Deste xeito, baixando do norte, os ingleses top\u00e1ronse co ex\u00e9rcito de Xoana, que vi\u00f1a de liberar Beaugency. Ent\u00f3n, formaron filas e dispux\u00e9ronse a loitar; coa desgraza polos comandantes ingleses de que as s\u00faas tropas non quixeron entrar en combate, seguramente olfacteando a derrota, e fuxiron a Meung. As\u00ed os Armanyac esa mesma noite volveron a Meung tam\u00e9n, onde os ingleses ti\u00f1an unha defensa m\u00e1is \u00f3ptima estabelecida, dado que estaban nunha fortaleza. Pero malia os bombardeos, non puideron evitar a derrota, e coa lecci\u00f3n aprendida, o 18 de xu\u00f1o marcharon cedo cara ao norte, coa intenci\u00f3n de volver a Janville, por un antigo cami\u00f1o romano, probablemente para esperar reforzos desde Par\u00eds, o que quer\u00edan evitar os franceses.\nAs vilas da beira e do val do Loira foran, pois, recuperadas polo ex\u00e9rcito de \"La Pucelle\", pero a faza\u00f1a non terminou a\u00ed, xa que se tem\u00eda que, deixando escapar os ingleses, estes poder\u00edan volver reforzados. As\u00ed que logo de discutir que facer, Xoana alentou os seus capit\u00e1ns a ir ao encontro dos ingleses antes de arriscarse a sufrir unhas hipot\u00e9ticas consecuencias desfavorables. Parec\u00eda unha tarefa dif\u00edcil, pero non sab\u00edan que os ingleses se detiveran non demasiado lonxe de Janville, para repostar, concretamente en Patay, a\u00ednda que o punto exacto non se co\u00f1ece.\nCando os dous ex\u00e9rcitos estaban preto un do outro, prepar\u00e1ronse, os franceses puxeron toda a carne na grella mediante a cabaler\u00eda pesada con \"La Hire\" e Ponton dirix\u00edndoa; o Bastard e Alen\u00e7on, no corpo do ex\u00e9rcito tomaron parte, mentres que Xoana e Richemont quedaron nun segundo plano. A t\u00e1ctica francesa foi a de mandar a cabaler\u00eda ao ataque para eclipsar os preto de 500 arqueiros que tomaron as posici\u00f3ns dianteiras para tratar de detelos. A velocidade dos franceses pronto superou o radio de acci\u00f3n das frechas e as\u00ed os eclipsaron. A t\u00e1ctica sa\u00edra ben, porque superada a li\u00f1a de arqueiros, puideron dirixirse ao coraz\u00f3n da formaci\u00f3n inglesa onde estaba o seguinte escollo: Fastolf.\nOs arqueiros eran dirixidos por Scales e Talbot, que foron capturados mentres que m\u00e1is atr\u00e1s quedara sir John Fastolf, que viu vir os franceses, e superados os arqueiros fuxiu cara ao norte, ao ver que as s\u00faas tropas fracasar\u00edan, coa pouca tropa que a\u00ednda quedaba detr\u00e1s da protecci\u00f3n dos arqueiros xa que estaban a piques de entrar en combate con todo derrotado. Os ingleses sufriran a derrota definitiva nas terras de Loira e os campos dos arredores, este \u00faltimo combate foi resolto facilmente en pouco tempo; abrindo as portas definitivamente \u00e1 consagraci\u00f3n de Carlos VII como rei de Francia en Reims. Neste momento de gloria, Xoana decidiu non aproveitarse e mostrou piedade cara aos prisioneiros ingleses. Xoana demostrou as\u00ed que non ti\u00f1a esp\u00edrito de vinganza tal como marcan as directrices da igrexa, m\u00e1is no xu\u00edzo en Ru\u00e1n xa dixo que nunca matara a ning\u00fan home, falando dos motivos polos que levaba o estandarte: \"Era eu mesma quen levaba devandito estandarte cando eu cargaba cara aos inimigos, para evitar matar a algu\u00e9n. eu nunca matei un home \".\nA confirmaci\u00f3n da validez da palabra de Xoana: Reims.\nA viaxe cara a Reims.\nA viaxe que ti\u00f1a que levar a Carlos VII cara \u00e1 s\u00faa consagraci\u00f3n present\u00e1base moi dif\u00edcil a\u00ednda contando coa presenza de \"La Pucelle\", a cal demostrara que, grazas \u00e1 s\u00faa habilidade para alentar a un ex\u00e9rcito animicamente derrotado, dada a din\u00e1mica negativa da cal vi\u00f1a, non ment\u00eda cando dic\u00eda que a \u00fanica proba para saber se era certo que era unha enviada, non era outra m\u00e1is de que ela librar\u00eda a Orle\u00e1ns do seu asedio e levar\u00eda o rei a Reims, a\u00ednda que Reims naquel momento estaba gardada polos borgo\u00f1\u00f3ns, como gran parte do traxecto que conduc\u00eda a esa cidade.\nA comitiva da corte iniciou o cami\u00f1o cara a esa cidade, pero atopouse cun panorama non esperado: a fama de \"La Pucelle\" estendeuse por boa parte do territorio e aquilo fixo que o ex\u00e9rcito armagnac do delf\u00edn fose temido. Aquilo foi unha sorpresa que se foron atopando ao paso polas diferentes vilas de renome que hab\u00eda na ruta que levaba a Reims, ben ao norte de Francia. As\u00ed pois, Xoana pasou sen demasiados problemas por sucesivas cidades como Gien, Saint-Fargeau, M\u00e9zilles, Auxerre, Saint-Florentin e Saint-Paul (ruta que fixo desde a vitoria de Patay o 18 de xu\u00f1o, ata o 5 de xullo en Troyes).\nDesde Gien, por exemplo, f\u00f3ronse enviando invitaci\u00f3ns a diversas autoridades para asistir \u00e1 consagraci\u00f3n do delf\u00edn, quen quer\u00eda facer saber a todo o mundo que ser\u00eda oficialmente o novo rei lex\u00edtimo de Francia. Antes de chegar a M\u00e9zilles, Carlos agrupou todos os continxentes que formar\u00edan o ex\u00e9rcito real que lle hab\u00edan de escoltar ata Reims (29 de xu\u00f1o). De Auxerre chegouse a prever unha guerra dado que hab\u00eda unha pequena gornici\u00f3n inimiga, pero logo de tres d\u00edas de negociaci\u00f3ns conseguiuse obter a colaboraci\u00f3n destes con Carlos VII e as consecuentes provisi\u00f3ns con tal de proseguir a ruta (aproximadamente o 1 de xullo).\nO seguinte escollo no cami\u00f1o era a cidade de Troyes; unha cidade con gornici\u00f3ns borgo\u00f1oas de m\u00e1is de medio milleiro de homes. Aqu\u00ed present\u00e1ronse d\u00faas opci\u00f3ns: seguir ou facer un cambio de estratexia e encargarse de chegar a Reims noutro momento. A voz predominante lev\u00e1rona os nobres de sangue real, que intentaron impo\u00f1er o seu criterio. Estes, e a maior\u00eda dos capit\u00e1ns, creron conveniente levar a batalla \u00e1 zona de Normand\u00eda como seguinte paso, antes de pasar por Reims. Neste sentido persuadiron ao delf\u00edn. Pero Xoana era contraria a esta decisi\u00f3n, xa que dixo que as s\u00faas voces indic\u00e1ronlle que o cami\u00f1o a seguir naquel momento non era outro que a coroaci\u00f3n definitiva do delf\u00edn en Reims, porque aquilo axudar\u00eda a minguar a autoridade, o soporte e o poder dos seus inimigos. E con esta idea foi convencelo, acompa\u00f1ada de Jean de Orle\u00e1ns, o Bastard, a Troyes, logo de convencer \u00e1 maior\u00eda dos capit\u00e1ns, segundo o propio Bastard confesaba no proceso de nulificaci\u00f3n.\nMentres tanto, a cidade de Troyes divid\u00edase entre a xente que estaba disposta a aguantar e os burgueses da cidade, que trem\u00edan ante a chegada do ex\u00e9rcito real e as duras consecuencias que pod\u00eda ter verse involucrados nun asedio.\nFacer cambiar o rei de opini\u00f3n f\u00f3ra bastante dif\u00edcil, pero Xoana conseguiu convencelo grazas ao argumento das s\u00faas voces. O Bastardo recordou no proceso o seguinte:\nDeste xeito, o rei aceptou e decidiuse avisar \u00e1 cidade das intenci\u00f3ns reais, ameaz\u00e1ndoos; o que non fixo atemorizar desde un primeiro momento a cidade, creando as\u00ed un clima preb\u00e9lico; Xoana ata comezou a colocar estratexicamente as tropas de xeito perfecto, xa que dixo que dous ou tres dos seus soldados m\u00e1is experimentados non o poder\u00edan facer mellor. Un dos encontros m\u00e1is importantes, foi entre Xoana e o irm\u00e1n Ricard , enviado polos troienses. Deste encontro, Ricard, resultou convertido nun home ben fiel \u00e1 causa armagnac, segundo un Burgu\u00e9s de Par\u00eds no libro titulado \"Le Journal d'un Bourgeois de Paris \". \u00c9 un libro an\u00f3nimo, pero se sobreentende que o escribir\u00eda aquel que se puxo no t\u00edtulo diste.\n\u00c1s portas de Troyes, pois, o ex\u00e9rcito permaneceu durante cinco d\u00edas, coas negociaci\u00f3ns, do 5 ao 10 de xullo. O 9 de xullo, permitiuse entrar o rei na cidade e o dez, penetrou o ex\u00e9rcito. A gornici\u00f3n borgo\u00f1oa permaneceu queda no centro da cidade con certa pasividade. Xa que logo, decidiron non loitar. A ra\u00edz da resoluci\u00f3n do obst\u00e1culo m\u00e1is poderoso da ruta, as seguintes vilas supuxeron unha especie de cami\u00f1o de rosas. O 12 de xullo chegouse a Arcy e un d\u00eda despois a Ch\u00e2lons, cidade que asustada, non dubidou en entregar rapidamente as chaves da cidade ao Delf\u00edn. Estas d\u00faas \u00faltimas cidades, con Troyes, quedaban moi preto no mapa de Domr\u00e9my e Vaucouleurs, p\u00f3dese dicir as\u00ed que Xoana volvera \u00e1s s\u00faas orixes habendo dado unha volta polo reino franc\u00e9s e recollendo toda unha serie de triunfos que ela mesma prognosticara e prometido. Foi por estes pobos nos que Xoana se reencontrou con xente de Domr\u00e9my por exemplo un primo seu cisterciense chamado Nicholas Rom\u00e9e , ou Jean Morel , padri\u00f1o dela, entre outros alde\u00e1ns.\nO d\u00eda 15 de xullo , a chevauch\u00e9e (a cabalgata) como as\u00ed se co\u00f1ece en franc\u00e9s, chegou ao castelo de Sept-Saulx non moi lonxe xa de Reims, onde ter\u00eda que esperar os acontecementos que o permitisen entrar na cidade. Non tardaron estes demasiado en producirse, xa que o mesmo d\u00eda, o Delf\u00edn recibiu nunha carta a submisi\u00f3n formal das autoridades de Reims a el e o seu ex\u00e9rcito. Con precauci\u00f3n, pois, desestimaron a opci\u00f3n de resistir sabendo que un sitio probablemente non lles comportar\u00eda moitos beneficios. O 16 de xullo entrou a comitiva armagnac na cidade de Reims, pois.\nA coroaci\u00f3n do Delf\u00edn en Reims.\nSabemos que o d\u00eda da consagraci\u00f3n definitiva do rei franc\u00e9s en Reims foi o 17 de xullo. Non foi a cerimonia m\u00e1is espl\u00e9ndida do momento, xa que as circunstancias da guerra imped\u00edano, pero o ritual levouse a cabo de todos os xeitos. Xoana asistiu e parece que nunha posici\u00f3n privilexiada e co seu estandarte, o que delatou un dos momentos claves na historia de Xoana, representado nalg\u00fans cadros. Este momento \u00e9 tomado tradicionalmente como o cl\u00edmax da epopea de Xoana, o punto m\u00e1is \u00e1lxido.\nA cerimonia estivo falta dalg\u00fans elementos tradicionais, que foron substitu\u00eddos, por exemplo alg\u00fans obxectos simb\u00f3licos reais. O que si se conseguiu foron os elementos orixinais para a unci\u00f3n; \u00e9 dicir, a crema da santa botella tra\u00edda da abad\u00eda de Saint Remy.\nA outra epopea: o cami\u00f1o cara a Ru\u00e1n.\nA campa\u00f1a na \u00cele de France.\nChegados a este punto, teoricamente Xoana xa non ti\u00f1a m\u00e1is nada que facer no ex\u00e9rcito. cumprira a s\u00faa promesa perfectamente, ou segundo ela, simplemente cumprira correctamente as ordes que lle asignaron as s\u00faas voces. Pero ela, como moitos outros, viu que mentres a cidade de Par\u00eds estivese tomada polas tropas inglesas, dificilmente o novo rei poder\u00eda facerse claramente co control do reino de Francia.\nO mesmo d\u00eda da coroaci\u00f3n, Xoana enviou unha carta ao duque de Borgo\u00f1a, facendo unha referencia a outra enviada tres semanas antes na que lle ped\u00eda que acudise \u00e1 coroaci\u00f3n do Delf\u00edn. Daquela non obtivo resposta. O motivo da carta era a demanda dunha tregua a petici\u00f3n do novo rei de Francia. Ela foi respectuosa no ton da demanda, a\u00ednda que lle recordou, unha cousa moi usual naquela \u00e9poca, quizais intentando facerlle entrever unha contradici\u00f3n nas s\u00faas alianzas contra a armagnac: \u00ab...como os cristi\u00e1ns fieis ter\u00edan que facer; e se vos comprace facer a guerra, ent\u00f3n ide contra os sarracenos\u00bb. Esta carta \u00e9 un testemu\u00f1o m\u00e1is que reflicte a presenza das loitas entre cristi\u00e1ns e isl\u00e1micos na Idade Media. As\u00ed, ata para ela, o obxectivo isl\u00e1mico era lex\u00edtimo, seguindo o dogma cristi\u00e1n do momento.\nO mesmo d\u00eda da coroaci\u00f3n a\u00ednda chegaban emisarios do duque de Borgo\u00f1a e inici\u00e1ronse as negociaci\u00f3ns para chegar \u00e1 paz, ou a unha tregua, que foi finalmente o que se pactou. Non foi a paz que desexou Xoana, pero polo menos obt\u00edvose durante quince d\u00edas. Con todo a tregua non foi de balde, xa que houbo intereses pol\u00edticos detr\u00e1s desta.\nAs\u00ed pois, Carlos VII necesitaba tomar Par\u00eds para exercer a autoridade de rei con poder efectivo sobre o reino, ademais de que non ti\u00f1a interese en crearse un mala imaxe levando a cabo unha conquista violenta de terras que ent\u00f3n pasar\u00edan aos seus dominios e un d\u00eda ou outro lle poder\u00edan pasar factura; pero doutra banda, o que moveu ao duque da Borgo\u00f1a a asinar a tregua, foi a necesidade de ga\u00f1ar o tempo suficiente para refacerse. \u00c9 dicir, poder facer un exame xeral da situaci\u00f3n, resituarse sobre o terreo e refacer as alianzas co ingl\u00e9s Bedford, rexente por aquel ent\u00f3n de Inglaterra (Henrique VI non alcanzou a maior\u00eda de idade ata 1437).\nUnha tregua co duque da Borgo\u00f1a non implicaba dicir cesar as loitas contra os ingleses. Deste xeito, o xa rei Carlos decidiu, co obxectivo claramente fixado en Par\u00eds, aproveitar a tregua levando ao ex\u00e9rcito real de campa\u00f1a pola actual rexi\u00f3n francesa de \u00cele de France, coa esperanza de ilas avasalando aos poucos, sacrificando a opci\u00f3n de atacar directamente a capital para podela atacar despois con m\u00e1is puntos a favor. O ex\u00e9rcito pasou sucesivamente sen tropezos por cidades como Corbeny o 21 de xullo, Soissons o 23 de xullo, o castelo de Ch\u00e2teau-Thierry catro d\u00edas despois, Montmirail xa o 1 de agosto, Provins o 6, Coulommiers un d\u00eda despois, La Fert\u00e9-Milon o 10 de agosto, e Cr\u00e9py o once. O obxectivo era ir colocando as s\u00faas tropas de forma estrat\u00e9xica para ameazar a capital do reino.\nOs d\u00edas seguintes, o doce e o trece de agosto, Carlos probou desde Cr\u00e9py o ataque directo contra Par\u00eds. Da vila restante ao nordeste da capital francesa, fixeron un pequeno desprazamento, primeiro a Lagny-le-Sec e despois a Dammartin. Pero a gornici\u00f3n anglo-borgo\u00f1oa, alerta, fixo unha boa anticipaci\u00f3n sa\u00edndo ao encontro destes e consegu\u00edronos parar, fac\u00e9ndoos retroceder outra vez ata Cr\u00e9py. Aquela tentativa armagnac chamou a atenci\u00f3n inglesa que mediante Bedford, envioulles unha contraofensiva, un reto de duelo o 14 de agosto en Mont\u00e9pilloy, ao cal accederon a ir os franceses ao d\u00eda seguinte. Al\u00ed os ingleses ti\u00f1an unha resistencia ben formada, capaz de facer fronte ao ex\u00e9rcito real franc\u00e9s conducido enerxicamente por Xoana.\nMont\u00e9pilloy era unha vila que quedaba no medio de Cr\u00e9py e Par\u00eds, e al\u00ed os ingleses estruturaron a s\u00faa gornici\u00f3n da forma tradicional: cos arqueiros diante esperando ao adversario. A batalla foi en si o suficientemente estra\u00f1a como para provocar, logo de diversos ataques, a retirada a Par\u00eds das tropas inglesas mentres o seu comandante, Bedford, \u00eda a Ru\u00e1n a sufocar unhas revoltas que estalaran. De feito, os franceses, que ata aquel momento non atoparan unha resistencia de certa entidade na \u00cele, preferiran facer desta xira ao redor de Par\u00eds unha exhibici\u00f3n, evitando enfrontamentos directos cos borgo\u00f1\u00f3ns. Esta actitude non gustar\u00eda apenas a Xoana. A batalla de Mont\u00e9pilloy deixou entrever que o ex\u00e9rcito ingl\u00e9s non mostraba unha actitude moi diferente do armagnac.\nDeste xeito, quen sa\u00eda ga\u00f1ando en todo isto, separadamente dos armagnacs fac\u00e9ndose con Mont\u00e9pilloy, era Filipe o Bo, o duque da Borgo\u00f1a, a quen Bedford confiaba a defensa da capital francesa. O borgo\u00f1\u00f3n sair\u00edase co que buscaba, xa que ti\u00f1a a favor a propia cidade, que era potencialmente proborgo\u00f1oa.\nPar\u00eds.\nXoana pisar\u00eda Compi\u00e8gne (unha vila ba\u00f1ada polo Oise, un afluente do Sena que esta en territorio borgo\u00f1\u00f3n) por primeira vez a mediados do mes de agosto, aproximadamente o 18 xunto co ex\u00e9rcito e o rei. Unha vez al\u00ed a cidade abriu as portas \u00e1 s\u00faa chegada. A situaci\u00f3n chegou a ser un pouco peculiar, porque o avance das tropas francesas cara a Par\u00eds contrastaba coa propia diplomacia armagnac, que se dedicaba a ofrecer pactos e entendementos cos borgo\u00f1\u00f3ns, os verdadeiros inimigos naquela zona. O 21 de agosto ata se chegou a unha pintoresca tregua que ti\u00f1a como finalidade cesar os ataques durante catro meses ademais de ceder alg\u00fans pobos ao duque de Borgo\u00f1a, as\u00ed mesmo chegouse a prometer unha Conferencia de Paz de cara \u00e1 primavera do seguinte ano. Naturalmente trat\u00e1base dunha estratexia para confiar ao inimigo borgo\u00f1\u00f3n; xa que dous d\u00edas despois da tregua, o 23, Xoana e o duque d'Alen\u00e7on f\u00f3ronse de Compi\u00e8gne, deixando ao rei, para atacar finalmente o obxectivo final: Par\u00eds.\nEn dous d\u00edas plant\u00e1ronse en Saint-Denis (xusto diante da capital de Francia seguindo o curso do Senna) cun batall\u00f3n. Desde al\u00ed quer\u00edan lanzar os ataques contra as portas da fortificaci\u00f3n parisiense. Pero tiveron que esperar \u00e1 chegada do rei para un ataque contundente e definitivo, que se fixo efectivo en Saint-Denis o 7 de setembro. As\u00ed pois, ao d\u00eda seguinte decidiuse atacar pola porta de Saint-Honor\u00e9, que quedaba ao noroeste da cidade. A ofensiva resultou un fracaso dada a resistencia borgo\u00f1oa combinada coa xa anticipada tendencia tam\u00e9n proborgo\u00f1oa dos seus habitantes. Ademais, Xoana foi ferida por unha frecha nunha coxa. Isto acelerou a decisi\u00f3n de que o rei estaba destinado a tomar: a retirada (efectiva o 10 de setembro). Esta decisi\u00f3n era totalmente a contraria da que querer\u00eda Xoana, que como nas outras batallas demostrara coraxe e valent\u00eda.\nXoana retornou a Saint-Denis o d\u00eda 9, onde deu grazas a Deus polo feito de que non fose mortal. A partir daquel momento, o delf\u00edn, ent\u00f3n rei, tomou plenamente o control da situaci\u00f3n no seo do seu ex\u00e9rcito e a s\u00faa corte, pasando a ser a figura m\u00e1is influente nas decisi\u00f3ns do mesmo; obviar as voces de Xoana que ata agora hab\u00eda ter en conta. As\u00ed pois, puxo freo e detivo a campa\u00f1a militar, o que, a partir de aqu\u00ed, supuxo un factor de tensi\u00f3n coa propia Xoana. Con aquela parada o rei franc\u00e9s non expresaba a intenci\u00f3n de abandonar definitivamente a loita, sen\u00f3n que simplemente optaba por pensar e defender a opci\u00f3n de conquistala mediante a paz, tratados e outras oportunidades nun futuro. Precisamente esta \u00e9 a v\u00eda \u00e1 que decidiu dar prioridade como m\u00e1ximo dirixente, a v\u00eda do pactismo.\nO 21 de setembro disolver\u00eda o ex\u00e9rcito real en Gien; logo de facer un percorrido que o levou cami\u00f1o do val do Loira, sa\u00edndo do n\u00facleo parisiense o 11 de setembro, e atravesando cidades destacadas como Provins ou Montargis.\nSeguir pola v\u00eda do pactismo significaba reafirmarse na idea de que Xoana xa non lle era necesaria. Ela prometera coroalo en Reims e as\u00ed fora. Unha vez consagrado quer\u00eda aplicar a pol\u00edtica que el cr\u00eda conveniente aplicar con lexitimidade para ser o rei. O seu obxectivo final era o de refacer a harmon\u00eda entre a nobreza de Francia, refacer a estrutura familiar e chegar \u00e1 paz definitiva cos borgo\u00f1\u00f3ns, con tal de afrontar con moita m\u00e1is forza a expulsi\u00f3n definitiva da presenza inglesa no seu reino.\nPara facer isto, necesitar\u00eda o tempo que estaba disposto a pasar evitando incomodar aos borgo\u00f1\u00f3ns non humill\u00e1ndoos con vitorias militares. Segundo a s\u00faa filosof\u00eda s\u00f3 as\u00ed poder\u00eda facer fronte a Henrique VI (en 1435, finalmente o rei de Francia obter\u00eda a cidade de Par\u00eds de mans do duque da Borgo\u00f1a, Filipe o bo mediante o Tratado de Arr\u00e1s). Esta estratexia nunca lla deu a saber a Xoana, a\u00ednda que probablemente non ti\u00f1a ningunha obrigaci\u00f3n de facerlla saber, como tampouco a ti\u00f1an os seus conselleiros, dado que, de feito, ela nunca pertencera ao Consello Real.\nAs desavinzas de Xoana coa Corte.\nXoana comezou a inquietarse profundamente ante a nova estratexia do rei, pausada e sen a urxencia dos \u00faltimos tempos. Ela non pod\u00eda acabar de comprender sen explicaci\u00f3n algunha como o rei decidira deixar de lado a compo\u00f1ente militar polos procesos de tregua. Ademais, decidiu separar aos xenerais divid\u00edndoos e destin\u00e1ndoos a diversas rexi\u00f3ns. Deste xeito, cando Xoana quixo reemprender a campa\u00f1a militar, t\u00edvoo que facer sen a presenza do Bastardo nin do duque de Alen\u00e7on; este \u00faltimo pediu sen \u00e9xito \u00e1 Corte que Xoana o acompa\u00f1ase na campa\u00f1a en Normand\u00eda.\nNeste per\u00edodo de treguas, Xoana residiu en Mehun-sur-Y\u00e8vre coa corte. Al\u00ed, Carlos VII establecer\u00eda a s\u00faa residencia favorita e en 1461 morrer\u00eda. Mehun \u00e9 un castelo que fora restaurado polo t\u00edo de Carlos VII e que quedaba bastante lonxe de Par\u00eds, na zona de influencia do Loira. As\u00ed pois, soa, preparou al\u00ed unha serie de enfrontamentos coa intenci\u00f3n de reemprender a campa\u00f1a militar, empezando por Saint Pierre-le-Mo\u00fbtier e La Charit\u00e9-sur-Loire. Pero primeiro tivo que pasar por Bourges, hoxe importante cidade atravesada polo r\u00edo Cher, para atopar os reforzos necesarios. Jean D'Aul\u00f3n explic\u00e1bao no proceso de nulificaci\u00f3n: \u00ab...para conseguir isto e recrutar homes, \"La Pucelle\" foi ao pobo de Bourges, no que reuniu \u00e1s s\u00faas forzas; e desde al\u00ed, cun certo n\u00famero de homes armados, dos cales Lord Elbret era o cabeza, foi asediar o pobo de Saint Pierre le Moustier\u00bb.\nSobre Saint Pierre, cidade tam\u00e9n da contorna do Loira como La Charit\u00e9, Xoana dirixiuse a finais de outubro, e tomouna o 4 de novembro. No entanto, fallara nun primeiro momento, segundo explicou Jean D'Aul\u00f3n escudeiro e polo tanto testemu\u00f1o dos feitos:\nJean volver\u00edalle a esixir que se retirase do campo de batalla, en resposta do cal obter\u00eda a orde de ir buscar un pu\u00f1ado de fouces e valos para constru\u00edr unha ponte que lles permitise atravesar a trincheira co pobo. Os poucos que quedaban, as\u00ed o fixeron de forma eficiente, do cal obter\u00edan a entrada e a vitoria sobre aquel pobo e que a s\u00faa resistencia fose m\u00e1is reducida. Engadir\u00eda que aquelas acci\u00f3ns crear\u00edan nel unha imaxe moito m\u00e1is divina de \u00abLa Pucelle\u00bb.\nAntes de proseguir con La Charit\u00e9, o 20 de novembro de 1429 Xoana dirixiu unha carta ao rei, implicando a Catherine de la Rochelle, defensora do punto de vista das treguas, como o rei. Esta muller asoci\u00e1base co irm\u00e1n franciscano Ricard. Neste caso, Xoana respondeu \u00e1s afirmaci\u00f3ns de Catherine nas que expresou que hab\u00eda ter unhas visi\u00f3ns nas que se lle aparec\u00eda unha muller vestida de branco (en alusi\u00f3n a Xoana) e cuns zapatos de ouro dicindo que ir\u00eda por todas as cidades reclamando o ouro e a prata, do mesmo xeito que o reclamar\u00eda o rei (facendo referencia a que finalmente todas estas riquezas ir\u00edan parar \u00e1s mans de Xoana en \u00abGratitude\u00bb polos servizos prestados). Xoana desmentiu coa carta todas as afirmaci\u00f3ns de Catherinea e recomendoulle que volvese co seu marido \u00e1s tarefas dom\u00e9sticas e a criar \u00e1 descendencia. Ademais engadiu que cando vise o rei informar\u00edao do estado de \u00abTolemia completamente sen sentido\u00bb daquela muller.\nE seguidamente preparou o asalto a La Charit\u00e9, un asalto que se alargar\u00eda profundamente. Este \u00e9 un dos puntos m\u00e1is relevantes na historia da marxinalizaci\u00f3n de Xoana. O rei proporcionoulle un ex\u00e9rcito que nunca estivo \u00e1 altura da resistencia da cidade. Non demasiado ben equipado e de n\u00famero baixo en unidades. Xoana pediu uns reforzos \u00e1s cidades de ao redor que nunca chegaron, excepto o material que enviou Clermont-Ferrand. E finalmente, o d\u00eda de Nadal, logo dun mes e un d\u00eda, Xoana decidiu abandonar o asedio contra aquela cidade deixando a artiller\u00eda que quedaba. Ademais, as condici\u00f3ns climatol\u00f3xicas fix\u00e9ronse m\u00e1is dif\u00edciles, xa que aos poucos penetr\u00e1base nas fases m\u00e1is profundas do inverno, un per\u00edodo tradicionalmente pouco dado \u00e1s guerras.\nO ennobrecemento da s\u00faa familia?\nSobre este tema v\u00f3lvese a atopar diversidade de opini\u00f3ns, polo tanto a discusi\u00f3n est\u00e1 aberta entre os teorizadores \u00abcl\u00e1sicos\u00bb e os \u00abortodoxos\u00bb. Para empezar, para a maior\u00eda dos primeiros acostuma a ser a proba que clarifica que se ten que chamar Jehanne co apelido, \u00e9 dicir, \u00abJehanne Darc\u00bb (hoxe \u00abJeanne d'Arc\u00bb) co simple razoamento de que se trata dun documento oficial. Esta afirmaci\u00f3n ultrapasa a palabra de Xoana no proceso (anteriormente nomeada), declaraci\u00f3n desta que defenden os \u00abortodoxos\u00bb tendendo a afirmar que este documento tr\u00e1tase dunha fraude e, polo tanto, \u00e9 falso.\nTeoricamente o rei tramitou unha carta de ennobrecemento \u00e1 familia de Xoana (que englobaba tam\u00e9n a s\u00faa descendencia masculina e feminina) o 29 de decembro en Mehun. Este \u00e9 o presunto feito que \u00e9 considerado polos defensores da s\u00faa validez como unha especie de recompensa polos servizos prestados.\nA pol\u00e9mica pola oficialidade do apelido \u00abDarc\u00bb ampl\u00edase ademais cando o outro sector de historiadores analiza o texto. Deste xeito incl\u00faese na discusi\u00f3n a paternidade e maternidade real de Jacques e Isabelle, que aparecen no texto como pais dela, nun texto supostamente oficial. Os puntos m\u00e1is relevantes que se afai argumentar para demostrar que o texto \u00e9 falso e que, por conseguinte, non houbo ning\u00fan ennobrecemento, son os seguintes:\nEn primeiro lugar, facendo referencia ao nome Jehanne Darc, ela nunca se chamou de ningunha outro xeito que da que declarou no proceso, \u00e9 dicir: \u00abDentro do meu pobo cham\u00e1banme Jehannette. En Francia desde a mi\u00f1a chegada cham\u00e1banme Jehanne\u00bb. O mesmo xu\u00edz principal de Ru\u00e1n non a chamou de ning\u00fan outro modo que \u00abJehanne, comunmente chamada La Pucelle\u00bb durante todo o proceso. Xoana, \u00abLa Pucelle\u00bb, \u00e9 a f\u00f3rmula que sempre utilizou en todas as s\u00faas cartas ela mesma, como tampouco lle puxeron ning\u00fan apelido os rufi\u00e1ns declarantes no proceso de nulificaci\u00f3n.\nEn segundo lugar ponse en d\u00fabida a veracidade concreta de certos fragmentos, os m\u00e1is discutidos son nos que se fai referencia a aquilo que fixo Xoana pola coroa francesa: \u00ab\u00c9 por iso que n\u00f3s facemos saber que, tendo en conta aquilo de m\u00e1is arriba [ref\u00edrese aos termos que se expresaron no par\u00e1grafo de m\u00e1is arriba da carta], considerando ademais agradables os moitos e aconsellables servizos que Jehanne la Pucelle xa prestaba, e prestar\u00e1 no futuro, esper\u00e1molo, por n\u00f3s e polo noso reino, e por outras certas causas que nos moven, con isto ennobrecemos a devandita Pucelle?\u00bb\nEnt\u00f3n a pregunta que se fan os detractores \u00e9 a seguinte: por que a carta non describe as campa\u00f1as, os m\u00e9ritos en si que a levaron a este reco\u00f1ecemento? Afirman pois, que todos os documentos deste tipo do s\u00e9culo XV conte\u00f1en unha detallada descrici\u00f3n dos feitos que, en efecto, provocan estas letras de ennobrecemento. Neste caso, Xoana conseguiu conducir a Carlos a Reims logo das xa nomeadas xestas, que o propio rei reco\u00f1ecera.\nEn terceiro lugar, f\u00e1lase do ennobrecemento para toda a familia, tanto en li\u00f1a masculina como feminina: \u00ab...e malia o seu parentesco e li\u00f1axe, e en favor do desfrute de Jehanne e toda a s\u00faa descendencia masculina e feminina...\u00bb. Neste caso, p\u00f3dese remitir a debater esta sentenza afirmando que en Francia xa hab\u00eda unha lei s\u00e1lica e polo tanto, as mulleres non pod\u00edan beneficiarse destes favores por li\u00f1a hereditaria. Os \u00abortodoxos\u00bb afirman que Carlos V de Francia, primeiro Delf\u00edn de Francia, fac\u00eda unha ordenanza en 1368 coa que reforzaba que a nobreza unicamente transmit\u00edase por li\u00f1a masculina. As\u00ed deste xeito quedar\u00eda sen validez o tema da descendencia v\u00eda li\u00f1a feminina.\nO \u00faltimo punto que se acostuma a criticar \u00e9 o do selo que se usou para a carta. Os estudos realizados dinnos que se trata do selo ordinario que o rei utilizaba, e do Gran Selo, gardado por Regnault de Chartres, quen parece ser que durante aqueles d\u00edas non se separou del. O Gran Selo era obrigatorio para as Cartas de ennobrecemento.\nFinalmente os defensores das afirmaci\u00f3ns de que a carta \u00e9 falsa, fan un salto no tempo e viaxan aos anos 1550 con Robert de Fournier (bar\u00f3n de Tornebeu), e o 1600 con Charles du Lys, os cales parece ser que eran descendentes da familia \u00abDarc\u00bb e reclamaron os dereitos nobiliarios que teoricamente lles pertenc\u00eda. Pois ben, parece que tiveron que litigar para conseguilos; un feito unha pouco estra\u00f1o, xa que lles deber\u00edan vir de herdanza.\nOutras teses sobre este feito non responden necesariamente \u00e1 \u00abcl\u00e1sica\u00bb; f\u00e1lase dunha confirmaci\u00f3n da carta de ennobrecemento con Robert (bar\u00f3n de Tournebeu), que en outubro de 1550 fixo unha petici\u00f3n xunto co seu sobri\u00f1o Lucas de Chemin, se\u00f1or de F\u00e9ron, os dous descendentes dunha filla de Pierre du Lys. Doutra banda, dise que dos tres irm\u00e1ns de Xoana, dous tiveron descendencia: Jean e Pierre. Os descendentes do primeiro adoptaron o nome \u00abDu Lys\u00bb, e do segundo sa\u00edron dous fillos do mesmo nome: Jean. O primeiro tivo unha filla e o segundo converteuse en Rexedor de Arr\u00e0s. Este \u00faltimo volver\u00eda a Francia e adoptar\u00eda tam\u00e9n o nome \u00abDu Lys\u00bb e ter\u00eda dous bisnetos, Charles du Lys e Luc du Lys, que reclamar\u00edan os dereitos.\nA\u00ednda outra hip\u00f3tese dinos que Pierre du Lys, irm\u00e1n de Xoana, tivo un fillo, Jean du Lys, que morreu sen descendencia en 1501. As\u00ed, durante os s\u00e9culos XVI e XVII, aproveitando que un dos privilexios do ennobrecemento das familias era a exenci\u00f3n de pagar os impostos, aparecer\u00edan falsos familiares ou descendentes da familia de Xoana que querer\u00edan aproveitarse. As\u00ed explican a demanda e os litixios de Charles du Lys e do bar\u00f3n de Tornebeu. Tam\u00e9n se afirma neste sentido, \u00e1 hora de explicar os litixios, que Carlos IX (1550-1574) suprimiu os beneficios de transmisi\u00f3n para as mulleres e as\u00ed estes tiveron que apoiarse na descendencia do irm\u00e1n de Xoana, Pierre du Lys, do \u00fanico que se sab\u00eda que hab\u00eda ter un fillo. Probaron a inventarse outra muller para Pierre, que tivo unicamente un fillo, sen descendencia (Jean du Lys) e a partir de aqu\u00ed unha serie de fillos que non aparecen rexistrados nas enquisas de nobreza feitas de 1476 a 1551. As\u00ed pois o ennobrecemento de Xoana e da s\u00faa familia segue sendo un misterio.\nO declive definitivo: as \u00faltimas campa\u00f1as.\nXoana pasou o resto do inverno, despois do abandono da campa\u00f1a na Charit\u00e9, no castelo de Sully, o cal pertenc\u00eda a Georges de la Tr\u00e9moille, logo dalgunhas estad\u00edas en Bourges e en Orle\u00e1ns. Mentres segu\u00edan os tr\u00e1mites que levaban o delf\u00edn e o duque da Borgo\u00f1a a Compi\u00e8gne. O rei de Francia aceptara que esta cidade, que estaba en territorio borgo\u00f1\u00f3n, pasase a este a cambio da neutralidade do duque. Pero o borgo\u00f1\u00f3n a\u00ednda segu\u00eda coas negociaci\u00f3ns paralelas con Inglaterra, o cal non gustou nada ao rei, que lle ofreceu a s\u00faa confianza e finalmente decidiu volver tomar a cidade, que xa ti\u00f1a ao seu favor en canto aos seus habitantes.\nEste foi un dos motivos do retorno de Xoana ao panorama militar. Ela segu\u00eda coa intenci\u00f3n de facer o posible para expulsar definitivamente aos ingleses, sen pasar polas treguas que intentaba pactar Carlos VII. Estas treguas finalizaron en marzo de 1430 e Xoana, que pacientemente as respectou, volveu ao campo de batalla, en direcci\u00f3n a Compi\u00e8gne cun modesto batall\u00f3n e f\u00edxoo sen esperar a que o rei llo permitise. Paralelamente a isto, Xoana ditou diversas cartas desde Sully: d\u00faas dedicadas aos cidad\u00e1ns de Reims (os d\u00edas 16 e 28 de marzo) onde lles aseguraba que os auxiliar\u00eda en caso de asedio (estes dirix\u00edronse antes a ela tem\u00e9ndose un asedio) e outra carta o 23, moito m\u00e1is atrevida e despois pol\u00e9mica, aos husitas. De feito trat\u00e1base dun ultimato no que os trataba de herexes cham\u00e1ndoos a que volvesen \u00e1 fe cat\u00f3lica e as\u00ed \u00e1 luz verdadeira se non quer\u00edan que ela mesma liderara unha cruzada contra eles. A utilizaci\u00f3n que se fixo despois por parte dos seus detractores \u00e9 a de que se quixo po\u00f1er no lugar do Papa, que acababa de anunciar unha, na que pretend\u00edan tomar parte xunto aos borgo\u00f1\u00f3ns e os ingleses.\nParece ser que esta carta ameazadora foi influ\u00edda polo irm\u00e1n Jean Pasquerel, o seu confesor. Xunto con el e o seu irm\u00e1n Pierre, Jean d'Aul\u00f3n e o pequeno batall\u00f3n, partiron de Sully. O primeiro reto desta nova etapa nos campos de batalla foi en Lagny-sur-Marne, \u00e1 beira do r\u00edo Marne, afluente do Sena moi preto de Par\u00eds. Al\u00ed hab\u00eda gornici\u00f3ns inglesas e destacamentos borgo\u00f1\u00f3ns. Xoana p\u00faidoos derrotar o 29 de marzo grazas tam\u00e9n \u00e1 axuda das tropas mercenarias it\u00e1licas de Berthelemy Baretta que reforzaron o rexemento de Xoana cunhas 200 unidades\nXa en abril do mesmo ano, Xoana protagonizar\u00eda a \u00faltima das s\u00faas vitorias no campo militar. Foi nun encontro coas tropas borgo\u00f1oas dirixidas por Franquet d'Arras. Necesitou cargar tres veces contra a defensa mercenaria borgo\u00f1oa que sa\u00edra de Par\u00eds con m\u00e1is de 300 unidades, fronte \u00e1s preto de 400 que dirix\u00eda Xoana sen reforzos por parte do rei. A batalla acabou pois coa rendici\u00f3n de d'Arras, que lle ofreceu a s\u00faa espada como proba. Este aspecto ser\u00eda tratado no proceso de Xoana o 24 de marzo de 1431, xa que ela dixo que a partir daquel momento utilizou a espada ga\u00f1ada mentres que non quixo dar detalles da que levaba habitualmente, a que recibira en Sainte Catherine de Fierbois. O destino de d'Arras foi converterse en prisioneiro, e de aqu\u00ed a s\u00faa execuci\u00f3n logo dun proceso duns quince d\u00edas en Lagny mesmo, a mans dun oficial de Senlis da xustiza de Lagny.\nO 10 de marzo de 1431, Xoana declaraba no seu proceso, que na semana de Pascua de 1430 (crese que o 22 de abril), estando en Melun, as s\u00faas voces, as de Santa Catarina e Santa Margarida, fix\u00e9ronlle saber que ser\u00eda capturada antes do d\u00eda de San Xo\u00e1n, \u00e9 dicir, o 24 de xu\u00f1o, pero non ti\u00f1a por que sufrir porque Deus axudar\u00edalle a pasar o transo. Ademais ela probou de pedir a que hora ser\u00eda tomada presa, pero as voces non llo dixeron.\nO 24 de abril Xoana chegar\u00eda a Senlis, onde teoricamente esperou por uns reforzos do delf\u00edn. De aqu\u00ed ata o 14 de maio non se sabe con certeza que \u00e9 o que fixo. S\u00e1bese que pasar\u00eda por Cr\u00e9py, Compi\u00e8gne e por Soissons (que non permitiu que Xoana actuase escus\u00e1ndose con que a xente non quer\u00eda problemas. Guiscard Bournel, o capit\u00e1n desta cidade, vender\u00eda semanas logo de forma secreta a cidade aos borgo\u00f1\u00f3ns), volvendo o 14 a Compi\u00e8gne. De todos os xeitos, o que est\u00e1 m\u00e1is claro \u00e9 que mentres tanto a alianza anglo-borgo\u00f1oa se refac\u00eda e o duque de Borgo\u00f1a comezaba a ga\u00f1ar terreo co af\u00e1n de facerse coa cidade de Compi\u00e8gne. O obxectivo era asediala, xa que os cidad\u00e1ns mostr\u00e1banse proarmagnacs e non ofrec\u00edan a s\u00faa rendici\u00f3n. O 6 de maio a corte armagnac reco\u00f1ec\u00eda o desastre que produciran as \u00faltimas treguas pactadas cos borgo\u00f1\u00f3ns, sobre todo a tregua de neutralidade con Compi\u00e8gne (afirmaci\u00f3n reforzada polo arcebispo de Reims), que as aproveitaron para refacerse e refacer as alianzas con Inglaterra e iniciar outra vez toda unha serie de batallas.\nAs\u00ed o duque conseguiu avanzar bastante durante o mes de maio co obxectivo de chegar pronto a Compi\u00e8gne. Primeiro tomou a ponte de Choisy-au-Bac, cidade que caeu o 16 de maio, seguiu fac\u00e9ndose co mosteiro de Verberie e finalmente conseguiu chegar a Compi\u00e8gne a finais de mes, o 22, d\u00eda en que a puxo en asedio. Polo seu lado, s\u00e1bese que Xoana do 17 ao 21 de maio pasou novamente por Cr\u00e9py, lugar do cal sacou m\u00e1is reforzos para poder redirixirse a Compi\u00e8gne contribu\u00edndo as\u00ed a mellorar a defensa dos seus inimigos.\nXusto o d\u00eda que a cidade cae en asedio, Xoana chega cos reforzos logo de cabalgar cos seus homes polos bosques pr\u00f3ximos ata chegar \u00e1 vila. O resto da noite pasar\u00edaa no interior da cidade co\u00f1ecendo que esta estaba sendo asediada e malia as recomendaci\u00f3ns de perigo dos seus propios soldados.\nCompi\u00e8gne: a captura.\nA ma\u00f1\u00e1 do d\u00eda 23 de maio de 1430, Xoana fixo unhas pregarias nunha das igrexas da cidade. Compi\u00e8gne estaba capitaneada por Guillaume de Flavy e foi con este co que Xoana trazou as s\u00faas \u00faltimas estratexias para preparar a batalla que se librar\u00eda aquela mesma tarde, nunha ponte no exterior das murallas da cidade, o cal significaba un enclave de asedio moi perigoso. Os borgo\u00f1\u00f3ns xa sab\u00edan de que xeito o quer\u00edan tomar.\nAs tropas francesas sa\u00edron da cidade, pero atop\u00e1ronse cunha coalici\u00f3n borgo\u00f1oa moi forte, pero a\u00ednda as\u00ed puid\u00e9ronos facer retroceder diversas veces. Atop\u00e1ronse cunha especie de emboscada que as cr\u00f3nicas narran como a entrada dos ingleses na loita, o que fixo retroceder aos armagnacs. Os ingleses situ\u00e1ronse entre o ex\u00e9rcito de \u00abla Pucelle\u00bb e a ponte ao mesmo tempo que unha parte dos borgo\u00f1\u00f3ns coloc\u00e1banse detr\u00e1s do ex\u00e9rcito franc\u00e9s; as\u00ed quedaba este rodeado e con moi poucas opci\u00f3ns de resistencia a pesar do apoio desde as murallas dos arqueiros da cidade de Guillaume.\nFoi cando a propia compa\u00f1\u00eda de Xoana reclamoulle que \u00ab\u00a1Considerade facer un esforzo para volver \u00e1 cidade, ou vos e n\u00f3s estaremos perdidos!\u00bb. Segundo as cr\u00f3nicas, la Pucelle tivo para isto unha resposta bastante furiosa: \u00ab\u00a1Quedos! A s\u00faa derrota depende de n\u00f3s. Pensade s\u00f3 en atacalos\u00bb. Pero ent\u00f3n os anglo-borgo\u00f1\u00f3ns viron que Xoana fac\u00eda manobras para volver \u00e1 cidade; cun grande esforzo apresur\u00e1ronse a tomar a ponte, o cal provocou unha grande escaramuza o extremo deste.\nEste foi o momento no que Guillaume de Flavy, capit\u00e1n da cidade, cometeu o erro m\u00e1is grande da s\u00faa vida, o que lle custou moitas cr\u00edticas e acusaci\u00f3ns. O feito \u00e9 que diante dunha predicible derrota, atemorizouse e co prop\u00f3sito de protexer a cidade para non perdela, ordenou pechar as portas da cidade de Compi\u00e8gne, co cal xa ningu\u00e9n poder\u00eda penetrar, nin sequera \u00abla Pucelle\u00bb. Naturalmente, as valoraci\u00f3ns posteriores sobre esta decisi\u00f3n son dif\u00edciles de facer e dependen da \u00f3ptica coa que se enfoquen. Pero Guillaume non quedou exento de acusaci\u00f3ns de traiz\u00f3n.\nSegundo as cr\u00f3nicas, naquel momento, Xoana asumiu as rendas da batalla e p\u00faxose \u00e1 fronte coa maior bravura demostrable. O inimigo viu con astucia que os armagnacs estaban colgando dun f\u00edo e quedaban a merc\u00e9 deles e deron ordes de tratar de capturar custase o que custase a Xoana. Ela, \u00e1 s\u00faa vez, mostrou gran resistencia, pero foi sorprendida por cinco ou seis homes dos cales un p\u00faxolle a man encima mentres os outros sosti\u00f1an o cabalo e grit\u00e1banlle que se rendese, a\u00ednda que s\u00f3 conseguiron negativas de Xoana no medio do forcexo.\nOs compa\u00f1eiros de Xoana intentaron po\u00f1er medios para recuperala, pero un arqueiro borgo\u00f1\u00f3n do Bastard de la Vandonne conseguiulle desenganchala do cabalo definitivamente e Xoana tivo de renderse finalmente ao Bastardo, Lionel de la Vandonne, vasalo do duque de Luxemburgo, Jean de Luxembourg dado que este, que estaba xusto \u00e1 beira no momento da ca\u00edda de Xoana, era un nobre. Nesta mesma captura, o irm\u00e1n de Xoana, Pierre tam\u00e9n foi aprisionado, (e liberado anos despois) como Jean d'Aul\u00f3n a quen se lle permitir\u00eda seguir coa intendencia de Xoana en catividade.\nO fin da viaxe: o proceso en Ru\u00e1n e a condena definitiva.\nO \u00faltimo ano da vida de Xoana, de maio de 1430 a maio de 1431, div\u00eddese en d\u00faas partes, dado que ela a\u00ednda tivo que pasar por un cativerio que a levou dunha vila a outra, sendo vendida aos ingleses ata a s\u00faa chegada final a Ru\u00e1n, onde o bispo de Beauvais, Pierre Cauchon, liderar\u00eda un proceso eclesi\u00e1stico irregular, que ocupar\u00eda os \u00faltimos meses da vida de Xoana, e que acabar\u00eda cunha sentenza de morte na fogueira, logo de pasar pola xustiza secular os d\u00edas restantes da vida de \u00abla Pucelle\u00bb; obviar de momento as teses que falan da s\u00faa supervivencia. As\u00ed pois, este proceso ser\u00eda un dos m\u00e1is famosos da historia, o cal converter\u00eda \u00e1 \"Doncela d'Orleans\" nun mito para Francia, ademais da s\u00faa patroa.\nA primeira etapa do cativerio de Xoana.\nA primeira das d\u00faas etapas iniciouse co seu traslado a unha localidade moi pr\u00f3xima a Compi\u00e8gne, ao noroeste, concretamente a Margny-l\u00e8s-Compi\u00e8gne, onde hab\u00eda unha fortaleza. Al\u00ed pasou uns poucos d\u00edas, desde o seu captura o d\u00eda 23 ata o d\u00eda 27, cando foi trasladada a Beaulieu-l\u00e8s-Fontaines. En metade do cami\u00f1o, preto da vila de \u00c9lancourt, d\u00e9ronlle permiso para ir facer unhas pregarias a Santa Margarida, cuxa voz dixo que escoitara. Xoana entrevistouse entre os d\u00edas 27 e 28 co propio duque da Borgo\u00f1a, Filipe o Bo. Naqueles momentos Xoana era propiedade do duque de Luxemburgo. Desafortunadamente da entrevista entre Xoana e o duque borgo\u00f1\u00f3n non transcendeu nada do que se dixeron.\nAntes de proseguir o seu periplo en catividade cara ao novo punto xeogr\u00e1fico, Beaurevoir, Xoana pasou por diversas experiencias en Beaulieu. O 6 de xu\u00f1o chegaron \u00e1 vila de Noyon Filipe o Bo e a s\u00faa esposa Isabel de Portugal. Xoana foi trasladada al\u00ed, concretamente ao luxoso palacio episcopal que hab\u00eda que quedaba preto da catedral. Al\u00ed tam\u00e9n puido atopar ao Conde de Luxemburgo, Jean e a s\u00faa esposa Jehanne de Bethune. Non se sabe tampouco que sucedeu, pero ap\u00fantase a que Xoana causoulle certa simpat\u00eda \u00e1 duquesa Isabel, a cal foi art\u00edfice do seu traslado a unha prisi\u00f3n m\u00e1is digna en Beaurevoir, a finais de xu\u00f1o ou a principios de xullo.\nPero o mesmo xu\u00f1o (non se sabe de certo que d\u00eda), Xoana intentou escaparse por primeira vez da torre onde estaba como prisioneira en Beauvais, pero foi detida antes de sa\u00edrse coa s\u00faa. Mentres, a Universidade de Par\u00eds, representada por Pierre Cauch\u00f3n, proingl\u00e9s, bispo de Beauvais e agora no exilio en Ru\u00e1n, \u00eda facendo escritos ao duque da Borgo\u00f1a; o m\u00e1is co\u00f1ecido o do d\u00eda 22, reclamando a deportaci\u00f3n de Xoana. Ademais, advertiron que os armagnacs, que naquel momento poder\u00edan estar negociando o retorno da nova doncela, estaban facendo todo o posible para rescatala. Eng\u00e1dese a posibilidade tam\u00e9n de que o Bastardo de Orle\u00e1ns e La Hire, bos amigos de \u00abla Pucelle\u00bb, protagonizaran diversas tentativas militares pola s\u00faa conta con tal de intentar rescatar a Xoana, a\u00ednda que s\u00f3 se sabe que coincidiron en Lovaina en marzo de 1430.\nXoana finalmente foi trasladada ao Castelo de Beaurevoir, onde pasou o ver\u00e1n recibindo a amabilidade e o bo trato de tres damas: Jehanne de Luxemburgo que era a t\u00eda de Jean de Luxemburgo, Jehanne de Bethune, a esposa deste, e Jehanne de Bar a fillastra do matrimonio. Xoana que, por orde das s\u00faas voces vest\u00eda de home, intentou ser persuadida por estas mulleres para que retomase os h\u00e1bitos femininos. Xoana pasar\u00eda esta \u00e9poca relativamente tranquila. De feito esta foi a mellor \u00e9poca da etapa como prisioneira, sobre todo en comparaci\u00f3n coa que ter\u00eda que vivir no marco do proceso eclesi\u00e1stico vindeiro.\nA partir de xullo a s\u00faa estancia coas tres damas (casualmente do mesmo nome que ela) \u00e9 tranquila e non acabou transcendendo nada durante os dous meses seguintes, agosto e setembro. De todos os xeitos a informaci\u00f3n volve chegar en outubro de 1430, cando se comezar\u00edan a multiplicar as negociaci\u00f3ns para poder cobrar o cuantioso rescate pola liberaci\u00f3n de Xoana. De feito, Jean de Luxemburgo aproveitou o arresto dunha prisioneira tan valiosa para obter o m\u00e1ximo rendemento pol\u00edtico e econ\u00f3mico. Pero crese que a s\u00faa muller, a duquesa Jehanne, ao ver que o seu marido fac\u00eda tratos, intentouno persuadir de que non a vendese aos ingleses. Por desgraza para Xoana, a duquesa de Luxemburgo morrer\u00eda o 18 de setembro, o cal deu v\u00eda libre ao seu marido para seguir negociando cos ingleses.\nSer\u00e1 aproximadamente ao redor de setembro a outubro cando Xoana far\u00e1 o seu segundo e \u00faltimo intento de fuga, tratando de saltar desde unha altura duns sesenta p\u00e9s, desde a torre onde estaba prisioneira. A pesar do risco de morte, sobreviviu milagrosamente sen romperse nin un \u00f3so, salvo con algunhas contusi\u00f3ns. Despois confesar\u00eda que o fixo contravindo as voces que dic\u00eda escoitar, que lle rogaron que non o fixese: sabedora da chegada dos ingleses cara a Compi\u00e8gne, e de que ela pod\u00eda acabar vendida aos mesmos, viuse na obrigaci\u00f3n de prestar axuda aos cidad\u00e1ns e amigos de Compi\u00e8gne antes de que acabasen masacrados a causa do asedio que estaban sufrindo. Deu grazas aos anxos por haberlle salvado a vida e pediu perd\u00f3n a Deus por pecar, o cal a perdoou (segundo ela). A resultas do perigoso salto quedar\u00eda tombada sobre o chan, aos p\u00e9s da torre, inconsciente. Crese que durante tres d\u00edas non comeu nin bebeu, recuper\u00e1ndose finalmente do mesmo.\nOutro feito destacable ao recuperarse do impacto da ca\u00edda \u00e9 que Xoana advertiu que as s\u00faas voces indic\u00e1ronlle que, de todas as maneiras, o pobo de Compi\u00e8gne recibir\u00eda os reforzos suficientes para levantar o asedio ao redor do d\u00eda de San Marti\u00f1o, que \u00e9 o 11 de novembro. Certamente, grazas principalmente \u00e1 chegada providencial de Ponton de Xantrailles, que xunto cun rexemento de homes armados, e coa axuda do pobo, o 25 de outubro nun forte ataque contra a fortaleza inglesa de Pierrefonds o asedio sobre Compi\u00e8gne ser\u00eda levantado. As\u00ed pois os ingleses tiveron que fuxir e a s\u00faa fortaleza foi queimada.\nO 2 de novembro iniciar\u00edase o seu traslado cara \u00e1 Arras na deportaci\u00f3n definitiva cara a Ru\u00e1n, efectiva un mes despois, a consolidaci\u00f3n da s\u00faa venda definitiva aos ingleses foi a mediados de novembro, logo duns meses de negociaci\u00f3n. Jean de Luxemburgo sacar\u00eda unhas 10.000 libras tournesas. Paralelamente, discutiuse profundamente a actitude de Carlos VII cara a esta situaci\u00f3n. Lonxe de profundar en xu\u00edzos f\u00e1ciles sobre unha posible traiz\u00f3n do rei sobre Xoana, como se acusou a Guillaume de Flavy, as circunstancias reais do rei son dif\u00edciles de co\u00f1ecer.\nAs\u00ed pois, \u00e1 pregunta de se o rei de Francia intentou rescatar a Xoana compr\u00e1ndoa a Jean de Luxemburgo, t\u00e9monos que ater \u00e1s d\u00faas opci\u00f3ns m\u00e1is plausibles: a primeira \u00e9 se intentou negociar pola compra da s\u00faa liberdade e doutra banda se Jean estaba disposto a devolvela aos armagnacs. A documentaci\u00f3n sobre este asunto falta, co cal non se pode demostrar que nin sequera se iniciaran as negociaci\u00f3ns para intentar recuperar a \u00abla Pucelle\u00bb, se se fixo alg\u00fan intento que non consta ou a abandonaron \u00e1 s\u00faa sorte, o que pode facer pensar que os armagnacs poder\u00edan dar a causa por perdida.\nPolo seu lado, Jean de Luxemburgo preferiu facerse de rogar un certo tempo de forma h\u00e1bil para intentar encarecer a venda. Outras opini\u00f3ns atrib\u00faen o atraso de tantos meses \u00e1s presi\u00f3ns que estivo recibindo Jean por parte de damas como a s\u00faa esposa.\nFinalmente, Xoana pasar\u00eda por pobos como Arras, Saint-Riquier, Drugy e Le Crotoy onde puido contemplar por primeira vez na s\u00faa vida o oc\u00e9ano, xa que esta vila est\u00e1 situada no canle da Manga, \u00e1 beira de Somme. En Le Crotoy puido ir parar ao mesmo sitio onde o duque d'Alen\u00e7on estivera prisioneiro dos ingleses logo da batalla de Verneuil, durante cinco anos, desde o 14 de agosto de 1424. Ela soubo que non ti\u00f1a xa ningunha opci\u00f3n de sa\u00edr con vida a diferenza do seu amigo.\nEn Le Crotoy, pobo que probablemente abandonou ao redor do 20 de decembro de 1430, tam\u00e9n recibiu a visita dunhas damas procedentes de Abbeville, que quedaron marabilladas coa recepci\u00f3n que a nova doncela lles ofreceu. Ademais puideron co\u00f1ecer a outro prisioneiro: Nicholas de Queuville, chanceler da Catedral de Amiens, con quen lle permitiron celebrar algunha misa.\nO seguinte pobo por onde Xoana pasou, nunha viaxe que estaba sendo bastante discreto, foi o de Saint-Val\u00e9ry, para iso tiveron que atravesar o r\u00edo Somme nun traxecto que os estaba levando nunha ruta de nordeste a noroeste, para baixar cara ao sur, bordeando a costa atl\u00e1ntica francesa ata chegar a Ru\u00e1n, destino final. A partir de al\u00ed desco\u00f1\u00e9cese que ruta seguiu para chegar a Ru\u00e1n, cidade que volve quedar terra dentro; d\u00faas opci\u00f3ns perf\u00edlanse como as m\u00e1is probables: por unha banda a ruta costeira: Saint-Val\u00e9ry-Le Trepport-Dieppe-Ru\u00e1n, ou a que ir\u00eda directamente terra dentro: Saint Val\u00e9ry-Eu-Arques-Bosc-le-Hard-Ru\u00e1n. En calquera caso, as tropas que protexeron o traslado de Xoana cara a Ru\u00e1n chegaron a noite de Nadal: o 24 de decembro.\nO proceso de Xoana en Ru\u00e1n.\nO primeiro cambio que a nova doncela, agora xa esposada, puido notar foi o lugar onde a aprisionaron e o trato que recibiu, que foi o de prisioneira de verdade. Xoana foi encerrada nunha cela bastante escura de forma hexagonal dentro dunha torre. Esta cela ti\u00f1a unha pequena abertura que exerc\u00eda de fiestra e anexa outra cela menor que serv\u00eda de latrina. Mentres unha comunidade de eclesi\u00e1sticos comezaba a mover f\u00edos para preparar os puntos b\u00e1sicos da acusaci\u00f3n de Xoana, con \u00e1nimo de vinganza como quedar\u00eda impreso anos despois nas diversas declaraci\u00f3ns dalg\u00fans dos membros. Boa parte dos membros do proceso de Xoana estar\u00edan comprados, segundo documentos que sobreviviron. Estes estaban dirixidos polo bispo de Beauvais, Pierre Cauchon.\nMentres Xoana era vixiada por cinco homes: Jean Baroust, Nicholas Bertin, Julian Floquet, William Mouton e William Talbot; sabendo que xa intentara escaparse d\u00faas veces, e que era unha prisioneira de guerra moi cara. O proceso comezar\u00eda o 9 de xaneiro de 1431, logo de ser pasada finalmente a xurisdici\u00f3n da Inquisici\u00f3n da Igrexa, tal e como reclamaban a Universidade de Par\u00eds e Cauchon desde hab\u00eda meses co apoio de moitos te\u00f3logos seis d\u00edas antes. Un proceso que pasar\u00eda \u00e1 posteridade e que converter\u00eda a Xoana en hero\u00edna nacional polo modo como se desenvolveu este, as\u00ed como o final da moza a lenda da que hoxe en d\u00eda a\u00ednda se intenta distinguir a realidade da fantas\u00eda, como acostuma a pasar nestes casos. A\u00ednda as\u00ed, Xoana non estivo presente nas dez sesi\u00f3ns preliminares que houbo ata a s\u00faa aparici\u00f3n fronte os seus acusadores o 21 de febreiro do mesmo ano.\nPero antes da s\u00faa entrada en escena, hai que destacar as condici\u00f3ns nas que se viu sometida a nova doncela. A vixilancia por parte de cinco homes non foi pasiva. Ana de Borgo\u00f1a, duquesa de Bedford, tivo que amoestar e substitu\u00edr dous dos homes, polos intentos de violaci\u00f3n a que someteron a Xoana, que ata aquel momento a\u00ednda segu\u00eda sendo unha doncela, xa que a mesma Ana someteuna a un exame m\u00e9dico o 13 de xaneiro onde unha das testadoras, Ana Bavon corroborou a s\u00faa virxindade.\nXoana ir\u00eda vestida con roupa de home, o que enfadaba aos seus xu\u00edces, pero crese que esta vez f\u00edxoo para protexerse dos intentos de violaci\u00f3n. Teoricamente era m\u00e1is prudente levar \u00e1 prisioneira, como ela mesma pediu, a ser reclu\u00edda nun ambiente feminino para evitar as ambici\u00f3ns de certos homes. Esta petici\u00f3n non a quixeron entender os xu\u00edces que se encabezonar\u00edan en obviar as regras excepcionais de Tom\u00e9 de Aquino (1225-1274) por exemplo, na que contemplaba certas excepci\u00f3ns en caso de necesidade \u00e1 hora de vestir. As\u00ed pois, nunca foi aceptada a petici\u00f3n da moza.\nXa en materia xudicial, dise que o proceso empezou con dez sesi\u00f3ns preliminares o 9 de xaneiro, que se sucederon durante os seguintes d\u00edas:\nNestas sesi\u00f3ns present\u00e1ronse as probas da acusaci\u00f3n. Para os xu\u00edces estaban a piques de interrogar a un personaxe perigoso, da que cr\u00edan que se rex\u00eda por forzas diab\u00f3licas ou ocultas, en clara referencia \u00e1s visi\u00f3ns e as voces. Unha especie de insubmisa e herexe, o que non deixa de sorprender sabendo da relixiosidade de \u00abla Pucelle\u00bb. Naturalmente estaban preparando meticulosamente un proceso de Inquisici\u00f3n. Para os te\u00f3logos trat\u00e1base dunha causa en materia de disciplina e teolox\u00eda moi importante. E as\u00ed nas sesi\u00f3ns preliminares comezaron expo\u00f1endo as causas de que se lle acusaba, principalmente herex\u00eda e o asasinato, ao que ela declarar\u00eda que preferira levar o estandarte para non ter que matar a ningu\u00e9n. Ante isto Xoana practicamente non pod\u00eda facer nada, nin tan s\u00f3 apelando \u00e1 autoridade do papa de Roma nin ao Concilio de Basilea.\nO d\u00eda 20 de febreiro, Xoana foi advertida que finalmente ao d\u00eda seguinte far\u00eda xa a s\u00faa primeira intervenci\u00f3n no xu\u00edzo. Ela pediu que houbese paridade en canto ao n\u00famero de representantes franceses como ingleses. Xa sab\u00eda, pois, que seguramente non tomar\u00eda parte no proceso m\u00e1is imparcial e obxectivo de todos. Tam\u00e9n pediu asistir a misa antes de comezar o xu\u00edzo, petici\u00f3ns que foron ignoradas.\nO d\u00eda 21 de febreiro o oficial Jean Massieu escolta finalmente a Xoana cara \u00e1 capela real do Castelo. Ao principio fix\u00e9ronlle xurar que dir\u00eda a verdade ao cal ela se resistiu como tantas outras veces; a primeira vez aludindo que non sab\u00eda de que se lle interrogaba: \u00abIgnoro a materia do interrogatorio\u00bb. Finalmente Cauchon f\u00edxolle prestar xuramento facendo referencia \u00e1s materias relacionadas coa fe. As\u00ed iniciar\u00edase ent\u00f3n o interrogatorio de identidade.\nOs xu\u00edces viron pronto que a pesar da orixe humilde da moza doncela e a s\u00faa educaci\u00f3n tradicional e t\u00edpica do campo, non estaba falta de intelixencia. Xa o demostrou coa resistencia que ofreceu o comezar. Ao longo do proceso (decidido en sesi\u00f3ns privadas e p\u00fablicas), Xoana aos poucos manexar\u00eda con m\u00e1is precisi\u00f3n a dial\u00e9ctica e o modo de expresar as s\u00faas voces. A te\u00f3rica desvantaxe da que part\u00eda nun inicio era que estaba pouco habituada ao manexo da dial\u00e9ctica e dos conceptos. En canto ao trato, os xu\u00edces estiveron lonxe de tratala con menosprezo, tanto pola s\u00faa orixe ou formas, xa que eran conscientes da quen ti\u00f1an diante e da importancia daquel proceso; non se esperaban que chegase a ofrecer tanta resistencia como lles pod\u00eda parecer a priori.\nHai diferentes partes dentro do interrogatorio, \u00e9 dicir, diferentes tem\u00e1ticas dentro das preguntas que lle fixeron. Ela demostrou un arraigo moi profundo nas s\u00faas teses e convicci\u00f3ns ademais de misticismo ao que intentaron contradicir mediante a introduci\u00f3n dalgunhas trampas nas s\u00faas formulaci\u00f3ns, refer\u00edndose aos sinais, as voces, os cultos, a personalizaci\u00f3n dos tres santos que se lle presentaban, o gusto por vestir como un home... trampas nas que ela non caeu precisamente pola firmeza da s\u00faa vontade permit\u00edndose ata pedir aos xu\u00edces m\u00e1is credibilidade nas s\u00faas acusaci\u00f3ns. Xoana resistir\u00eda ata o extremo sobre a certeza, por exemplo, de que as palabras das voces que escoitaba ocult\u00e1ronlle unha misi\u00f3n que a levou ata onde estaba agora, nun xu\u00edzo.\nXoana tam\u00e9n foi interrogada sobre a igrexa militante da cal os xu\u00edces dic\u00edan representala o 15 de marzo. A isto, Xoana respondeu non saber que era e os xu\u00edces, pr\u00f3ximos \u00e1 desesperaci\u00f3n, creron que estaba negando a xerarqu\u00eda eclesi\u00e1stica e que ela se presentaba coma se fora unha mediadora entre Deus e a xente terreal, o cal vi\u00f1a dicir ela cando afirmaba que fora enviada por Deus. No entanto, explic\u00e1ronselle as diferenzas entre a Igrexa militante e a Igrexa triunfante.\nO 24 de marzo \u00e9 cuestionada sobre o tema da roupa feminina, ao que ela respondeu que aceptar\u00eda levar un vestido se a devolv\u00edan ao seu pobo coa s\u00faa nai. Ademais pediu permiso para asistir a misa o d\u00eda seguinte, que era o 25 de marzo, Domingo de Ramos. Esta petici\u00f3n ser\u00edalle denegada, pero ela responder\u00eda que se era o seu maior desexo estar\u00eda de todos os xeitos, mais que segu\u00eda os designios de Deus \u00e1 hora de vestir como un home.\nEntre os d\u00edas 27 de marzo e 28 de marzo, Thomas de Courcelles fai a lectura dos 70 artigos da acusaci\u00f3n de Xoana, aos que ter\u00eda que responder e que despois ser\u00edan resumidos en doce o 5 de abril. Estes 70 artigos supo\u00f1\u00edan a acusaci\u00f3n formal cara a \u00abla Pucelle\u00bb buscando xa a condena. Tralo que se levaba de xu\u00edzo, notarios e asesores dubidaron da culpabilidade de Xoana e da forma de levar adiante o proceso e foi o momento en que propuxeron recorrer ao papa, \u00e1 que estivo de acordo Xoana. Ante o perigo que supo\u00f1\u00eda para os xu\u00edces que o Papa os desacreditara, rexeitaron a proposta.\nO mesmo 27 de marzo prop\u00f3nselle entrar na Igrexa militante, e escoitar os consellos dos asesores do proceso. Ao \u00faltimo deulle as grazas pero remit\u00edase aos consellos, superiores, de Deus. Sobre a proposta da Igrexa militante, rexeitouna do seguinte modo: \u00ab...e te\u00f1o a firme crenza que non faltei \u00e1 nosa fe cristi\u00e1. Polo que non desexo pertencer\u00bb. Esta cuesti\u00f3n volver\u00edaselle a presentar uns cantos d\u00edas despois, o 31 de marzo e rexeitou igualmente a proposta. Unha das frases recorrentes de Xoana, cando sobrepo\u00f1\u00eda Deus como motivo principal para xustificar unha acci\u00f3n calquera, era a expresi\u00f3n: \u00ab\u00a1Deus primeiro servido!\u00bb.\nComo xa se comentou, os setenta artigos resum\u00edronse en doce. Este proceso ocupou tres d\u00edas, do dous ao catro de abril de 1431, e o d\u00eda 5 son transmitidos a consulta, pero non \u00e1 acusada. Os cambios que se quixeron reintroducir foron omitidos. O escriba Guillaume Manchon declarou no proceso de nulificaci\u00f3n que efectivamente propux\u00e9ronse unha serie de cambios que non se aceptaron, o cal puido demostrar. O mesmo d\u00eda 5 Xoana comeza a perder sa\u00fade por mor de inxerir alimentos velenosos o que lle fai vomitar. Aquilo alertou a Cauchon e aos ingleses, que trouxeron un m\u00e9dico. Quer\u00edana manter viva, sobre todo os ingleses porque a quer\u00edan executar publicamente. Durante a visita do m\u00e9dico, Jean d'Estivet acusou a Xoana de inxerir os alimentos envelenados sendo consciente para suicidarse.\nAguanta este proceso enfermizo aproximadamente ata o 18 de abril, cando finalmente ela vese en perigo de morte e pide a confesi\u00f3n e a eucarist\u00eda. As\u00ed reclama que o seu corpo sexa incinerado e deixado nun camposanto. Se iso non se produce encomenda o seu corpo a Deus. De todos os xeitos, Xoana ter\u00eda que seguir a longa agon\u00eda unhas semanas m\u00e1is a\u00ednda, e non de xeito m\u00e9dico, porque aos poucos foise recuperando. Trat\u00e1base da evoluci\u00f3n do proceso, que chegaba ao \u00faltimo mes. Trala enfermidade, Xoana volveu participar nunha sesi\u00f3n o 2 de maio.\nAquel mesmo d\u00eda, o 2, houbo un enfrontamento previo. O feito \u00e9 que ti\u00f1a que responder sobre os doce artigos da acusaci\u00f3n. Ped\u00edronlle se quer\u00eda corrixir ou mellorar alg\u00fan aspecto sobre a deliberaci\u00f3n dos xu\u00edces, ela respondeu: \u00abLede o voso libro\u00bb e seguidamente: \u00abEu at\u00e9\u00f1ome a Deus, o meu Creador, de todo; eu qu\u00e9roo de todo coraz\u00f3n\u00bb. Despois engadiu: \u00abEu at\u00e9\u00f1ome ao meu xu\u00edz, El: El \u00e9 o Rei do Ceo e da Terra\u00bb. Deste xeito, en presenza do bispo e de 63 testemu\u00f1as, o arcediago de \u00c9vreux, J. De Ch\u00e2tillon, procedeu \u00e1 lectura dos artigos \u00e1 espera dalg\u00fan comentario de Xoana. Pero logo de facer a lectura non obtiveron ningunha resposta m\u00e1is e deste xeito lev\u00e1ronlla outra vez \u00e1 cela.\nDespois do proceso que houbera e xa consciente de cal poder\u00eda ser o seu devir, Xoana entrou nunha fase bastante m\u00e1is pechada, da que hai unha proba o d\u00eda 2 de maio. Probablemente a estas alturas Xoana xa dixera todo o que ti\u00f1a que dicir e sab\u00eda que a sentenza ser\u00eda definitiva, polo que non ti\u00f1a ningunha opci\u00f3n de escapatoria. O d\u00eda 9 de maio Xoana \u00e9 conducida \u00e1 c\u00e1mara de torturas onde se lle ensinan os instrumentos como proba de forza, despois ela fixo a seguinte afirmaci\u00f3n: \u00abVerdadeiramente, se v\u00f3s me arrincades extremidade por extremidade e me separades a mi\u00f1a alma do meu corpo eu non vos dir\u00eda nada. E se dixese algunha cousa, despois declarar\u00eda que mo fixestes dicir \u00e1 forza\u00bb.\nDespois atoparon pouco proveito sometela a tales m\u00e1quinas de tortura. De todos os xeitos, o s\u00e1bado 12 de maio f\u00edxose unha votaci\u00f3n entre os xu\u00edces na que resultou ga\u00f1adora, por 11 votos a 3, a opci\u00f3n de non torturala. Os tres que votaron a favor da tortura foron Aubert Morel, Thomas de Courcelles e Nicolas Loisileur. O caso deste \u00faltimo \u00e9 curioso, xa que antes de comezar o proceso \u00e1 moza doncela, xunto cun outro compa\u00f1eiro (que era Jean d'Estivet), intent\u00e1rona estafar do seguinte modo: fix\u00e9ronse pasar por xente da s\u00faa terra \u00abnatal\u00bb e Loisileur f\u00edxose pasar por un confesor para extraer toda a informaci\u00f3n posible a Xoana. Esta non caeu na trampa e non puideron achegar nada interesante na maquinaria previa ao proceso de Xoana.\nChegados a este punto do xu\u00edzo, os ingleses acabaron coa paciencia que os fixo pasar con discreci\u00f3n ata aquel momento. O Conde de Warwick dixo a Cauchon que o proceso est\u00e1base alargando demasiado. Incluso o primeiro propietario de Xoana, Jean de Luxembourg presentouse na cela de Xoana. Foi un momento moi tenso que poder\u00eda acabar mal, pero seguidamente apareceu Warwick para acougar os \u00e1nimos. Jean f\u00edxolle a proposta de que pagar\u00eda para liberala se ela promet\u00eda non atacar m\u00e1is aos ingleses. Ela respondeulle do seguinte modo: \u00abEn nome de Deus, vos est\u00e1desvos mofando de min, pero sei moi ben que non tedes nin o poder nin o valor para facer iso\u00bb. Logo dunhas cantas discusi\u00f3ns m\u00e1is, Xoana acaboulle dicindo: \u00abSei que estes ingleses qu\u00e9renme morta, porque creen que logo da mi\u00f1a morte faranse co reino de Francia. Pero antes hab\u00eda 100.000 \"god\u00f3ns\" [palabra en argot para denominar aos ingleses] m\u00e1is dos que hai agora presentes, os cales non poder\u00e1n conseguir agora o Reino\u00bb. O Conde de Stafford, enseguida puxo a s\u00faa daga no pescozo de la Pucelle, pero foi cando Warwick interveu.\nA fase final: os \u00faltimos d\u00edas de Xoana.\nAs cousas acelerar\u00edanse a partir do 23 de maio. Xoana recibiu a en\u00e9sima amoestaci\u00f3n de parte de Pierre Cauchon, acompa\u00f1ado polo vice-inquisidor e diversos membros m\u00e1is, nunha c\u00e1mara do castelo de Ru\u00e1n onde pretend\u00edan que Xoana claudicara. Ademais serviu como unha advertencia da morte pr\u00f3xima que lle esperaba. Ped\u00edronlle que aceptase o veredicto da Universidade de Par\u00eds e dos xu\u00edces polo ben dela, pero esta refusou alegando que non ti\u00f1a m\u00e1is nada que dicir. \u00ab...si eu estivese no lume, ata seguir\u00eda sen dicir nada m\u00e1is, e querer\u00eda manter todo o que dixen no proceso ata a morte. Non te\u00f1o m\u00e1is nada que dicir\u00bb.\nEstas ser\u00edan as xornadas nas que poida que os xu\u00edces eclesi\u00e1sticos se mostrasen m\u00e1is de acordo coa s\u00faa fe, \u00e9 dicir, un pouco m\u00e1is caritativos e advert\u00edronlle con toda sinceridade que por unha vez lles fixese caso se non quer\u00eda acabar entre as brasas. Esta foi a amoestaci\u00f3n suavizada, logo de lerlle os escritos que redactaran a xente da Universidade de Par\u00eds, con gran violencia. Finalmente, aquel d\u00eda f\u00edxose unha convocatoria que ter\u00eda lugar o d\u00eda seguinte \u00e1 beira do cemiterio de Saint Ouen; trat\u00e1base dunha sesi\u00f3n p\u00fablica.\nUn d\u00eda despois, o 24 de maio, Xoana foi trasladada preto da abad\u00eda de Saint Ouen, ao cemiterio que hab\u00eda \u00e1 beira. Loisileur, un dos que apostara forte pola s\u00faa tortura, mostrouse esta vez tam\u00e9n bastante caritativo e cando chegaron f\u00edxolle o seguinte comentario \u00abXoana, creme, se queres a t\u00faa vida p\u00f3dese salvar. Toma este vestido de muller e fai todo aquilo que se che diga; doutro xeito est\u00e1s en perigo de morte\u00bb logo destas s\u00faplicas, e mentres os ingleses se frotaban as mans habendo conseguido reunir unha masa de xente; todos escoitaron o pequeno serm\u00f3n por parte de Guillaume Erard, que leu unhas pasaxes de Xo\u00e1n, concretamente os 15:6. Seguidamente comezou a blasfemar contra o rei de Francia, Carlos VII, dirix\u00edndose directamente a Xoana, que logo de ver como o home repet\u00eda unha e outra vez as cr\u00edticas con soberbia apunt\u00e1ndoa co dedo, non se mordeu a lingua e respondeu interromp\u00e9ndoo: \u00abNon faledes do meu rei. R\u00e9toche a dicir e xurar, na mi\u00f1a vida, que el \u00e9 o m\u00e1is nobre de todos os cristi\u00e1ns, quen mellor estima a fe e a Igrexa, e non \u00e9 como ti dis\u00bb\nNaquel momento, Xoana cortara o serm\u00f3n de Erard, que quedou at\u00f3nito e p\u00faxose nervioso. Xoana fixo outra referencia a Deus, que era por que o fac\u00eda todo pasando polo papa de Roma. Acto seguido, Pierre Cauchon disp\u00faxose a ler a sentenza, na que a declaraban herexe e a excomungaban \u00e1 vez que a enviaban \u00e1 xustiza secular. Un feito que non ha de estra\u00f1ar, xa que a igrexa dificilmente comet\u00eda os delitos de sangue froito das Inquisici\u00f3ns directamente. Antes enviaban aos presos \u00e1 xustiza secular, como neste caso.\nPero Massieu levantouse, e diante da presenza dos ingleses, achegouse a Xoana e suplicoulle que asinase os papeis, teoricamente a sentenza de abxuraci\u00f3n. Ela non sab\u00eda que era iso que lle ped\u00edan, pero a urxencia corr\u00eda e asinou cunha cruz nun c\u00edrculo, segundo se cre. O documento non quedou para a posteridade e as informaci\u00f3ns son controvertidas. Ao principio creuse que foi un documento de decenas de li\u00f1as, pero m\u00e1is tarde, Massieu dir\u00eda que ti\u00f1a de seis a oito li\u00f1as. En calquera caso, Xoana salvara a s\u00faa vida polo momento a\u00ednda que renunciando a todas as s\u00faas crenzas, segundo asinara, e as\u00ed, ademais, aceptaba vestirse outra vez de muller. Unha das teor\u00edas que poder\u00edan barallarse \u00e9 que na transcrici\u00f3n do xu\u00edzo Cauchon cambiase a sentenza de abxuraci\u00f3n longa pola curta. De todos os xeitos, Xoana acabar\u00eda sendo levada cara \u00e1 cela outra vez. Pero antes Cauchon ter\u00eda un enfrontamento cos ingleses a quen non lles gustou nada aquel \u00faltimo xesto dos cl\u00e9rigos, e acusaron a Cauchon de favorecer a Xoana mentres el o negaba. Chegaron a dicirlle: \u00abO rei malgastou o di\u00f1eiro en ti\u00bb. Warwick dille a Cauchon que pode chegar a ser contraproducente para os ingleses este suceso, xa que ela agora poder\u00eda escaparse. Pero rapidamente algu\u00e9n com\u00e9ntalle: \u00abSe\u00f1or meu, non vos preocupedes, volver\u00e9mola a capturar\u00bb. Naturalmente ningu\u00e9n quedou demasiado contento co que sucedera aquel d\u00eda. Os ingleses non obtiveran o golpe definitivo que buscaban e mentres a Igrexa sab\u00eda que abrira unha porta \u00e1 clemencia. Ao saber o que asinara, Xoana tampouco quedar\u00eda nada contenta, xa que non poder\u00eda soportar o peso de negar todo aquilo en que sempre crera e que lle moveu a viaxar por toda Francia.\nPero o d\u00eda 28 de maio, Xoana apareceu outra vez vestida con roupa de home, a que levaba antes de volver a po\u00f1er a de muller. Este feito crese que \u00e9 debido a que foi forzada a po\u00f1ela por mor dos ingleses, que entrar\u00edan na s\u00faa cela; esp\u00edrona antes de mediod\u00eda segundo Massieu e deix\u00e1ronlle a roupa de home \u00e1 beira, co cal non puido facer m\u00e1is que po\u00f1ela. Rapidamente algu\u00e9n chamou aos xu\u00edces, e estes puideron comprobar visualmente o feito. Remit\u00edndonos ao que ela dixo, alegou que reprendera o h\u00e1bito de home, porque o prefer\u00eda e que o fixo por propia vontade. Dixo que prefer\u00eda morrer antes que continuar as\u00ed, mais reafirmou que llo dixeron as s\u00faas voces e a s\u00faa misi\u00f3n; Santa Catarina e Santa Margarida. Ela realmente ser\u00eda condenada se negaba estas revelaci\u00f3ns.\nCondenada por reincidencia, non houbo m\u00e1is que facer; dise que despois de que Cauchon comprobase de primeira man que Xoana sentenciouse cambi\u00e1ndose novamente de roupa, ao baixar da torre, deixou caer unha frase a un Warwick triunfante: \u00ab\"Farewell\" [adeus], alegr\u00e1devos, xa est\u00e1 feito\u00bb. Implicando as\u00ed a Warwick na trama que hab\u00edan urdido os ingleses para provocar a sentenza definitiva. Xoana fora sorprendida con roupa curta, unha capa e outras pezas masculinas. Un d\u00eda despois, o 29 de maio, chegar\u00eda \u00e1 capela do arcebispo en Ru\u00e1n, a \u00faltima deliberaci\u00f3n.\nComo declaraci\u00f3ns m\u00e1is destacadas, N. De Vend\u00e8res condenouna por herexe \u00e1 xustiza secular; rogando que esta a tratase m\u00e1is docemente do que se merec\u00eda. Gilles, abade de F\u00e9camp, acusouna de reincidente, de reca\u00edda, de herexe e tam\u00e9n apelou polo bo trato \u00e1 xustiza secular. J. Pinchon simplemente dixo que era reincidente e que o resto era cousa dos te\u00f3logos.\nMorte.\nPreviamente, Xoana fora escoitada en confesi\u00f3n por Jean Totmouille e Martin Ladvenu e administr\u00e1ronlle os sacramentos da comu\u00f1\u00f3n. Xoana fixo unha pequena declaraci\u00f3n que se pode interpretar de modo que ela puido ser violada ou como m\u00ednimo agredida fisicamente o d\u00eda 27, cando a espiron para que non tivese m\u00e1is remedio que vestirse como un home. Ladvenu (que despois declarar\u00eda que Xoana morrera inxustamente ao seu parecer) acab\u00e1balle de dicir que ser\u00eda executada na fogueira, ela comezou a revolverse o cabelo duramente, totalmente desesperada. Ao pouco intre, entrou na c\u00e1mara Cauchon. Xoana, desesperada, arremeteu contra el con duras palabras \u00abEu morro a trav\u00e9s teu\u00bb. Pero el respondeu que a s\u00faa morte estaba nas s\u00faas propias mans. Pero con habilidade (a\u00ednda estando esnaquizada e terriblemente desesperada) apelou a que se a houbese aprisionado nunha prisi\u00f3n eclesi\u00e1stica como ela reclamou, con xente competente, non pasar\u00eda nada. Ent\u00f3n apareceu na c\u00e1mara o irm\u00e1n Pierre Maurice ao que Xoana se dirixiu en busca de consolo, ped\u00edndolle onde estar\u00eda aquela mesma noite. El preguntoulle se a\u00ednda cr\u00eda en Deus, e ent\u00f3n ela afirmou que coa boa vontade de Deus, aquela noite xa estar\u00eda no para\u00edso: \u00abSi, coa axuda de Deus, estarei no para\u00edso\u00bb, tal como lle prometeron -supostamente- os anxos o 1 de marzo. Deste xeito, a moza doncela de non m\u00e1is de 19 anos perdeu o medo e preparouse para o reto definitivo.\nXoana ser\u00e1 escoltada esposada cara a unha praza chea de xente. Unhas dez mil persoas m\u00e1is mil soldados ingleses, todos expectantes, \u00e1s nove da ma\u00f1\u00e1 daquel d\u00eda. \u00cda vestida de branco e levaba alg\u00fans detalles en recordo de Xes\u00fas. No centro hab\u00eda unha fogueira montada: unha plataforma cunha estaca no medio \u00e1 cal ser\u00eda atada, cunha chea de rami\u00f1as de madeira para poder facer lume aos seus p\u00e9s. Diante desta hab\u00eda unha mesa cunha inscrici\u00f3n na que se dic\u00eda que Xoana, a que a si mesma fac\u00edase chamar la Pucelle, cometera unha serie de delitos e de pecados.\nMentres se acababa de preparar a plataforma, Nicholas Midi (o autor dos doce artigos da acusaci\u00f3n) comezou a ler un serm\u00f3n ao que ela gardou silencio. Este acabou coa seguinte frase: \u00abXoana, ve en paz, a Igrexa xa non che pode protexer m\u00e1is e l\u00edbrache \u00e1s mans do brazo secular\u00bb. Xoana, naquel momento axeonllada, realizou unhas pregarias a Deus con contrici\u00f3n, penitencia e fervor de fe. Invocou, ademais da Deus, \u00e1 Virxe Mar\u00eda, a Sant\u00edsima Trindade e todos os anxos do para\u00edso. As\u00ed mesmo, tam\u00e9n invocou o perd\u00f3n polos males que puidese causar. Estivo unha media hora rezado aproximadamente, segundo Jean Massieu. Alg\u00fans xu\u00edces e alg\u00fans ingleses ata choraron vendo que non era m\u00e1is que unha boa moza. Finalmente, un soldado ingl\u00e9s acabou unha pequena cruz con dous paus que ela bicou repetidamente.\nTocoulle a Massieu acompa\u00f1ala os \u00faltimos metros xunto co irm\u00e1n Martin. Ela seguiu rezando e rogando a san Miguel e a outras criaturas celestiais. Naquel momento, Cauchon dixo que Xoana era enviada \u00e1 xustiza secular, por en\u00e9sima vez \u00abComo membro podrecido, hab\u00e9mosche desestimado e votado da unidade da Igrexa e declar\u00e1mosche \u00e1 xustiza secular\u00bb. A\u00ednda que naquel momento pod\u00edase esperar unha sentenza secular; esta nunca foi pronunciada se \u00e9 que algunha vez foi elaborada. Xoana foi posta sobre a fogueira e antes de ser queimada, un soldado ingl\u00e9s interrompeu cun grito de fondo gritando \u00ab\u00a1Sacerdote! Deixarasnos acabar o traballo antes da hora da cea?\u00bb. Ent\u00f3n un alguacil deu a orde de execuci\u00f3n e o verdugo levouna \u00e1 estaca. Levaba un papel cravado na parte superior coas palabras \u00abherexe, reincidente, ap\u00f3stata, id\u00f3latra\u00bb.\nComo \u00faltimo desexo, Xoana reclamou que os sacerdotes alzasen unha cruz diante dos seus ollos ata que ela morrese, para que as\u00ed acabase os seus \u00faltimos momentos acompa\u00f1ada de Deus. O irm\u00e1n Isambard da Pierre foi a buscala a San Salvador que era a igrexa m\u00e1is pr\u00f3xima e volveu baixo as risas dos ingleses, mentres ela invocaba Santa Catarina, Margarida e Miguel. Xoana ent\u00f3n gritou: \u00abRu\u00e1n, Ru\u00e1n, podes sufrir por ser o lugar da mi\u00f1a morte?\u00bb. Pierre subiu \u00e1 plataforma e alzou a cruz, e xa entre as chamas, ela a\u00ednda lle pediu que baixase para que non se levase ning\u00fan desgusto, pero sempre coa cruz alzada, para que fose o \u00faltimo que ela vise. As\u00ed o fixo e Xoana perdeuse entre as chamas. Pero a\u00ednda puido gritar a palabra \u00ab\u00a1Xes\u00fas!\u00bb varias veces. Dise que antes de que morrese la Pucelle, Cauchon achegouse a ela, e Xoana gritou: \u00abEu morrerei pola s\u00faa culpa, si eu fora entregada \u00e1 igrexa e non aos meus inimigos, eu non estar\u00eda agora aqu\u00ed\u00bb. Xoana ser\u00eda rapidamente reducida a cinzas segundo o xa mencionado diario dun Burgu\u00e9s de Par\u00eds..\nAo secretario do rei de Inglaterra, John Tressart, escoit\u00f3uselle exclamar \u00abEstamos todos perdidos, porque foi queimada unha boa e santa persoa\u00bb. Despois dir\u00eda que pensou que agora a s\u00faa alma quedar\u00eda nas mans de Deus. Parece ser, segundo diversas testemu\u00f1as como Massieu, que de Xoana quedou o seu coraz\u00f3n, intacto e cheo de sangue. O propio verdugo, Geoffroy Therage moi consternado foi a buscar a Ladvenu e Isambard da Pierre a unha taberna e as\u00ed llo demostrou dicindo que queimara unha santa. Contouse que os seus restos lanz\u00e1ronse ao Sena. Alg\u00fan soldado ingl\u00e9s, tam\u00e9n aflixido, afirmou ver a alma da moza march\u00e1ndose do corpo, e alg\u00fan outro afirmou ver o reflexo de Xes\u00fas, como outros dixeron tam\u00e9n ver sa\u00edr unha pomba.\nDurante estes \u00faltimos d\u00edas de Xoana, un compa\u00f1eiro de armas dela chamado Gilles de Rais planeou un ataque, cun continxente de mercenarios, a Ru\u00e1n para rescatar \u00e1 Doncela. Con todo demorouse demasiado e s\u00f3 puido chegar para contemplar as s\u00faas cinzas. Este feito deixou consternado a Gilles e consid\u00e9rase a raz\u00f3n principal da consecuencia dos seus trastornos (morreu na forca e logo foi queimado na fogueira, acusado de secuestrar, violar e asasinar polo menos a 200 nenos e nenas, o 26 de outubro de 1440).\nO legado de Xoana \"la Pucelle\".\nXoana, se atendemos \u00e1 multitude de testemu\u00f1as que deixaron as cr\u00f3nicas, xa morrera cando se ditou a sentenza. Con todo, en certo xeito, o seu proceso a\u00ednda non terminara, xa que ser\u00eda en novembro do mesmo ano, en 1431, cando ser\u00edan terminadas as redacci\u00f3ns e as copias do proceso de condena.\nAs\u00ed, o d\u00eda 7 de xu\u00f1o, Pierre Cauchon fixo aparecer uns documentos cunhas supostas declaraci\u00f3ns ou confesi\u00f3ns de Xoana na ma\u00f1\u00e1 da s\u00faa morte feitas a el. Ningu\u00e9n as quixo aprobar para inclu\u00edlas na redacci\u00f3n do xu\u00edzo, pero tampouco se poden descartar tan r\u00e1pido, pois ningunha das persoas presentes na c\u00e1mara onde estaba Xoana, antes de ser executada, quixo declarar no proceso de nulificaci\u00f3n. Qu\u00edxose crer, polo contido dos documentos, que Pierre Cauchon coa mala conciencia de haber ensanguentado o seu nome matando \"la Pucelle\" e, ademais, por querer deslexitimar a divindade que rodeaba o entronamento do rei Carlos VII, quixo lavar o seu nome invent\u00e1ndose que Xoana dixera, nunha \u00faltima confesi\u00f3n, que naqueles momentos cr\u00eda que as s\u00faas voces eran malignas, pois dir\u00eda que ela estar\u00eda co anxo e a coroaci\u00f3n s\u00f3 foi unha promesa que lle fac\u00eda.\nO 14 de decembro de 1442, en todo caso, morrer\u00eda Pierre Cauchon en Ru\u00e1n subitamente sen recibir a extremaunci\u00f3n, desangr\u00e1ndose. Obviamente, qu\u00edxose pensar popularmente que foi un dos castigos que invocou desde o ceo Xoana aos seus xu\u00edces. O que si \u00e9 certo \u00e9 que a familia de Pierre, \u00e1 s\u00faa morte, qu\u00edxose desvincular de todo desmarc\u00e1ndose plenamente da s\u00faa obra e da s\u00faa persoa.\nAlgunhas teses apuntaron que Xoana sobreviviu, fundamentadas na aparici\u00f3n do que outros chaman as \"falsas Xoanas de Arco\", entre elas Jehanne des Armoises que se di que apareceu, segundo un texto moi posterior aparecido en \"Chronique du Doyen de Saint Thi\u00e9bault de Metz\" de 1686, o 20 de maio de 1436 en Metz, na Grange-aux-Ormes e puido ser reco\u00f1ecida polos dous irm\u00e1ns de \"La Pucelle\". O 2 de setembro en Aulon casar\u00eda con Robert des Armoises dicindo que era filla de Lu\u00eds de Orle\u00e1ns e Isabel de Baviera e volvendo a Orle\u00e1ns en 1439 sendo retribu\u00edda con dous mill\u00f3ns, tras ser reco\u00f1ecida por todos, en agradecemento ao levantamento do asedio. En 1440, probablemente, ser\u00eda recibida en audiencia por Carlos VII, quen verificar\u00eda que non era a verdadeira \"Pucelle\", xa que esta non lle soubo revelar o segredo que o\u00edra o rei anos antes. Ent\u00f3n retractouse en p\u00fablico, a\u00ednda que os partidarios din que foi obrigada a facelo por Ren\u00e9 de Anjou.\nO proceso de rehabilitaci\u00f3n ou anulaci\u00f3n.\nEste proceso anulou de forma oficial o da condena de Ru\u00e1n de 1431. Pouco despois da captura francesa de Ru\u00e1n (1449), o 13 de febreiro de 1450, Carlos VII pide unha revisi\u00f3n sobre a validez do proceso de condena de Xoana. Pronto se dixo que o proceso fora moi irregular e tendencioso a favor dos ingleses. Con todo, non hab\u00eda d\u00fabida de que a \u00fanica instituci\u00f3n que pod\u00eda confirmar oficialmente o fallo era a mesma que ditara a sentenza: a Igrexa. As\u00ed, o 11 de xu\u00f1o de 1455, o papa Calisto III, abrir\u00eda unha investigaci\u00f3n sobre o proceso de Xoana.\nPor estas datas, o pai de Xoana, Jacques, xa morrera, no ano 1431, o que se atrib\u00fae \u00e1 desesperaci\u00f3n pola morte da s\u00faa filla. As\u00ed, o 7 de novembro de 1455 far\u00edase levar desde Orle\u00e1ns \u00e1 nai de Xoana, Isabelle, de aproximadamente setenta anos, para que dese o visto e prace para abrir a investigaci\u00f3n. Neste proceso intervi\u00f1eron os principais compa\u00f1eiros de armas de Xoana, moitos alde\u00e1ns, amigos e familiares da doncela, que achegaron moitos datos e probas que decantar\u00edan a balanza finalmente en favor da rehabilitaci\u00f3n de Xoana o 7 de xullo de 1456. Unha das testemu\u00f1as claves parece que foi Guillaume Manchon, que fora un dos xu\u00edces de Xoana en 1431 e que deu moitas probas, como as notas que tomara en franc\u00e9s antes do redactado final do proceso (en novembro de 1431) en lat\u00edn.\nV\u00e9xase tam\u00e9n.\nLigaz\u00f3ns externas.\n[[Categor\u00eda:Nados en 1412]]\n[[Categor\u00eda:Nados no departamento de Vosgos]]\n[[Categor\u00eda:Finados en 1431]]\n[[Categor\u00eda:Santos do catolicismo]]\n[[Categor\u00eda:Venerados pola Comu\u00f1\u00f3n Anglicana]]\n[[Categor\u00eda:Historia de Francia]]\n[[Categor\u00eda:M\u00e1rtires]]\n[[Categor\u00eda:Guerra dos Cen Anos]]\n[[Categor\u00eda:Artigos que toda Wikipedia deber\u00eda ter (Biograf\u00edas)]]\n[[Categor\u00eda:Personalidades de Francia]]"}
{"id": "53326", "revid": "22570", "url": "https://gl.wikipedia.org/wiki?curid=53326", "title": "ATC C\u00f3digo A11", "text": "O ATC C\u00f3digo A11 \u00e9 unha secci\u00f3n do Sistema de Clasificaci\u00f3n Qu\u00edmica Anat\u00f3mico-Terap\u00e9utica.\nA SISTEMA DIXESTIVO E METABOLISMO"}
{"id": "53327", "revid": "5800627", "url": "https://gl.wikipedia.org/wiki?curid=53327", "title": "Vilareda, Palas de Rei", "text": "San Pedro de Vilareda \u00e9 unha parroquia do concello de Palas de Rei, na comarca da Ulloa. Segundo o IGE en 2013 ti\u00f1a 132 habitantes (68 homes e 64 mulleres), distribu\u00eddos en 8 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 159 habitantes..\nLinda co concello de Monterroso. \u00c9 unha das m\u00e1is extensas do concello.\nPatrimonio.\nA s\u00faa igrexa, na hora a San Pedro e a Virxe dos Desamparados, \u00e9, como todas as da zona, rom\u00e1nica, posiblemente do s\u00e9culo XII. A lagoa de Vilareda foir recuberta de cascallo en agosto de 2003.\nFestas.\nAs s\u00faas festas cel\u00e9branse a mediados de agosto."}
{"id": "53334", "revid": "125663", "url": "https://gl.wikipedia.org/wiki?curid=53334", "title": "Valderrei", "text": "Valderrei foi unha serie de televisi\u00f3n diaria producida por Zenit, emitida na TVG entre o 27 de febreiro e o 29 de xu\u00f1o de 2007.\nOs seus cap\u00edtulos ti\u00f1an unha duraci\u00f3n aproximada de 35 minutos. Era unha adaptaci\u00f3n da serie catal\u00e1 \"Ventdelpl\u00e0\", que se estreou en TV3 a principios de 2005.\nSinopse.\n\"Valderrei\" conta a historia de Isa, unha muller de 40 anos, casada e con dous fillos, que despois de vivir moitos anos en Ferrol foxe dunha situaci\u00f3n matrimonial cr\u00edtica. Isa ter\u00e1 que refacer a s\u00faa vida no lugar onde ten as s\u00faas ra\u00edces, a pequena vila de onde procede a s\u00faa familia. En Valderrei, un lugar imaxinario que na realidade se situar\u00e1 entre Caldas de Reis e Padr\u00f3n, a protagonista vivir\u00e1 experiencias novas, far\u00e1 amigos e inimigos e iniciar\u00e1 novas relaci\u00f3ns."}
{"id": "53339", "revid": "103786", "url": "https://gl.wikipedia.org/wiki?curid=53339", "title": "Elecci\u00f3ns municipais en Taboada", "text": "Estes foron os resultados das elecci\u00f3ns municipais no concello de Taboada dende 1979.\nComparativa de todas as elecci\u00f3ns.\nComposici\u00f3n das Corporaci\u00f3ns.\nCorporaci\u00f3ns democr\u00e1ticas en Taboada desde a aprobaci\u00f3n da Constituci\u00f3n de 1978."}
{"id": "53341", "revid": "85894", "url": "https://gl.wikipedia.org/wiki?curid=53341", "title": "Elecci\u00f3ns municipais en Taboadela", "text": "Estes foron os resultados das elecci\u00f3ns municipais no concello de Taboadela dende 1979.\nComparativa de todas as elecci\u00f3ns.\nComposici\u00f3n das Corporaci\u00f3ns.\nCorporaci\u00f3ns democr\u00e1ticas en Taboadela desde a aprobaci\u00f3n da Constituci\u00f3n de 1978."}
{"id": "53342", "revid": "98629", "url": "https://gl.wikipedia.org/wiki?curid=53342", "title": "Ramones", "text": "Ramones (orixinalmente The Ramones) foi unha influente banda de punk rock formada en Forest Hills, na comuna de Queens, Nova York, Estados Unidos no ano 1974. O grupo foi pioneiro do nacente x\u00e9nero punk rock, un son simple, minimalista e repetitivo que evitaba a musicalidade dos s\u00f3s de guitarra das bandas dos anos 1970. O x\u00e9nero consist\u00eda basicamente nun son cru, r\u00e1pido e directo con influencias directas nos grupos rockabilly dos anos 1950 e de bandas como New York Dolls, MC5 e The Stooges que, co tempo, ser\u00edan cualificadas como proto-punk.\nOs Ramones liderou o movemento punk da primeira onda en Nova York, ao momento que moitas veces consid\u00e9rana a fundadora musical do punk rock nos Estados Unidos, como aos Sex Pistols en Inglaterra. En CBGB compartiron escenario con Television, The Heartbreakers, Blondie e Richard Hell, entre outros grupos.\nA banda disolveuse en 1996, logo de culminar o \u00faltimo show da s\u00faa xira mundial na Arxentina para logo retirarse no festival Lollapalooza. En 2002 foron inclu\u00eddos no Sal\u00f3n da Fama do Rock.\nHistoria.\n1974-1979.\nRamones tivo os seus inicios en Forest Hills (Queens) no ano 1974. John Cummings (Johnny Ramone) foi o fundador da banda que ao principio estaba orixinalmente formada Jeffry Hyman (Joey Ramone) na bater\u00eda, Douglas Glenn Colvin (Dee Dee Ramone) no baixo e eventualmente voz e alg\u00fan vocalista ocasional. O grupo comezou a ensaiar con esa formaci\u00f3n temas r\u00e1pidos e curtos nun garaxe ata que, co tempo, a formaci\u00f3n foi reconstitu\u00edda xa que Dee Dee sent\u00edase inc\u00f3modo tocando e cantando ao mesmo tempo. A nova formaci\u00f3n foi con Johnny en guitarra, Dee Dee en baixo, Joey en voz e Tom\u00e1s Erd\u00e9lyi (Tommy Ramone), que ata ese ent\u00f3n fora o director da banda, na bater\u00eda. A m\u00fasica dos Ramones (apelido que utilizaba Paul McCartney para rexistrarse nos hoteis) caracterizouse pola s\u00faa rapidez temp\u00edstica e simplicidade instrumental, factores que ser\u00edan caracter\u00edsticos na escena punk neoiorquina.\nInfluenciados polos stooges , The Velvet Underground e os New York Dolls , sumado \u00f3 famoso \"peche electrico\" como se bautizou o son do guitarrista Jhonny Ramone e a voz nasal de Joey vaise formando o t\u00edpico son Ramones. As letras das s\u00faas composici\u00f3ns trataban de temas triviais dos adolescentes . Co son redondeado, os temas listos e as gastadas campeiras de coiro que foron ao longo do tempo a s\u00faa marca est\u00e9tica, a banda tocou por primeira vez no CBGB de Nova York, lugar que por ent\u00f3n era o sitio de reuni\u00f3n do nacente movemento punk.O seu primeiro show foi o 16 de agosto de 1974 ante media ducia de persoas onde tocaron un acelerado set de vinte temas en 17 minutos. Logo diso, o dono do lugar, Hilly Cristal, d\u00edxolles \"non lle van a gustar a ningu\u00e9n, pero os espero de volta\". Pero como toda banda de rock apr\u00e9ciase mais en vivo, Os Ramones non eran a excepci\u00f3n, os seus recitais curtos eran unha metralladora de temas r\u00e1pidos e simples que pegaron forte no publico que aos poucos se ir\u00eda sumando a presenciar os electrizantes shows.\nEntre o 2 e o 19 de febreiro de 1976, e con 6.400 d\u00f3lares de gastos, gravaron do seu primeiro \u00e1lbum, ao que chamaron simplemente Os Ramones, que cont\u00e9n 14 simples e r\u00e1pidos temas , inclu\u00edndo o movedizo cover \"Let's dance\". A encargada de gravalo foi Sire Records, unha pequena discogr\u00e1fica desco\u00f1ecida ata o momento, e o produtor foi Craig Leon. Cando o disco sa\u00edu \u00e1 venda, acus\u00f3uselles de ser unha ofensa nacional polas s\u00faas letras, a s\u00faa fachada e a velocidade coa que tocaban. Os temas m\u00e1is destacados son o cl\u00e1sico \"Blitzkrieg Bop\" , \"Havana Affair\", \"I Wanna Be Your Boyfriend\" ,\" Beat On the Brat\" entre outros.\nA\u00ednda en 1976, un empresario ingl\u00e9s contratou aos Os Ramones e levounos ao seu pa\u00eds para tocar no Roundhouse de Londres. Ao longo das tres funci\u00f3ns que ofreceron (a primeira foi o 4 de xullo) un p\u00fablico \u00e1vido de m\u00fasica diferente ao popular rock progresivo da \u00e9poca ovacionounos. Entre ese xent\u00edo, atop\u00e1banse quen m\u00e1is tarde se converter\u00edan na outra rama importante da primeira onda do punk: Johnny Rotten, Sid Vicious, Joe Strummer, Paul Simonon, Captain Sensible e Paul Cook, integrantes Sex Pistols, The Clash e The Damned, ademais de Malcolm McLaren, director dos Sex Pistols. Ese recital foi considerado hist\u00f3rico tantos polos que estaban no ecenario como polos que estaban debaixo.\nEn 1977 foi emitido o segundo traballo musical do grupo, \"Leave Home\", e un ano despois, encheron o popular Palladium da s\u00faa cidade de orixe. M\u00e1is tarde ese mesmo ano, Os Ramones lanzou \"Rocket to Russia\" e emprendeu unha xira xunto a Iggy Pop, un dos \u00eddolos dos integrantes. En 1978, Tommy deixou a posici\u00f3n de bater\u00eda para dedicarse unicamente \u00e1 produci\u00f3n do grupo. O seu \u00faltimo show foi o 4 de maio dese ano nun recital a beneficio do bater\u00eda de Dead Boys Johnny Blitz e, pouco despois, decidiuse que Marc Bell (Marky Ramone) sexa o seu reemplazante.\nA partir da deserci\u00f3n de Tommy, Johnny tomou un rol m\u00e1is participativo na composici\u00f3n e os conflitos entre el e Joey comezaron a aparecer. Pola s\u00faa banda, Joey salientaba na necesidade de emitir un \u00e1lbum que sexa exitoso e popular, mentres que Johnny non consideraba prioritaria a popularidade do grupo. O resultado foi a diversidade estil\u00edstica entre o pop (\"Don't Come Close\" e \"Needles &amp; Pins\" por exemplo) e o punk rock cl\u00e1sico (\"I Wanna Be Sedated\") de \"Road to Ruin\", editado en 1978.\nEn 1979, Os Ramones, lanzou ao mercado o \u00e1lbum en directo \"It's Alive\", gravado o 31 de decembro de 1977 no Rainbow Theatre de Londres. O disco inclu\u00eda vinte e oito temas tocados a unha gran velocidade e potencia. Ese ano tam\u00e9n aparicieron nunha pel\u00edcula de clase B dirixida por Allan Arkush chamada Rock 'n' Roll High School para a cal gravaron alg\u00fans temas da banda sonora.\n1980-1989.\nEn 1980 foi lanzado ao mercado \"End of the Century\", o \u00fanico disco do grupo producido por Phil Spector xa que buscaban chegar ao publico masivo apuntando mais \u00e1 melod\u00eda pop. O estilo perfeccionista de Spector contrastou coa disciplina imposta ata ese ent\u00f3n por Tommy, que non soamente se encargara de coproducir os seus primeiros \u00e1lbums sen\u00f3n que tam\u00e9n foi responsable do \"concepto Ramone\". A pesar de todo o disco non triunfou como se esperaba.\nUn ano m\u00e1is tarde, Os Ramones gravou \"Pleasant Dreams\", producido polo ex integrante de 10cc Graham Gouldman. A cr\u00edtica musical coincidiu en xeral respecto ao cambio do estilo ramoneiro a un claramente m\u00e1is ligado ao pop. A\u00ednda as\u00ed, na s\u00faa maior\u00eda os fan\u00e1ticos da banda deron o visto e prace a \"Pleasant Dreams\" e converteron en hits os temas \"She's a Sensation\" e \"Don't Go\". Ese mesmo ano, a banda tam\u00e9n substitu\u00edu \u00e1 s\u00faa directora Danny Fields por Gary Kurfirst.\nO grupo non volveu gravar ata 1983, cando foi emitido \"Subterranean Jungle\", un \u00e1lbum que trouxo aparellado distintas pol\u00e9micas entre os seus seguidores e pelexas internas entre Dee Dee, Joey e Johnny. Ao mesmo tempo, Marky Ramone deixou a banda por problemas de alcoholismo durante a gravaci\u00f3n do disco polo cal Billy Rogers debeu tocar a bater\u00eda no tema \"Time Has Come Today\".\nPouco despois ese ano, Johnny debeu ser operado e estivo a piques de morrer por mor dunha pelexa. Como consecuencia das sa\u00eddas de Marky e Johnny (a\u00ednda que este \u00faltimo temporalmente), a continuidade d'Os Ramones cambaleou. Con todo, o lugar da bater\u00eda foi ocupado por Richard Reinhardt (Richie Ramone) e dous anos m\u00e1is tarde, con Johnny Ramone finalmente recuperado, sa\u00edu \u00e1 venda \"Too Tough to Die\" (en galego \"demasiado forte para morrer\", nome elixido en honra ao incidente de Johnny). Deste disco tam\u00e9n sa\u00edu o seu primeiro n\u00famero un nunha clasificaci\u00f3n, \"Howling at the Moon\".\nNo ano 1986 Os Ramones lanzaron o seu noveno \u00e1lbum de estudio, \"Animal Boy\", un disco endurecido e con son m\u00e1is heavy. Ademais, o grupo obtivo o premio \"single do ano\" nos New York Music Awards grazas a \"Bonzo Goes to Bitburg\" (renombrado para os Estados Unidos \"My Brain Is Hanging Upside Down\"), un tema que trataba sobre a recente visita do presidente norteamericano Ronald Reagan ao cemiterio de Bitburg onde foran enterrados varios dos falecidos membros da SS nazi. Un anos despois, \"Animal Boy\" ga\u00f1ou o premio a mellor \u00e1lbum no New York Music Awards. Nese mesmo ano, o grupo lanzou \"Halfway to Sanity\" onde Debbie Harry, cantante de Blondie, prestou a s\u00faa colaboraci\u00f3n para a canci\u00f3n \"Go Lil' Camaro Go\".\nEn 1988 emitiuse o \u00e1lbum recompilatorio dobre \"Os Ramones Mania\" e o escritor Stephen King prop\u00faxolles compor o tema central para a pel\u00edcula \"Pet Sematary\", baseada nun libro da s\u00faa autor\u00eda. En 1989 a banda editou \"Brain Drain\" onde lograron un son m\u00e1is prolixo e coidado. O \u00e1lbum foi o primeiro d'Os Ramones con Chrysalis Records e, ademais, foi o \u00faltimo con Richie na bater\u00eda, xa que Marky regresou recuperado dos seus problemas co aclohol, e de Dee Dee como baixista, xa que decidiu emprender unha carreira solista como rapeiro onde non tivo moito \u00e9xito. Christopher John Ward (C.J. Ramone), un fan\u00e1tico da banda de 18 anos, ingresou como o seu reemplazante brind\u00e1ndolle ao grupo un aire de renovaci\u00f3n. C.J. foi rexeitado nun principio dado que Dee Dee era moi popular entre os fan\u00e1ticos pero, co tempo, o baixista ga\u00f1ouse a aprobaci\u00f3n do p\u00fablico.\n1990-1996.\nEn xaneiro de 1990 Joey Ramone sufriu un accidente durante unha presentaci\u00f3n no Ritz de Nova York no cal tivo unha rotura de ligamentos cruzados na s\u00faa perna que lle obrigou a manter seis semanas de repouso. Ese ano, Sire Records lanzou All the Stuff (And More), un \u00e1lbum dobre onde se inclu\u00edron versi\u00f3ns reeditadas das s\u00faas dous primeiros discos e outros demos e temas in\u00e9ditos.\nPouco despois, o grupo viaxou Toronto e actuou na pel\u00edcula de Bill Fishman Car 54, Where Are You?, filme inspirado nunha serie que levaba o mesmo nome transmitida a fins dos anos 1960. Ademais, Ramones present\u00e1ronse no Canad\u00e1, B\u00e9lxica, Suecia e Finlandia e tocaron no primeiro festival de m\u00fasica realizado logo da reunificaci\u00f3n de Alema\u00f1a. Nos shows tocaron novamente xunto a Iggy Pop e en B\u00e9lxica fix\u00e9rono con Sonic Youth e The Pogues.\nNo ano 1991 editouse \"Loco Live\", un \u00e1lbum gravado en vivo en Espa\u00f1a. \u00c1 s\u00faa vez, o 26, 27 e 28 de abril de 1991 Os Ramones fixeron a s\u00faa segunda incursi\u00f3n en Buenos Aires, Arxentina present\u00e1ndose no estadio de Obras Sanitarias. En xullo dese ano, Marky e Joey participaron como panelistas do seminario Rock the Vote, unha entidade encargada do rexistro de votantes e a adopci\u00f3n de incentivos para que a xente participe na pol\u00edtica activamente. Os Os Ramones filmaron un v\u00eddeo para esta organizaci\u00f3n que se difundiu por MTV.\nUn ano m\u00e1is tarde a banda gravou \"Mondo Bizarro\", \u00e1lbum editado por \"Radiactive Records\" e producido por Ed Stasium que contou novamente coa participaci\u00f3n de Dee Dee Ramone na composici\u00f3n. O 16 de setembro Os Ramones presentouse novamente na Arxentina realizando catro shows a sala chea no estadio de Obras Sanitarias.\nO pr\u00f3ximo disco do grupo foi \"Acid Eaters\", un \u00e1lbum de covers de temas dos anos 1960 gravado en tan s\u00f3 unha semana. En 1995, dous anos logo de \"Acid Eaters\", o grupo gravou o que ser\u00eda o seu \u00faltimo \u00e1lbum de estudio, \u00a1Adios Amigos!, onde Daniel Rei e Dee Dee Ramone colaboraron activamente na composici\u00f3n. \u00c9 este \u00faltimo disco no que se volveu ao son Ramone puro r\u00e1pido e simple.\nM\u00e1is tarde ese ano, Os Ramones presentouse 6 d\u00edas seguidos a sala chea no estadio de Obras Sanitarias da Arxentina. Foron os seus abreconcertos bandas importantes da escena punk arxentinas como Flema, 2 minutos, Doble Fuerza, Mal Momento, Cadena Perpetua e Superuva e, por primeira vez, o grupo tocou \"Spider-Man\" e \"R.A.M.O.N.E.S.\" (unha canci\u00f3n que compuxo Lemmy Kilmister a modo de homenaxe) en vivo.\nO 26 de febreiro de 1996 a banda tocou en The Academy, Nova York nun recital que dar\u00eda lugar ao \u00e1lbum en directo \"Greates Hits Live\". O 16 de marzo dese ano Os Ramones volveu unha vez m\u00e1is \u00e1 Arxentina para dar o seu \u00faltimo concerto en Suram\u00e9rica e, segundo o que calcularan, o \u00faltimo da s\u00faa carreira. O grupo encheu o estadio Monumental do Club Atl\u00e9tico River Plate con 45.000 persoas presenciando o recital. Con todo, pouco despois Os Ramones decidiu tocar nalg\u00fans recitais do festival Lollapalooza nos Estados Unidos antes da s\u00faa separaci\u00f3n. O seu \u00faltimo recital foi o 6 de agosto de 1996, en The Palace, Os \u00c1nxeles e o seu \u00faltimo disco, \"We're Outta Here\", cont\u00e9n a gravaci\u00f3n dese show.\nO reco\u00f1ecemento chegoulles tarde, xa que foi unha banda que nunca triunfo no seu pa\u00eds natal. Os Ramones case nunca compartian cartel ou xiras con outras bandas xa que se consideraba que opacaban a outros conxuntos e pasado os anos , as bandas novas non se animaban a pedirlles que fosen os seus soportes xa que creian que era unha falta de respecto ao grupo de Nova York. Outra consecuencia era que as radios non quer\u00edan pasar as s\u00faas canci\u00f3ns polo seu contido. Todo o contrario en Suram\u00e9rica onde tivo un \u00e9xito irresistible en pa\u00edses como o Brasil e a Arxentina, onde te\u00f1en mill\u00f3ns de fan\u00e1ticos.\nMembros.\nOs membros da banda adoptaron o apelido \"Ramone\", base\u00e1ndose nun pseud\u00f3nimo utilizado por Paul McCartney nunha das s\u00faas estancias cos Beatles en Hamburgo (Paul Ramone).\nMembros posteriores.\nOs membros que se incorporaron m\u00e1is adiante \u00e1 banda tam\u00e9n adoptaron o apelido \"Ramone\":\nUn membro anterior, Ritchie Ramone (non confundir con Richie Ramone), deixou a banda antes do primeiro disco. O texto \"Here lies Ritchie Ramone\" (\"Aqu\u00ed xace Ritchie Ramone\") p\u00f3dese observar nunha l\u00e1pida nun debuxo do interior do \u00e1lbum \"Rocket to Russia\".\nMortes.\nJoey Ramone morreu de linfoma o 15 de abril de 2001 en Nova York. Mentres estaba escoitando a canci\u00f3n \"In A Little While\" de U2. (En xu\u00f1o de 2001, nun concerto en Boston, Bono dixo que a canci\u00f3n trataba sobre unha resaca, pero Joey converteuna nunha canci\u00f3n gospel).\nDee Dee Ramone apareceu morto na s\u00faa casa de Hollywood o 5 de xu\u00f1o de 2002, por unha sobredose de hero\u00edna. O compositor m\u00e1is activo da banda planeara realizar unha xira polo Brasil, tocando os cl\u00e1sicos da banda de Queens.\nJohnny Ramone morreu dun cancro de pr\u00f3stata o 15 de setembro de 2004, nos \u00c1nxeles.\nDiscograf\u00eda.\nRecompilaci\u00f3ns e tributos.\nEn directo"}
{"id": "53344", "revid": "103786", "url": "https://gl.wikipedia.org/wiki?curid=53344", "title": "Elecci\u00f3ns municipais en Teo", "text": "Estes foron os resultados das elecci\u00f3ns municipais no concello de Teo dende 1979.\nComparativa de todas as elecci\u00f3ns.\nComposici\u00f3n das Corporaci\u00f3ns.\nCorporaci\u00f3ns democr\u00e1ticas en Teo desde a aprobaci\u00f3n da Constituci\u00f3n de 1978."}
{"id": "53346", "revid": "1131", "url": "https://gl.wikipedia.org/wiki?curid=53346", "title": "Santar\u00e9m, Portugal", "text": "Santar\u00e9m \u00e9 unha cidade portuguesa, capital do distrito de Santar\u00e9m, con cerca de 28.900 habitantes (32.000 na \u00e1rea urbana).\nDesde 2002 est\u00e1 integrada na rexi\u00f3n estat\u00edstica (NUTS II) do Alentexo e na subrexi\u00f3n estat\u00edstica (NUTS III) da Lez\u00edria do Texo; at\u00e9 ent\u00f3n formaba parte da antiga rexi\u00f3n de Lisboa e Val do Texo. Pertenc\u00eda a\u00ednda \u00e1 antiga provincia do Ribatexo (hoxe por\u00e9n sen ning\u00fan significado pol\u00edtico-administrativo), da cal era capital.\n\u00c9 tam\u00e9n sede dun concello con 558,29\u00a0km\u00b2 de superficie e 63.563 habitantes (2001), subdividido en 28 fregues\u00edas. O municipio est\u00e1 limitado ao norte polos concellos de Porto de M\u00f3s, Alcanena e Torres Novas, ao leste pola Goleg\u00e3 e pola Chamusca, ao sueste por Alpiar\u00e7a e Almeirim, ao sur polo Cartaxo, ao suroeste pola Azambuja e ao oeste por Rio Maior.\nHistoria.\nA rexi\u00f3n de Santar\u00e9m foi poboada na \u00e9poca prerromana por lusitanos. Atrib\u00faese a fundaci\u00f3n da cidade aos romanos, que ocuparan a zona durante o s\u00e9culo II a.C., denomin\u00e1ndoa Scalabis. Ao longo do per\u00edodo romano, Scalabis fora un importante posto comercial no Texo medio, e como capital do convento escalabitano, un dos tres da provincia da Lusitania.\nLogo do per\u00edodo visig\u00f3tico, Scalabis foi ocupada polos musulm\u00e1ns no s\u00e9culo VIII d.C., que converteron a cidade nun not\u00e1bel centro cultural. Aqu\u00ed naceron o poeta e historiador Ibn Bassam (falecido en 1147) e o poeta Ibn Sara (1043-1123).\nO dominio isl\u00e1mico rematou en 1147, cando Afonso Henr\u00edques, o primeiro monarca portugu\u00e9s, tomou a cidade. No mesmo ano foi tomada tam\u00e9n Lisboa. Ambos casos foron etapas cruciais no desenvolvemento da Reconquista portuguesa.\nPosteriormente, Santar\u00e9m tornouse nunha cidade visitada con frecuencia polos reis portugueses, sendo a mi\u00fado sede das reuni\u00f3ns das Cortes. O rei Fernando I foi moi amante desta cidade, fac\u00e9ndose sepultar nela, no convento de San Francisco (por\u00e9n a s\u00faa tumba est\u00e1 hoxe no convento do Carmo, en Lisboa). A cidade foi as\u00ed unha das m\u00e1is importantes de Portugal da Idade Media, como testemu\u00f1an os seus monumentos, especialmente mosteiros, e o pazo real (actualmente desaparecido), Como o estilo predominante foi o g\u00f3tico, Santar\u00e9m \u00e9 denominada a \"Capital do G\u00f3tico portugu\u00e9s\".\nNo s\u00e9culo XV planificouse no pazo real a conquista de Ceuta, acontecida en 1415. Importantes personalidades da Era dos Descubrimentos eran naturais de Santar\u00e9m, como Pedro de Meneses, primeiro gobernador de Ceuta, enterrado na igrexa da Gra\u00e7a. No mesmo templo est\u00e1 sepultado Pedro \u00c1lvares Cabral, descubridor do Brasil en 1500.\nOs s\u00e9culos seguintes foron de decadencia para Santar\u00e9m. En 1755 o co\u00f1ecido terremoto de Lisboa, sacudiu fortemente a cidade, que perdeu importantes monumentos. Durante a Guerra Peninsular, as tropas napole\u00f3nicas saquearan a cidade.\nO s\u00e9culo XIX foi de repunta para a cidade, que veu constru\u00edr unha ponte ferroviaria sobre o Texo en 1861. No XX, Santar\u00e9m continuou a recobrarse, a\u00ednda que un tanto de vagar.\nLugares de interese.\nEntre os sitios dignos de ser visitados na cidade enc\u00f3ntranse:\nFestas.\nAs festas tradicionais de Santar\u00e9m cel\u00e9branse o 19 de marzo.\nFregues\u00edas de Santar\u00e9m.\nAs fregues\u00edas de Santar\u00e9m son as seguintes:"}
{"id": "53348", "revid": "1888", "url": "https://gl.wikipedia.org/wiki?curid=53348", "title": "Elecci\u00f3ns municipais en Silleda", "text": "Estes foron os resultados das elecci\u00f3ns municipais no concello de Silleda dende 1979.\nComparativa de todas as elecci\u00f3ns.\nComposici\u00f3n das Corporaci\u00f3ns.\nCorporaci\u00f3ns democr\u00e1ticas en Silleda desde a aprobaci\u00f3n da Constituci\u00f3n de 1978."}
{"id": "53349", "revid": "624", "url": "https://gl.wikipedia.org/wiki?curid=53349", "title": "Ast\u00farica Augusta", "text": ""}
{"id": "53350", "revid": "624", "url": "https://gl.wikipedia.org/wiki?curid=53350", "title": "Convento xur\u00eddico", "text": ""}
{"id": "53351", "revid": "624", "url": "https://gl.wikipedia.org/wiki?curid=53351", "title": "Baetica", "text": ""}
{"id": "53352", "revid": "624", "url": "https://gl.wikipedia.org/wiki?curid=53352", "title": "Conventos xur\u00eddicos", "text": ""}
{"id": "53353", "revid": "56817", "url": "https://gl.wikipedia.org/wiki?curid=53353", "title": "Scalabis", "text": "Scalabis foi unha cidade da Lusitania, sita entre Olisipo (hoxe Lisboa) e Emerita (a actual M\u00e9rida). Plinio o Vello indica que era colonia romana (\"Praesidium Julium Scalabium\") e sede dun convento xur\u00eddico. Ptolemeo menci\u00f3naa, erradamente, como \u03a3\u03ba\u03b1\u03bb\u03b1\u03b2\u03af\u03c3\u03ba\u03bf\u03c2, probabelmente por corrupci\u00f3n de \u03a3\u03ba\u03b1\u03bb\u03b1\u03b2\u03af\u03c2 \u03ba\u03bf\u03bb. (\u03ba\u03bf\u03bb\u03c9\u03bd\u03af\u03b1). \u00c9 a moderna cidade portuguesa de Santar\u00e9m, co curso medio do r\u00edo Texo."}
{"id": "53354", "revid": "88628", "url": "https://gl.wikipedia.org/wiki?curid=53354", "title": "Pax Iulia", "text": "Pax Iulia era o nome da cidade de Beja, Portugal, no tempo do dominio romana da Pen\u00ednsula Ib\u00e9rica. Consonte os achados arqueol\u00f3xicos do seu termo, Pax Julia foi unha importante cidade durante a romanizaci\u00f3n do territorio da antiga Lusitania.\nFoi bautizada con ese nome para celebrar a pacificaci\u00f3n da Lusitania. O nome \"Iulia\" d\u00e9bese ao feito de ser Xulio C\u00e9sar o autor desa paz. De igual modo, o emperador Augusto denominou esta importante cidade \"Pax Augusta\", prevalecendo no entanto a denominaci\u00f3n inicial. Foi tam\u00e9n denominada \"Civitas Pacensis\".\nAs primeiras referencias \u00e1 cidade aparecen no s\u00e9culo II a.C. en textos de Polibio e de Tolomeo.\nFoi sede dun \"conventus iuridicus\" (circunscrici\u00f3n xur\u00eddica). Pouco despois da s\u00faa fundaci\u00f3n, tivo dereito it\u00e1lico. A s\u00faa importancia \u00e9 atestada polo feito pasar por ela unha das v\u00edas romanas.\nDo per\u00edodo romano fican algunhas inscrici\u00f3ns, esculturas, cipos, obxectos en cer\u00e1mica e vestixios dun acueduto que pasa preto da Igrexa do P\u00e9 da Cruz. O trazado urban\u00edstico revela trazas do plano en dameiro tradicional nas cidades romanas. Na \u00e9poca romana, hab\u00eda tam\u00e9n templos, dedicados a Isis, Serapis e Diana.\nOs suevos e os visigodos dominaran esta cidade despois da ca\u00edda do Imperio Romano, torn\u00e1ndoa s\u00e9 de bispado. Nesta altura pasa a cidade a denominarse Paca, provindo o nome actual do \u00e1rabe \"Bexa\" ou \"Baja\".\nO castelo foi orixinalmente edificado polos romanos, se ben ten sido obxecto de frecuentes reconstruci\u00f3ns."}
{"id": "53369", "revid": "1131", "url": "https://gl.wikipedia.org/wiki?curid=53369", "title": "Masoucos", "text": "O top\u00f3nimo galego Masoucos pode referirse a:"}
{"id": "53370", "revid": "103786", "url": "https://gl.wikipedia.org/wiki?curid=53370", "title": "Elecci\u00f3ns municipais en Paderne", "text": "Estes foron os resultados das elecci\u00f3ns municipais no concello de Paderne dende 1979.\nComparativa de todas as elecci\u00f3ns.\nComposici\u00f3n das Corporaci\u00f3ns.\nCorporaci\u00f3ns democr\u00e1ticas en Paderne desde a aprobaci\u00f3n da Constituci\u00f3n de 1978."}
{"id": "53371", "revid": "85894", "url": "https://gl.wikipedia.org/wiki?curid=53371", "title": "Elecci\u00f3ns municipais en Paderne de Allariz", "text": "Estes foron os resultados das elecci\u00f3ns municipais no concello de Paderne de Allariz dende 1979.\nComparativa de todas as elecci\u00f3ns.\nComposici\u00f3n das Corporaci\u00f3ns.\nCorporaci\u00f3ns democr\u00e1ticas en Paderne de Allariz desde a aprobaci\u00f3n da Constituci\u00f3n de 1978.\nElecci\u00f3ns ano a ano.\n2019.\nEn xaneiro de 2023 renunciou ao seu cargo por motivos persoais e foi substitu\u00eddo por Manuel P\u00e9rez Novoa."}
{"id": "53372", "revid": "89787", "url": "https://gl.wikipedia.org/wiki?curid=53372", "title": "Elecci\u00f3ns municipais en Padrenda", "text": "Estes foron os resultados das elecci\u00f3ns municipais no concello de Padrenda dende 1979.\nComparativa de todas as elecci\u00f3ns.\nComposici\u00f3n das Corporaci\u00f3ns.\nCorporaci\u00f3ns democr\u00e1ticas en Padrenda desde a aprobaci\u00f3n da Constituci\u00f3n de 1978."}
{"id": "53373", "revid": "103786", "url": "https://gl.wikipedia.org/wiki?curid=53373", "title": "Elecci\u00f3ns municipais en Padr\u00f3n", "text": "Estes foron os resultados das elecci\u00f3ns municipais no concello de Padr\u00f3n dende 1979.\nComparativa de todas as elecci\u00f3ns.\nComposici\u00f3n das Corporaci\u00f3ns.\nCorporaci\u00f3ns democr\u00e1ticas en Padr\u00f3n desde a aprobaci\u00f3n da Constituci\u00f3n de 1978."}
{"id": "53374", "revid": "103786", "url": "https://gl.wikipedia.org/wiki?curid=53374", "title": "Elecci\u00f3ns municipais en Palas de Rei", "text": "Estes foron os resultados das elecci\u00f3ns municipais no concello de Palas de Rei dende 1979.\nComparativa de todas as elecci\u00f3ns.\nComposici\u00f3n das Corporaci\u00f3ns.\nCorporaci\u00f3ns democr\u00e1ticas en Palas de Rei desde a aprobaci\u00f3n da Constituci\u00f3n de 1978."}
{"id": "53375", "revid": "103786", "url": "https://gl.wikipedia.org/wiki?curid=53375", "title": "Elecci\u00f3ns municipais en Pant\u00f3n", "text": "Estes foron os resultados das elecci\u00f3ns municipais no concello de Pant\u00f3n dende 1979.\nComparativa de todas as elecci\u00f3ns.\nComposici\u00f3n das Corporaci\u00f3ns.\nCorporaci\u00f3ns democr\u00e1ticas en Pant\u00f3n desde a aprobaci\u00f3n da Constituci\u00f3n de 1978."}
{"id": "53376", "revid": "103786", "url": "https://gl.wikipedia.org/wiki?curid=53376", "title": "Elecci\u00f3ns municipais en Paradela", "text": "Estes foron os resultados das elecci\u00f3ns municipais no concello de Paradela dende 1979.\nComparativa de todas as elecci\u00f3ns.\nComposici\u00f3n das Corporaci\u00f3ns.\nCorporaci\u00f3ns democr\u00e1ticas en Paradela desde a aprobaci\u00f3n da Constituci\u00f3n de 1978."}
{"id": "53377", "revid": "85894", "url": "https://gl.wikipedia.org/wiki?curid=53377", "title": "Merl\u00e1n, Chantada", "text": "San Tom\u00e9 de Merl\u00e1n \u00e9 unha parroquia do concello de Chantada, na provincia de Lugo. No ano 2014 ti\u00f1a 165 habitantes (82 homes e 83 mulleres) segundo o padr\u00f3n municipal.\nNa parroquia cel\u00e9brase a afamada Feira das Cabras, o terceiro domingo do mes de setembro."}
{"id": "53381", "revid": "103786", "url": "https://gl.wikipedia.org/wiki?curid=53381", "title": "Elecci\u00f3ns municipais en Rois", "text": "Estes foron os resultados das elecci\u00f3ns municipais no concello de Rois dende 1979.\nComparativa de todas as elecci\u00f3ns.\nComposici\u00f3n das Corporaci\u00f3ns.\nCorporaci\u00f3ns democr\u00e1ticas en Rois desde a aprobaci\u00f3n da Constituci\u00f3n de 1978."}
{"id": "53382", "revid": "22570", "url": "https://gl.wikipedia.org/wiki?curid=53382", "title": "Templo", "text": "Un templo \u00e9 un edificio destinado ao culto relixioso ou a actividades espirituais, tales como a oraci\u00f3n, a realizaci\u00f3n de sacrificios, ou a celebraci\u00f3n doutro tipo de rituais relixiosos. Algunhas tradici\u00f3ns relixiosas mante\u00f1en nomes espec\u00edficos para os seus templos primarios, igrexa no caso do cristianismo, mesquita no islam, pagode no caso de certas tradici\u00f3ns do budismo, sinagoga no caso do xuda\u00edsmo, sal\u00f3n do Reino nas Testemu\u00f1as de Xehov\u00e1.\nOs primeiros templos dos que se te\u00f1en noticia foron os de Mesopotamia. Trat\u00e1base de edificios rectangulares que co tempo evolucionaron a edificios sobre unha plataforma, dentro dela quedaban os restos do templo anterior, as\u00ed ata que no s\u00e9culo XXI a.C. surdiu o Cigurat, un templo situado sobre varias plataformas de tama\u00f1o decrente.\nOs templos exipcios eran edificios longos, o seu interior divid\u00edase en varias estancias, algunhas con columnas, ata o extremo final onde se atopaba a cela coa estatua do deus onde os exipcios idolatraban aos seus deuses a trav\u00e9s de sacerdotes especializados.\nO helenismo expandiu por todo Occidente e Oriente Medio o templo grego, un edificio rectangular dunha soa habitaci\u00f3n cun portal columnado con diferentes capiteis dos tres estilos decorativos gregos(d\u00f3rico, xonio e corintio). De Grecia pasou a Roma, onde estes colocaron o templo grego sobre unha plataforma.\nNa idade media o cristianismo adoptou un edificio romano civil,a bas\u00edlica, ata que adoptou a planta en forma de cruz. Este modelo mant\u00edvose ata o s\u00e9culo XX, pasando polos estilos prerrom\u00e1nico, rom\u00e1nico, g\u00f3tico, renacentista, barroco e neog\u00f3tico ata o Movemento Moderno.\nMentres no outro lado do mundo o budismo reutilizaba a arquitectura de relixi\u00f3ns anteriores par as s\u00faas stupas, pagodas e wans e as\u00ed o t\u00famulo no que rezaban aos antergos converteuse nas stupas e os templos das relixi\u00f3sn animistas pasaron a sincretizarse co Buda erguendo templos cun altar coa s\u00faa estatuaria en diferentes posturas e tama\u00f1os.\nNo islam adoptouse o modelo xudeu da Sinagoga pero con engadidos das igrexas cristi\u00e1s orientais, sum\u00e1ndolle as\u00ed o minarete \u00e1 mesquita, que encheron con decoraci\u00f3n abstracta de motivos xeom\u00e9tricos e vers\u00edculos do Cor\u00e1n.\nGalicia.\nEn Galicia a maior\u00eda dos templos son igrexas e capelas cat\u00f3licas pero tam\u00e9n existen igrexas de confesi\u00f3ns protestantes, sal\u00f3ns do reino das Testemu\u00f1as de Xehov\u00e1, capelas mormonas, mesquitas isl\u00e1micas e igrexas ortodoxas."}
{"id": "53383", "revid": "85894", "url": "https://gl.wikipedia.org/wiki?curid=53383", "title": "Trascastro, Masoucos, Castroverde", "text": "Trascastro \u00e9 un lugar pertencente a parroquia de Masoucos, no concello de Castroverde. No ano 2005 ti\u00f1a 28 habitantes (15 homes e 13 mulleres) segundo o padr\u00f3n municipal. Xunto con Masoucos son os dous \u00fanicos lugares da parroquia.\nPertencentes a parroquia de Masoucos, os lugares est\u00e1n separados por un outeiro coroado por un castro no que se levantou o templo parroquial, con adro e cemiterio arredor."}
{"id": "53384", "revid": "1131", "url": "https://gl.wikipedia.org/wiki?curid=53384", "title": "Trascastro", "text": "O top\u00f3nimo galego Trascastro pode referirse a:"}
{"id": "53388", "revid": "98629", "url": "https://gl.wikipedia.org/wiki?curid=53388", "title": "\u00c9cija", "text": "\u00c9cija \u00e9 un concello da provincia de Sevilla, sita a 95\u00a0km da capital hispalense, no interior da comunidade aut\u00f3noma de Andaluc\u00eda. Pertence \u00e1 comarca hom\u00f3nima. Consonte o censo de 2005, \u00c9cija ti\u00f1a unha poboaci\u00f3n de 38.911 habitantes, sendo a quinta cidade m\u00e1is populosa da provincia. O r\u00edo Genil, principal afluente do Guadalquivir, atravesa o seu n\u00facleo urbano.\nHistoria.\nAs primeiras testemu\u00f1as arqueol\u00f3xicas permiten supor que o primitivo asentamento de Astigi, estivo situado, no actual Cerro de San Gil ou do Alc\u00e1zar, en \u00e9poca tartesa.\nArredor do 14 a.C., en \u00e9poca de Augusto, fundouse xunto a ese lugar a Colonia Augusta Firma Astigi, que fora capital dun dos catro conventos xur\u00eddicos da provincia romana da B\u00e9tica e unha das m\u00e1is importantes cidades de Hispania. Ademais da s\u00faa importancia estrat\u00e9xica sobre a V\u00eda Augusta e \u00e1 beira do r\u00edo Genil, na \u00e9poca denominado \"Singilis\", antigamente naveg\u00e1bel at\u00e9 a cidade, Astigi posu\u00eda a preeminencia no sistema de produci\u00f3n e exportaci\u00f3n a longa distancia do aceite de oliveira por todo o Imperio romano.\nEntre o s\u00e9culo V e o s\u00e9culo XI, Astigi foi s\u00e9 dun bispado, desaparecido en medio da dominaci\u00f3n isl\u00e1mica do Al-Andalus.\nDurante o per\u00edodo andalus\u00ed o seu nome evolucionou para \"Istiya\" ou \"Astiya\". Un dos sobrenomes \u00e1rabes da \u00c9cija andalus\u00ed era \"Madinat al-qutn\", \"a cidade do algod\u00f3n\". Desta \u00e9poca data o recinto amurallado, con torres albarranas \u00e1 maneira das fortificaci\u00f3ns almohades.\nA conquista castel\u00e1 da cidade foi efectuada por Fernando III en 1240. Tras a conquista instal\u00e1ronse en \u00c9cija numerosas e ilustres familias castel\u00e1s. A fertilidade da comarca e a s\u00faa nova posici\u00f3n, fronteiriza co reino de Granada, impulsaron un not\u00e1bel desenvolvemento econ\u00f3mico e social.\nO rei Henrique III concedeulle carta foral en 1402. Os primeiros gremios organiz\u00e1ronse a partir do s\u00e9culo XVI e atinxen o seu m\u00e1ximo esplendor no s\u00e9culo XVIII.\nO seu desenvolvemento econ\u00f3mico refl\u00edctese na gran cantidade de construci\u00f3ns relixiosas e civ\u00eds comprendidas entre os s\u00e9culos XII e XVIII. O XVIII \u00e9 considerado o \"s\u00e9culo de Ouro ecijano\", debido a s\u00faa riqueza econ\u00f3mica e art\u00edstica. A cidade foi declarada Conxunto Hist\u00f3rico-Art\u00edstico no ano 1966."}
{"id": "53390", "revid": "103786", "url": "https://gl.wikipedia.org/wiki?curid=53390", "title": "Elecci\u00f3ns municipais en Vilagarc\u00eda de Arousa", "text": "Estes foron os resultados das elecci\u00f3ns municipais no concello de Vilagarc\u00eda de Arousa dende 1979.\nComparativa de todas as elecci\u00f3ns.\nComposici\u00f3n das Corporaci\u00f3ns.\nCorporaci\u00f3ns democr\u00e1ticas en Vilagarc\u00eda de Arousa desde a aprobaci\u00f3n da Constituci\u00f3n de 1978."}
{"id": "53392", "revid": "28606", "url": "https://gl.wikipedia.org/wiki?curid=53392", "title": "Electroqu\u00edmica", "text": "A electroqu\u00edmica \u00e9 unha p\u00f3la da qu\u00edmica que estuda as reacci\u00f3ns que toman lugar na interfase dun condutor el\u00e9ctrico, onde o el\u00e9ctrodo est\u00e1 composto dun metal ou un semicondutor, (inclu\u00edndo o grafito) e un condutor i\u00f3nico (o electr\u00f3lito).\nSe unha reacci\u00f3n qu\u00edmica \u00e9 causada por un voltaxe externo, ou se a voltaxe \u00e9 causado por unha reacci\u00f3n qu\u00edmica, como o que sucede nunha bater\u00eda, tr\u00e1tase dunha reacci\u00f3n electroqu\u00edmica. Polo xeral a electroqu\u00edmica enc\u00e1rgase de estudar as situaci\u00f3ns onde as reacci\u00f3ns de reduci\u00f3n-oxidaci\u00f3n ocorren en d\u00faas compartimentos separados. A transferencia directa de cargas dunha mol\u00e9cula a outra non \u00e9 de interese na electroqu\u00edmica."}
{"id": "53393", "revid": "23204", "url": "https://gl.wikipedia.org/wiki?curid=53393", "title": "Astigi", "text": "Astigi era unha cidade da B\u00e9tica, capital da Turdetania, sita na beira do r\u00edo Singilis (o actual Genil), preto da s\u00faa uni\u00f3n co Baetis (hoxe r\u00edo Guadalquivir). So dominio romano foi cabeza dun convento xur\u00eddico, ademais de ostentar o rango de colonia: Colonia Augusta Firma Astigi, era o seu nome completo oficial.\nCorresponde a moderna \u00c9cija, na provincia de Sevilla."}
{"id": "53394", "revid": "85894", "url": "https://gl.wikipedia.org/wiki?curid=53394", "title": "Julio Iglesias Puga", "text": "Julio Iglesias Puga, tam\u00e9n co\u00f1ecido como Papuchi, nado en Ourense o 26 de xullo de 1915 e morto en Madrid o 19 de decembro de 2005, foi un xinec\u00f3logo galego, tam\u00e9n co\u00f1ecido nos medios de comunicaci\u00f3n por ser o pai do cantante Julio Iglesias.\nTraxectoria.\nFamilia.\nJulio Iglesias Puga casou en 1943 con Rosario de la Cueva y Peri\u00f1\u00f3n, da que divorciou en 1983. O matrimonio tivo dous fillos: Julio Jos\u00e9 e Carlos. Posteriormente, en 2001, casou coa estadounidense Ronna Keit, de 42 anos, en Florida, coa que tivo un terceiro fillo por inseminaci\u00f3n artificial, que se chamou Jaime, o 18 de maio de 2004. Sete meses despois da s\u00faa morte, a s\u00faa muller tivo unha filla del, nada precisamente o 26 de xullo de 2006, e que recibiu o nome de Ruth.\nFormaci\u00f3n e secuestro.\nAo inicio da s\u00faa pr\u00e1ctica profesional foi un dos xinec\u00f3logos m\u00e1is novos da Seguridade Social e dos primeiros en estudar o parto sen dor. Ademais, foi un dos creadores dunha cl\u00ednica chamada Maternidad, en Madrid, onde foi xefe do departamento de esterilidade, infertilidade e planificaci\u00f3n familiar.\nPor ser o pai do cantante Julio Iglesias, xa daquela cunha gran fortuna, foi secuestrado pola ETA. Permaneceu retido 21 d\u00edas en Trasmoz (Zaragoza) ata que a polic\u00eda o ceibou o 19 de xaneiro de 1982. A ra\u00edz deste ataque terrorista, toda a familia mudou para Miami, nos Estados Unidos.\n\u00daltimos anos.\nNos \u00faltimos anos, viv\u00eda entre Miami e Madrid, onde era unha figura co\u00f1ecida da prensa rosa. O seu alcume televisivo era \"Papuchi\"."}
{"id": "53396", "revid": "1888", "url": "https://gl.wikipedia.org/wiki?curid=53396", "title": "Elecci\u00f3ns municipais de 1999 en Galicia", "text": "As elecci\u00f3ns municipais de 1999 celebr\u00e1ronse o 13 de xu\u00f1o nos 315 concellos de Galicia e indirectamente decid\u00edan tam\u00e9n a composici\u00f3n das catro deputaci\u00f3ns galegas. As elecci\u00f3ns coincidiron coas elecci\u00f3ns europeas que ti\u00f1an unha \u00fanica circunscrici\u00f3n estatal.\nO Partido Popular de Galicia foi o \u00fanico partido que presentou candidaturas en todos os concellos e en tres (Beariz, O Bolo e Trabada) foi a \u00fanica candidatura presentada. O Partido dos Socialistas de Galicia presentou candidaturas en 305 concellos mentres o Bloque Nacionalista Galego fac\u00edao en 297. O resto de forzas presentaron candidaturas nun n\u00famero moito m\u00e1is reducido de concellos, Democracia Galega presentouse en 44 concellos, Esquerda Unida-Izquierda Unida en 26, Esquerda de Galicia en 21 e en 78 concellos present\u00e1ronse candidaturas independentes.\nAs primeiras enquisas outorgaban o PP a maior\u00eda absoluta nas cidades de Ourense e Santiago por\u00e9n perd\u00eda as alcald\u00edas de Vigo, Lugo, Pontevedra e Ferrol. O BNG sub\u00eda en todas as cidades e o PSOE situ\u00e1base en terceiro lugar na maior\u00eda das cidades, non obstante manti\u00f1a a maior\u00eda absoluta na cidade da Coru\u00f1a."}
{"id": "53397", "revid": "1888", "url": "https://gl.wikipedia.org/wiki?curid=53397", "title": "Elecci\u00f3ns municipais de 1995 en Galicia", "text": ""}
{"id": "53398", "revid": "1888", "url": "https://gl.wikipedia.org/wiki?curid=53398", "title": "Elecci\u00f3ns municipais de 1991 en Galicia", "text": "N.\nGoberno do PSG-EG co apoio do PPdeG sen asumir este grupo ningunha conceller\u00eda."}
{"id": "53399", "revid": "23204", "url": "https://gl.wikipedia.org/wiki?curid=53399", "title": "Elecci\u00f3ns municipais de 1987 en Galicia", "text": "N.\nGoberno en coalici\u00f3n do PSG-EG e o PSdeG-PSOE"}
{"id": "53401", "revid": "56817", "url": "https://gl.wikipedia.org/wiki?curid=53401", "title": "NGC 6990", "text": "NGC 6990 \u00e9 unha galaxia espiral na constelaci\u00f3n de Indus. Ten unha magnitude aparente de 13.1, unha ascensi\u00f3n recta de 20h 59m 57s e unha declinaci\u00f3n de -55\u00b0 33' 43\". Descubriuna John Herschel o 9 de xullo de 1834."}
{"id": "53403", "revid": "98629", "url": "https://gl.wikipedia.org/wiki?curid=53403", "title": "Pica campestre", "text": "A pica campestre, \"Anthus campestris\", \u00e9 unha especie de ave paseriforme da familia dos motac\u00edlidos pertencente ao x\u00e9nero \"Anthus\".\nTaxonom\u00eda.\nDescrici\u00f3n.\nA especie foi descrita en 1758 por Linneo na p\u00e1xina 166 do Tomo 1\u00ba do seu \"Systema Naturae\" baixo o nome de \"Alauda pratensis\".\nSin\u00f3nimo.\nAdemais de polo nome actualmente v\u00e1lido co\u00f1eceuse tam\u00e9n como: \nSubespecies.\nReco\u00f1\u00e9cense d\u00faas subespecies:\nCaracter\u00edsticas.\nTen unha lonxitude duns 16\u00a0cm. Caracter\u00edzase pola s\u00faa cola relativamente longa, as patas longas \u00e9 unha li\u00f1a ocular clara. A s\u00faa parte superior \u00e9 brillante, case totalmente da cor da area con algunhas manchas m\u00e1is escuras nas \u00e1s. A parte inferior \u00e9 m\u00e1is clara, en xeral sen raias. A li\u00f1a de cor crema de sobre dos ollos \u00e9 moi notoria. \nAlim\u00e9ntanse principalmente de insectos, a\u00ednda que comen tam\u00e9n sementes.\nDistribuci\u00f3n e h\u00e1bitat.\nA s\u00faa ampla \u00e1rea de distribuci\u00f3n na \u00e9poca a reproduci\u00f3n abarca a metade occidental da rexi\u00f3n Pale\u00e1rtica, faltando nas illas Brit\u00e1nicas e no norte de Francia.\nCr\u00eda nun amplo abano de h\u00e1bitats abertos, como a tundra, p\u00e1ramos e breixais, turbeiras, marismas, dunas, prados costeiross, ladeiras, claros forestais, barbeitos e, ocasionalmente, en terras de cultivo. Powolny \"et al\"., (2018) demostraron que ten preferencia polo cultivos de alfalfa e os prados, pero evita os campos de cereais de inverno. No inverno tam\u00e9n se atopa nas beiras do mar.\n\u00c9 unha ave migratoria que pasa o inverno na \u00c1frica subsahariana, pen\u00ednsula Ar\u00e1biga e no oeste do subcontinente indio. \u00c9 principalmente residente ou migrante parcial en Europa occidental. As aves de Groenlandia e Islandia migran a Europa occidental. As poboaci\u00f3ns do norte e do leste son xeralmente migrantes de media distancia. Existen aparentes asociaci\u00f3ns de individuos desta especie en cotas elevadas, pendentes frescas e lugares h\u00famidos, , que poden deberse \u00e1 ecolox\u00eda das s\u00faas presas, cuxa abundancia est\u00e1 relacionada positivamente coa humidade do solo e negativamente coa temperatura estival.\nNutrici\u00f3n.\nAlim\u00e9ntase principalmente de invertebrados, pero consome tam\u00e9n algunhas sementes de plantas no outono e no inverno. \nA s\u00faa densidade de poboaci\u00f3n est\u00e1 asociada positivamente coa abundancia do grou (\"Grus grus\"), probabelmente relacionada cun efecto protector contra os depredadores dos ni\u00f1os.\nReproduci\u00f3n.\nCr\u00eda desde finais de marzo at\u00e9 agosto. O ni\u00f1o \u00e9 unha cunca de herba limpa, forrada de herba e pelo e est\u00e1 oculto entre a vexetaci\u00f3n do chan. As postas var\u00edan de dous a sete ovos, abrancazados con algunhas manchas casta\u00f1as, e o tama\u00f1o da posta aumenta coa latitude. Choca s\u00f3 a femia. Os polos rompen a casca os 14 d\u00edas e son alimentados polos pais durante d\u00faas semanas. \nAmeazas.\nP\u00e9nsase que a principal causa do descenso da s\u00faa poboac\u00f3n \u00e9 a intensificaci\u00f3n das actividades agr\u00edcola. Suxeriuse que a eliminaci\u00f3n de insectos \u00e9 prexudicial para as aves insect\u00edvoras, como esta especie. \nEstado de conservaci\u00f3n.\nA Uni\u00f3n Internacional para a Conservaci\u00f3n da Natureza e dos Recursos Naturais (UICN) tendo en conta que esta especie ten unha \u00e1rea de distribuci\u00f3n extraordinarimente grande e, polo tanto, non se aproxima aos limiares de vulner\u00e1bel segundo o criterio de tama\u00f1o da \u00e1rea de distribuci\u00f3n, a extensi\u00f3n e calidade do h\u00e1bitat, e que o tama\u00f1o da s\u00faa poboaci\u00f3n \u00e9 moi grande e, polo tanto, non se aproxima aos limiares de vulner\u00e1bel segundo o criterio de tama\u00f1o da poboaci\u00f3n, e a pesar de que a tendencia da poboaci\u00f3n parece ser decrecente, non se cre que o descenso sexa o suficientemente r\u00e1pido como para achegarse aos limiares de vulner\u00e1bel baixo o criterio de tendencia da poboaci\u00f3n, a especie \u00e9 avaliada como \"LC\" (pouco reocupante).\nEn Galicia.\n\"Anthus campestris\" en Galicia \u00e9 unha ave de paso. A maior parte das observaci\u00f3ns confirmadas conc\u00e9ntranse na metade sur da provincia de Ourense, sobre todo a altitudes entre os 700 e 1 200 m, alcanzando os 1 618 m nos cumios da serra de San Mamede. Algunhas aves tense visto en zonas costeiras da r\u00eda de Arousa."}
{"id": "53404", "revid": "5863", "url": "https://gl.wikipedia.org/wiki?curid=53404", "title": "Cordal Cant\u00e1brico", "text": "O cordal Cant\u00e1brico ou cordilleira Cant\u00e1brica \u00e9 un sistema monta\u00f1oso do norte da Pen\u00ednsula Ib\u00e9rica, paralelo ao mar Cant\u00e1brico. Ten unha lonxitude de 480 quil\u00f3metros dende a depresi\u00f3n vasca ata o Macizo Galaico. A cordal pasa polas comunidades aut\u00f3nomas do Pa\u00eds Vasco, Cantabria, Asturias e Castela e Le\u00f3n. Os seus cumios superan os 2.000 metros en Asturias, o norte das provincias de Le\u00f3n e Palencia e a zona oriental de Cantabria. Debido ao efecto F\u00f6ehn prod\u00facense abondosas precipitaci\u00f3ns na vertente norte cant\u00e1brica (de ata 2.000\u00a0mm anuais) e cando os ventos descenden cara a vertente meridional estes ventos xa se presentan secos, o cal ocasiona un clima m\u00e1is \u00e1rido.\nOs materiais que forman o cordal Cant\u00e1brico son antigos, calcarias sobre todo que resultaron fortemente pregados durante o proceso alpino. Gran cantidade de r\u00edos nacen nos montes do cordal, coma o Navia, Narcea e Nal\u00f3n, entre outros.\nDiv\u00eddese entre o Macizo Asturiano, a Monta\u00f1a C\u00e1ntabra, onde est\u00e1n os Picos de Europa, e os Montes Vascos."}
{"id": "53405", "revid": "889", "url": "https://gl.wikipedia.org/wiki?curid=53405", "title": "Cordilleira Cant\u00e1brica", "text": ""}
{"id": "53406", "revid": "89787", "url": "https://gl.wikipedia.org/wiki?curid=53406", "title": "Thal\u00eda", "text": "Ariadna Thal\u00eda Sodi Miranda, co\u00f1ecida como Thal\u00eda, nada en Cidade de M\u00e9xico o 26 de agosto de 1971, \u00e9 unha cantante, actriz e empresaria mexicana. Acadou sona con temas como \"Piel Morena\", \"Amor a la Mexicana\", \"Arrasando\", \"T\u00fa y Yo\", \"No Me Ense\u00f1aste\", \"Amar Sin Ser Amada\" ou \"Equivocada\". Ademais, soubo situarse no mundo anglosax\u00f3n co seu primeiro disco en ingl\u00e9s e colocou singles como \"I want you\" no top ten estadounidense.\nTraxectoria.\n\u00c9 filla de Ernesto Sodi Pallar\u00e9s e Yolanda Miranda Mange. Dende moi pequena, os seus pais encami\u00f1\u00e1rona cara ao mundo da actuaci\u00f3n e a m\u00fasica fac\u00e9ndolle tomar clases de ballet e piano. Dende nena, participou en concursos de m\u00fasica, anuncios e unha pel\u00edcula. En 1984, integrouse na versi\u00f3n adolescente de \"Grease\" compartindo cr\u00e9ditos con alg\u00fans dos integrantes de Timbiriche tendo o papel estelar \"Sandy\" substitu\u00edndo a Sasha Sokol. Nun principio a s\u00faa participaci\u00f3n era de apoio, pero co tempo obtivo o papel estelar na produci\u00f3n.\nEn 1986, integrouse en Timbiriche, en substituci\u00f3n de Sasha Sokol. Compartiu cr\u00e9ditos con Eduardo Capetillo, Erick Rub\u00edn, Diego Schoening, Mariana Garza, Edith M\u00e1rquez, Alix Bauer, Bibi Gayt\u00e1n e Paulina Rubio, ata que a substitu\u00edu Patricia Tan\u00fas. Gravou 4 discos co grupo e un maxi single destacando o tema \"No S\u00e9 si es Amor\".\nDe a\u00ed veu unha serie de telenovelas na compa\u00f1\u00eda Televisa nas que participou, tales como \"La Pobre Se\u00f1orita Limantour\" e \"Quincea\u00f1era\", xunto con Adela Noriega. Logo protagoniou \"Luz y Sombra\". Terminada esta \u00faltima, marchou aos \u00c1nxeles para prepararse como solista. M\u00e1is tarde, ao seu regreso a M\u00e9xico, protagonizou \"Mar\u00eda Mercedes\", \"Marimar\", \"Mar\u00eda la del Barrio\" e \"Rosalinda\", das cales interpreta os temas musicais e que a lanzar\u00e1n \u00e1 fama mundial, chegando a ser chamada \"A ra\u00ed\u00f1a das telenovelas\".\nThal\u00eda solista.\nEn 1990, saca o seu primeiro material como solista con sinxelos como \"Un pacto entre los dos\", \"Saliva\", \"Amarillo Azul\" e \"Pienso en ti\". Este disco \u00e9 de marcado estilo rock. Ao ano seguinte ref\u00f3rzase a s\u00faa carreira co \u00e1lbum \"Mundo de cristal\", do cal se editaron sinxelos como \"Sudor\", \"En la intimidad\", \"Te necesito\" e \"Fuego cruzado\". Viaxa a Espa\u00f1a para conducir e participar no programa de TV \"VIP Noche\" ao lado de Emilio Arag\u00f3n.\nEn 1992 lanza \"LOVE\", con temas como \"Sangre\", \"Love\" e unha versi\u00f3n do \u00e9xito de Edith Piaf, \"La vie en Rose\", cantada en partes iguais en espa\u00f1ol e franc\u00e9s. O reco\u00f1ecemento en Latinoam\u00e9rica chegar\u00edalle en 1995 con \"En \u00c9xtasis\", producido polo produtor de m\u00fasica latina Emilio Est\u00e9fan Jr. O primeiro sinxelo \"Piel morena\" converteuse nun \u00e9xito inmediato.\nA finais dos anos 90 \u00e9 contratada para gravar en diferentes idiomas, inclu\u00edndo ingl\u00e9s, portugu\u00e9s e castel\u00e1n. Tam\u00e9n interpretou as canci\u00f3ns da pel\u00edcula \"Anastasia\" de Twenty Century Fox nas s\u00faas versi\u00f3ns espa\u00f1ola e portuguesa, e saca o \u00e1lbum \"Amor a la mexicana\", no que aparecen canci\u00f3ns como \"Mujer latina\", \"De donde soy\", \"Por amor\" ou o propio \"Amor a la mexicana\", que a levan a alcanzar o estrelato en Europa.\nNo 2000, lanza o seu \u00e1lbum \"Arrasando\", do cal 8 das 12 canci\u00f3ns est\u00e1n escritas por ela, con temas como \"Arrasando\", \"Entre el mar y una estrella\", \"Regresa a m\u00ed\" ou \"Reencarnaci\u00f3n\". En decembro dese mesmo ano casa co expresidente da compa\u00f1\u00eda Sony Music, Tommy Mottola.\nNo ano 2001, publica a s\u00faa primeira compilaci\u00f3n \"Con Banda, Grandes \u00c9xitos\" \u00e1 cal se engadiron dous temas novos titulados \"Cuco Pe\u00f1a\" e \"La Revancha\", todos gravados en novas versi\u00f3ns pola cantante, pero co apoio dunha agrupaci\u00f3n de Banda Sinaloense (algo pouco frecuente entre os int\u00e9rpretes pop mexicanos) conformada especialmente para a ocasi\u00f3n. Os arranxos musicais e clarinetes da banda foron executados polos irm\u00e1ns Adolfo e Omar Valenzuela, quen axudaron a Thal\u00eda neste \u00e1lbum. A pesar do desco\u00f1ecido que era este x\u00e9nero en todo o mundo, este disco logrou vender case un mill\u00f3n de unidades, e foi o primeiro na historia do estilo \"banda\" que conseguiu o Disco de Oro en Espa\u00f1a.\nEn 2002, Thal\u00eda al\u00edase co compositor Est\u00e9fano e regresa co seu disco \"Thal\u00eda\", con temas como \"T\u00fa y yo\", \"No me ense\u00f1aste\" ou a versi\u00f3n do \u00e9xito de Alaska y Dinarama \"\u00bfA qui\u00e9n le importa?\". No 2003 tratou de abrirse paso polo mundo anglosax\u00f3n, gravando \"Thal\u00eda\", onde aparece un dueto co cantante de rap Fat Joe, chamado \"I want you\". Ademais, fai a s\u00faa entrada en mercados como Australia, Inglaterra, Irlanda e Escocia, e no Xap\u00f3n, vendendo 200\u00a0000 copias nunha semana. Este ano, Thal\u00eda l\u00e1nzase ao mundo dos negocios cunha li\u00f1a de roupa e de artigos para o fogar con K-Mart.\nEn 2004, lanza o seu \"Greatest hits\", no que Thal\u00eda recompila os seus maiores \u00e9xitos nos seus 10 anos co selo discogr\u00e1fico EMI Music. Deste \u00e1lbum lanza como sinxelos \"Cerca de ti\", unha balada pop-rock, e \"Acci\u00f3n y reacci\u00f3n\", na que aborda o tema da s\u00faa relaci\u00f3n co seu marido Tommy Mottola. Durante abril e maio realiza o seu \"High Voltage Tour\" por M\u00e9xico e os EUA.\nThal\u00eda lanza \"El sexto sentido\" en 2005, o seu novo \u00e1lbum en espa\u00f1ol e o seu segundo con Est\u00e9fano como produtor. Del destacan temas como a fusi\u00f3n de rock e tango \"Amar sin ser amada\", a balada \"Un alma sentenciada\" e a dicotequeira \"Seducci\u00f3n\". As\u00ed mesmo, lanza a s\u00faa propia dozar\u00eda con Hershey's, e planea escribir un libro de consellos de beleza, mentres que a s\u00faa nai supervisa unha biograf\u00eda. No 2006, Thal\u00eda recibe a cidadan\u00eda estadounidense tras vivir 8 anos nese pa\u00eds. Musicalmente, amadri\u00f1a o reality show mexicano \"Cantando por un sue\u00f1o\" e relanza o seu \u00faltimo disco baixo o t\u00edtulo \"El sexto sentido re-loaded\", o cal non incl\u00fae os anteriores temas m\u00e1is alg\u00fans novos, como \"No, no, no\" co grupo Aventura, o cal se converte no cuarto single e col\u00f3case como unha das canci\u00f3ns m\u00e1is escoitadas no continente americano, mentres que \"Olv\u00eddame\", de cuxo videoclip ela foi directora e produtora, soa exclusivamente na Arxentina e M\u00e9xico.\nEn 2007, Thal\u00eda prepara un programa de radio, \"The Conexion Thal\u00eda Radio Show\", que abordar\u00e1 temas como estilos de vida, moda e celebridades latinas e transmitirase por ABC Radio durante d\u00faas horas ao d\u00eda os s\u00e1bados.\nO 8 de outubro de 2007 deu a luz \u00e1 s\u00faa primeira filla, Sabrina Saka\u00eb.\nO 24 de xu\u00f1o de 2008 sae \u00e1 venda o seu seguinte \u00e1lbum, \"Lunada\", ten 11 canci\u00f3ns, tres escritas por ela, e mestura ritmos pop con reggae e calipso. O primeiro single que se desprende \u00e9 \"Ten paciencia\", cuxo videoclip se estreou o 13 de xu\u00f1o.\nO 30 de xullo de 2009 gravou o seu primeiro disco ac\u00fastico, ante uns 350 invitados. A cantante entoou 15 temas e un popurr\u00ed dos seus \u00e9xitos m\u00e1is sonados. Tam\u00e9n cantou temas in\u00e9ditos, como \"Equivocada\", de Mario Domm, vocalista de Camila; \"Yo ya lo sab\u00eda\" e \"C\u00f3mo\", escritas xunto a Le\u00f3n Polar, ex-integrante de Sin Bandera. Ademais realizou un dueto c\u00f3 lendario Joan Sebastian, con quen interpretou o tema campirano \"Con la duda\", que o compositor escribiu para ela.\nEn toda a s\u00faa carreira, a estrela mexicana, leva vendido m\u00e1is de 40\u00a0000\u00a0000 discos.\nTelenovelas.\nArranca a s\u00faa carreira como actriz en telenovelas. Coa compa\u00f1\u00eda Televisa, onde realiza sete telenovelas, sendo protagonista en seis delas: \"La pobre se\u00f1orita Limantour\", \"Quincea\u00f1era\", \"Luz y Sombra\", \"Mar\u00eda Mercedes\", \"Marimar\", \"Mar\u00eda la del Barrio\" e \"Rosalinda\". As catro \u00faltimas foron moi criticadas en M\u00e9xico debido aos estereotipos en elas reflectidos, e debido a que a historia de fondo era basicamente a mesma. Non obstante, gozaron de grande aceptaci\u00f3n nese pa\u00eds como en moitas partes do mundo.\nPel\u00edculas.\nAta agora Thal\u00eda interpretou d\u00faas pel\u00edculas. A primeira, \"La Guerra de los Pasteles\", a\u00ednda sendo nena, e a segunda, xa de adulta, foi unha produci\u00f3n estadounidense titulada \"Mambo Caf\u00e9\" no ano 1998."}
{"id": "53416", "revid": "1131", "url": "https://gl.wikipedia.org/wiki?curid=53416", "title": "R\u00edo Deva, Terra de Celanova", "text": "O r\u00edo Deva \u00e9 un r\u00edo da provincia de Ourense, afluente do Mi\u00f1o pola s\u00faa marxe esquerda.\nPercorrido.\nNace na Arrotea, a 1.000 m de altura, na parroquia de Bangueses (concello de Verea). O seu percorrido de 20\u00a0km est\u00e1 caracter\u00edzano como un r\u00edo encaixado, antes de conflu\u00edr no Mi\u00f1o, no encoro de Frieira. No treito final o Deva serve como linde entre os concellos da Pontedeva e Cortegada durante uns dous quil\u00f3metros.\nA conca cobre un total de 132\u00a0km\u00b2, sendo o caudal medio de 2,5 m\u00b3/s.\nToponimia.\nO seu nome \u00e9 probabelmente c\u00e9ltico, posibelmente da mesma orixe que a voz \"deus\" (indoeuropeo *\"deiwos\"), con significado de \"sagrado\" ou \"divino\". O nome rep\u00edtese na Galiza mesmo, no r\u00edo Deva da Paradanta. Hai outro Deva en Cantabria. Na Galia o antigo Devona ou o brit\u00e1nico Devon."}
{"id": "53418", "revid": "1131", "url": "https://gl.wikipedia.org/wiki?curid=53418", "title": "R\u00edo Deva, Paradanta", "text": "O r\u00edo Deva \u00e9 un curso fluvial da provincia de Pontevedra, afluente do Mi\u00f1o pola s\u00faa marxe dereita.\nPercorrido.\nO Deva nace a 800 m de altitude no sitio denominado Teso de Deva, marcando unha direcci\u00f3n de curso N-S. Percorre un total de 21\u00a0km, antes verter as s\u00faas augas no Mi\u00f1o. A s\u00faa conca ten uns 92,3\u00a0km\u00b2. O caudal medio \u00e9 de 3,70 m\u00b3/s.\nR\u00e9xime h\u00eddrico.\n\u00c9 un r\u00edo de r\u00e9xime pluvial, pois a pluviosidade media da s\u00faa conca calc\u00falase en 1.608\u00a0mm anuais.\nEtimolox\u00eda.\nAlgunhas teor\u00edas sinalan unha orixe c\u00e9ltica para este nome, ao que relacionan co \"deus\" (indoeuropeo *deiwos), con significado de \"sagrado\" ou \"divino\". O nome rep\u00edtese na Galiza mesmo, no r\u00edo Deva da Terra de Celanova. Hai outro Deva en Cantabria. Na Galia o antigo \"Devona\" ou o brit\u00e1nico \"Devon\"."}
{"id": "53421", "revid": "22570", "url": "https://gl.wikipedia.org/wiki?curid=53421", "title": "R\u00edo Boeza", "text": "O r\u00edo Boeza \u00e9 un r\u00edo leon\u00e9s, afluente do Sil pola s\u00faa marxe esquerda.\nDescrici\u00f3n.\nFontes.\nNace preto do Pico de Rebezo, no concello de Murias de Paredes, no linde entre as comarcas do Bierzo e a Laciana.\nPercorrido.\nTen un percorrido de 62 Km, con direcci\u00f3n inicial sueste e despois suroeste. Pasa pola localidade de Bembibre e confl\u00fae co Sil en Ponferrada. A bac\u00eda do Boeza ocupa un total de 867 Km\u00b2.\nAfluentes.\nOs seus tributarios principais son:\nPola beira esquerda:\nPola beira dereita:\nR\u00e9xime h\u00eddrico.\nO Boeza \u00e9 un r\u00edo de r\u00e9xime pluvio-nival.\nAproveitamento.\nO Boeza comparte co Sil o encoro de B\u00e1rcena, de produci\u00f3n hidroel\u00e9ctrica e constru\u00eddo en 1960 cunha capacidade de 341 Hm\u00b3. O desv\u00edo das augas do Boeza para esa presa provoca problemas de esgotamento severo do seu leito nos meses estivais."}
{"id": "53425", "revid": "1131", "url": "https://gl.wikipedia.org/wiki?curid=53425", "title": "R\u00edo Deva", "text": ""}
{"id": "53426", "revid": "197", "url": "https://gl.wikipedia.org/wiki?curid=53426", "title": "Convento de San Xo\u00e1n de Poio", "text": "San Xo\u00e1n de Poio \u00e9 un mosteiro medieval beneditino situado na parroquia de San Xo\u00e1n de Poio, ocupado por unha comunidade de mercedarios. En 1971 foi declarado Ben de Interese Cultural\nHistoria.\nA data de fundaci\u00f3n \u00e9 dif\u00edcil de precisar. A tradici\u00f3n mant\u00e9n que foi fundado por Froitoso de Braga e os seus disc\u00edpulos no s\u00e9culo VII, e tres s\u00e9culos m\u00e1is tarde, no reinado de Vermudo III foi reconstru\u00eddo nun lugar distinto pero pr\u00f3ximo \u00f3 da primeira fundaci\u00f3n. O documento m\u00e1is antigo que se conserva que o mencione data do ano 1116.\nO seu primeiro abade co\u00f1ecido \u00e9 Fromarico, a comezos do s\u00e9culo XII. Outros abades foron Sancho a finais do s\u00e9culo XIII, que acadou unha bula pontificia. Desde 1476, co nomeamento doutro Sancho, houbo abades comanditarios, como Mart\u00edn Zurbano de Azpeitia (nomeado bispo de Tui en 1514), Mart\u00edn de \u00c1vila Carvajal (capel\u00e1n de Carlos V), Francisco de Sol\u00eds ou Sebasti\u00e1n de Villoslada, conselleiro de Filipe II.\nRecibiu numerosos privilexios reais e nobiliarios incorpor\u00e1ndose a Congregaci\u00f3n de San Bieito de Valladolid, coa que comeza a s\u00faa \u00e9poca de maior esplendor. Nela chegou a ter un colexio maior de teolox\u00eda desde o ano 1548 a 1556. No ano 1581 comezaron as obras da actual igrexa e as do claustro procesional, e desenvolv\u00e9ronse entre 1600 e 1612. Sobre a construci\u00f3n da nova igrexa resaltar a existencia dun plano a finais do s\u00e9culo XVII de frei Gabriel de Casas, por aqueles tempos mestre de obras do mosteiro de San Marti\u00f1o Pinario.\nNo ano 1613 comezou a funcionar o Colexio de Pasantes de San Xo\u00e1n de Poio que non parar\u00eda o seu quefacer ata o decreto de exclaustraci\u00f3n de 1834. Tralo seu abandono polos beneditinos coa desamortizaci\u00f3n, no ano 1890 foi ocupado polos mercedarios que seguen a ocupalo desde ent\u00f3n. En 1917 ingresou no convento Gumersindo Placer.\nArquitectura.\nA fachada do mosteiro \u00e9 unha obra barroca de sinxela traza na que destaca a portada cun fornelo no que se aloxa a imaxe de San Bieito.\nA igrexa.\nA obra foi contratada a Pedro de Monteagudo no ano 1691 seguindo unha traza de Gabriel de Casas. No ano 1700 a obra estaba inacabada e tivo que ser rematada por outro mestre. As torres, en opini\u00f3n dalg\u00fans autores, como Bonet, son postas en relaci\u00f3n co barroco compostel\u00e1n, concretamente co quefacer de Fernando de Casas Novoa.\nA fachada da igrexa enm\u00e1rcase por d\u00faas esveltas torres cunha portada con dous pares de columnas d\u00f3ricas no corpo inferior e outros dous pares de columnas corintias no superior. Sobre a portada unha imaxe de San Xo\u00e1n Bautista.\nO interior da igrexa foi comezado baixo unha traza cl\u00e1sica e adquirindo elementos barrocos durante o seu dilatado proceso de construci\u00f3n, que rematou no s\u00e9culo XVIII. Deste xeito a obra non foi rematada seguindo o plano orixinal, pese a que si se respectou en gran medida, e no ano 1708 est\u00e1base trallando no abovedamento do cruceiro e no ano 1731 na construci\u00f3n da sancrist\u00eda. Incluso no ano 1743 o Padre Sarmiento sinala que a igrexa a\u00ednda estaba aberta.\nConfig\u00farase nunha \u00fanica e ancha nave cuberta con b\u00f3vedas de can\u00f3n e b\u00f3vedas de aresta. Nela \u00e1brense tres pequenas capelas, abertas con arcos de medio punto e sobre eles unha serie de balc\u00f3ns.\nA capela maior ad\u00f3rnase co retablo maior, obra realizada cara ao ano 1735, e estruturado en columnas salom\u00f3nicas. Mostra imaxes de santos mercedarios procedentes do convento de Madrid, xunto a imaxes da Virxe da Mercede, patroa da orde, e de San Xo\u00e1n Bautista, patr\u00f3n do convento. O antigo retablo maior contratado a Bernardo Cabrera no ano 1631 foi aproveitado en parte para o retablo da capela do Cristo (antiga sancrist\u00eda) na que se aloxa o sepulcro suevo-visig\u00f3tico de Santa Trahamunda.\nOs claustros.\nO claustro da porter\u00eda ou dos laranxos \u00e9 de planta rectangular e dividido en tres alturas todas en orde toscano. Foi constru\u00eddo entre o ano 1747 e 1749 ao mesmo tempo que a escaleira de honra.\nO claustro principal ou das procesi\u00f3ns \u00e9 de menor tama\u00f1o e constru\u00eduse baixo a direcci\u00f3n de Mateo L\u00f3pez no s\u00e9culo XVI seguindo as trazas de Juan Ru\u00edz de Pamames. De planta cadrada consta de d\u00faas alturas distribu\u00eddas en arcos de medio punto. As naves c\u00f3brense con b\u00f3veda de crucer\u00eda estrelada.\nEspazos anexos.\nConta, tralo edificio monacal, cun h\u00f3rreo de boas dimensi\u00f3ns.\nBiblioteca.\nA s\u00faa biblioteca ten m\u00e1is de 150\u00a0000 fondos.\nSituaci\u00f3n actual.\nNo convento s\u00e9guese levando a cabo vida monacal e at\u00f3pase en bo estado de conservaci\u00f3n. A comezos de 2018 viv\u00edan nel oito frades\nAs dependencias claustrais, a antiga coci\u00f1a, a sala capitular e o refectorio dest\u00ednanse a museo. Acolle diversas actividades como o conclave de bispos galegos en 2013, congresos. Tam\u00e9n ten servizo de hospedar\u00eda."}
{"id": "53434", "revid": "85894", "url": "https://gl.wikipedia.org/wiki?curid=53434", "title": "Pelle Almqvist", "text": "Howlin' Pelle Almqvist, nado en Fagersta (V\u00e4stmanlands l\u00e4n) o 29 de maio de 1978, \u00e9 un m\u00fasico sueco, vocalista da banda The Hives. Ao igual que o resto da banda, Almqvist procede de Fagersta, unha pequena vila do centro de Suecia duns 11.000 habitantes.\nTraxectoria.\nPelle e o seu irm\u00e1n Nicholaus formaron a banda en 1993, e, segundo a biograf\u00eda da banda, chamaron a atenci\u00f3n do promotor e compositor Randy Fitzsimmons (que durante tempo se pensou que era unha personaxe ficticia), que impulsou \u00e1 banda cara a fama.\nAlmqvist \u00e9 co\u00f1ecido pola s\u00faa enerx\u00eda sobre o escenario, e a s\u00faa posta en escena f\u00edxolle ga\u00f1ar \u00e1 banda o t\u00edtulo de \"mellor banda en directo do mundo\" pola \"Spin Magazine\", que tam\u00e9n coloca a Almqvist na s\u00faa lista dos \"50 mellores l\u00edderes de todos os tempos\". Algunhas das s\u00faas postas en escena incl\u00faen o mesturarse co p\u00fablico, subirse aos amplificadores ou a escaleiras e dicir parvadas entre as canci\u00f3ns. Por exemplo, durante o \"Big Day Out Festival\" en Sidney no 2005, Pelle d\u00edxolle \u00e1 audiencia \"Bad music is the devil and I will be your exorcising priest, helpin' you out!\" (a mala m\u00fasica \u00e9 o demo e eu serei o voso exorcista, axudando a expulsalo!). No final dun concerto, d\u00edxolle ao p\u00fablico, \"Thank you for flying Hives Airlines. We hope you had a great flight and decide to return again soon!\" (Grazas por voar nas aeroli\u00f1as Hives. Agardamos que tiv\u00e9sedes un bo voo e decidades volver cedo!)."}
{"id": "53439", "revid": "56817", "url": "https://gl.wikipedia.org/wiki?curid=53439", "title": "Hadjer-Lamis", "text": "Hadjer-Lamis \u00e9 unha das 18 rexi\u00f3ns do Chad, a s\u00faa capital \u00e9 Massakory, corresp\u00f3ndese cunha parte da antiga prefectura de Chari-Baguirmi.\nA rexi\u00f3n div\u00eddese en tres departamentos:"}
{"id": "53440", "revid": "23204", "url": "https://gl.wikipedia.org/wiki?curid=53440", "title": "Econom\u00eda de Kenya", "text": "Importante entreposto de comercio e finanzas da \u00c1frica oriental, Kenya ten sido afectada pola corrupci\u00f3n e pola s\u00faa dependencia de produtos primarios, cuxos prezos te\u00f1en permanecido baixos.\nEn 1997 o FMI suspendeu a ax\u00fada \u00f3 programa de estabilizaci\u00f3n econ\u00f3mica do pa\u00eds polo seu fracaso en manter reformas estruturais e combater a corrupci\u00f3n, pero retomou as axudas posteriormente. O Banco Mundial tam\u00e9n suspendeu axuda \u00f3 pa\u00eds en 2006 debido \u00f3s esc\u00e1ndalos de corrupci\u00f3n. A pesar diso, a econom\u00eda parece non ter sido afectada, pois o Produto interno bruto creceu 5% en 2006."}
{"id": "53442", "revid": "1131", "url": "https://gl.wikipedia.org/wiki?curid=53442", "title": "R\u00edo Sold\u00f3n", "text": "O Sold\u00f3n \u00e9 un r\u00edo galego, afluente do Sil pola s\u00faa marxe dereita, que ten todo o seu curso dentro da provincia de Lugo.\nO r\u00edo d\u00e1 nome a d\u00faas aldeas do concello de Quiroga: a do Sold\u00f3n na parroquia da Seara, no seu curso alto, e mais a do Sold\u00f3n na parroquia de Bendolla, xa xunto \u00e1 s\u00faa desembocadura.\nPercorrido.\nNace a 1160 m de altura, na serra dos Cabalos, na serra do Courel. Atravesa todo o concello de Quiroga nun percorrido de 20\u00a0km, para unirse ao Sil no Sold\u00f3n, a uns 250 m de altitude. A s\u00faa conca ten unha \u00e1rea de 93 km2, e o seu caudal medio \u00e9 de 2,6 m3/s. Ten como afluentes regatos de monta\u00f1a. Durante o seu percorrido vai moi encaixado."}
{"id": "53443", "revid": "1987", "url": "https://gl.wikipedia.org/wiki?curid=53443", "title": "R\u00edo C\u00faa", "text": "O r\u00edo C\u00faa \u00e9 un r\u00edo espa\u00f1ol da comarca do Bierzo, na provincia de Le\u00f3n, afluente do r\u00edo Sil pola s\u00faa beira dereita.\nDescrici\u00f3n.\nFontes.\nNace no Campo de la Pesca, preto do porto de Cienfuegos, a 1565 m de altitude.\nPercorrido.\nNo seu curso alto segue unha direcci\u00f3n oeste-leste at\u00e9 un quil\u00f3metro despois de recibir, pola esquerda, as augas do rego de Trayecto, mudando ent\u00f3n o sentido a norte-sur. Atravesa os municipios de Peranzanes, Fabeiro, Vega de Espinareda, Arganza, Cacabelos, Carracedelo e Toral dos Vados, onde desemboca no Sil.\nO seu percorrido total \u00e9 de 62\u00a0km. O conxunto da s\u00faa cunca cobre unha \u00e1rea de 677\u00a0km\u00b2.\nAfluentes.\nOs afluentes principais do C\u00faa son, pola dereita, o r\u00edo Ancares, e pola esquerda, e con menor caudal, o mencionado rego de Trayecto, o r\u00edo de Faro e m\u00e1is o r\u00edo Biarzas."}
{"id": "53445", "revid": "1987", "url": "https://gl.wikipedia.org/wiki?curid=53445", "title": "R\u00edo Selmo", "text": "O r\u00edo Selmo \u00e9 un curso fluvial da Pen\u00ednsula Ib\u00e9rica, que transcorre entre as provincias de Lugo e Le\u00f3n. \u00c9 afluente do Sil, pola s\u00faa beira dereita.\nPercorrido.\nNace no concello lugu\u00e9s de Folgoso do Courel, preto da cima do monte Formigueiros, a 1.500 m de altitude. A s\u00faa direcci\u00f3n \u00e9 Oeste-Leste, adentr\u00e1ndose rapidamente na provincia de Le\u00f3n, no concello de Oencia e na Terra de Aguiar (concello de Sobrado), integrada actualmente na comarca do Bierzo, para despois de 44\u00a0km de percorrido desembocar no Sil, nun amplo meandro deste \u00faltimo, que forma unha veiga nas proximidades da Barosa, no municipio de Carucedo.\nComo r\u00edo de monta\u00f1a, o seu percorrido \u00e9 practicamente encaixado, recibindo augas de regos tam\u00e9n de monta\u00f1a de moi curta lonxitude.\nNatureza.\nEstando a s\u00faa conca entre a alta monta\u00f1a e, nas zonas baixas, en zona de clima de influxo mediterr\u00e1neo, a s\u00faa fauna e flora, precisar\u00edan dunha maior protecci\u00f3n, pois non en van a Terra de Aguiar constit\u00fae o reborde norte e oriental do parque natural da Serra da Enci\u00f1a da Lastra, continu\u00e1ndose o relevo c\u00e1rstico, con formaci\u00f3n de simas e covas (como no Valdeorras tam\u00e9n denominadas palas). A ameaza principal est\u00e1 nestes momentos constitu\u00edda polas canteiras de calcarias, que se van estendendo, tanto na provincia de Ourense como na de Le\u00f3n. Compre ademais ter en conta, que esta zona c\u00e1rstica continua, en breve distancia at\u00e9 As M\u00e9dulas de Carucedo, e est\u00e1 moi pr\u00f3xima ao Can\u00f3n do Sil, dito de Covas, ou Estreito do Sil."}
{"id": "53446", "revid": "56817", "url": "https://gl.wikipedia.org/wiki?curid=53446", "title": "R\u00edo Cabreira", "text": "O r\u00edo Cabreira (en castel\u00e1n, \"Cabrera\"; en \u00e1sturo-leon\u00e9s cabreir\u00e9s, \"Cabreira\") \u00e9 un r\u00edo da provincia de Le\u00f3n, afluente do Sil pola s\u00faa beira esquerda.\nDescrici\u00f3n.\nFontes.\nNace no macizo de Trevinca, no lado leon\u00e9s, ao p\u00e9 do Pic\u00f3n (2.090 msnm), atravesando o lago glaciar da Ba\u00f1a.\nPercorrido.\nO seu curso inicial \u00e9 de direcci\u00f3n cara o leste, mais logo colle unha ampla curva N-NW, que o conduce at\u00e9 o val do Sil, r\u00edo ao cal se xunta na Ponte de Domingo Fl\u00f3rez, logo de 69 Km de percorrido. Practicamente \u00e9 un r\u00edo encaixado, que apenas se abre en pequenas veigas.\nO conxunto da s\u00faa cunca abrangue unha \u00e1rea de 561 Km\u00b2.\nAfluentes.\nNo cabreira desembocan, pola s\u00faa marxe dereita, o rego de Santa Eulalia, o de Noceda e o de Castrillo. Pola marxe esquerda confl\u00faen nel o rego de Castrohinojo, o r\u00edo de Silv\u00e1n e o de Benuza.\nR\u00e9xime h\u00eddrico.\nO Cabreira \u00e9 un r\u00edo de r\u00e9xime pluvio-nival.\n\u00c9timo.\nToma o seu nome da comarca da Cabreira. A documentaci\u00f3n medieval revela un nome anterior, pois \u00e9 citado de d\u00faas formas, \"Vivey\" e \"Ibei\", a segunda das cales pode ser un estadio evolutivo da primeira por fon\u00e9tica sint\u00e1ctica, pero tam\u00e9n puido suceder ao rev\u00e9s. En todo caso \"Vivey\" ser\u00eda paralelo ao actual Bibei, outro afluente do Sil, este en terras galegas. \"Ibei\" ten tam\u00e9n paralelos na ra\u00edz, como o Ibias, en Asturias, ou o \"Iberus\", o actual Ebro, e a\u00ednda o vasco \"ibai\", \"r\u00edo\"."}
{"id": "53447", "revid": "22570", "url": "https://gl.wikipedia.org/wiki?curid=53447", "title": "D\u00eda Mundial das Zonas H\u00famidas", "text": "O D\u00eda Mundial das Zonas H\u00famidas cel\u00e9brase o 2 de febreiro e conmemora en todo o mundo a data na que se apobou a Convenci\u00f3n de Ramsar sobre as Zonas H\u00famidas de Importancia Internacional, na mesma data de 1971. Tam\u00e9n aparece denominado como \"D\u00eda Mundial dos Humedais\" (sic) e, nalgunhas fontes, \"D\u00eda Internacional dos Humedais\" (sic).\nHistoria e caracter\u00edsticas.\nEn outubro de 1996, o Comit\u00e9 Permanente da Convenci\u00f3n Ramsar designa oficialmente o 2 de febreiro como D\u00eda Mundial das Zonas H\u00famidas e en 1997 cel\u00e9brase por primeira vez, con diversos actos en m\u00e1is de 50 pa\u00edses. Inmediatamente conv\u00e9rtese en referencia mundial.\nA celebraci\u00f3n ten como obxectivo a organizaci\u00f3n de diversos actos dirixidos a aumenta-la sensibilidade dos cidad\u00e1ns cara os valores medioambientais das zonas h\u00famidas e os beneficios ecol\u00f3xicos, econ\u00f3micos e sociais que representan.\nPara conseguir este obxectivo, organismos oficiais, organizaci\u00f3ns non gobernamentais e diferentes colectivos cidad\u00e1ns, naturalistas ou non, aproveitan esta data para desenvolver acci\u00f3ns dirixidas a difundir informaci\u00f3n, abrir debate e concienciar \u00f3 p\u00fablico respecto dos valores e beneficios das zonas h\u00famidas.\nA Secretar\u00eda da Convenci\u00f3n Ramsar recolleu numerosos informes sobre as actividades desenvolvidas en m\u00e1is de 80 pa\u00edses diferentes, inclu\u00eddo Espa\u00f1a. Este arquivo, con m\u00e1is de 680 informes de actividades desenvolvidas desde as primeiras celebraci\u00f3ns do \"D\u00eda\" en 1997, \u00e9 p\u00fablico e pode consultarse na web oficial da Organizaci\u00f3n como fonte de inspiraci\u00f3n de ideas e propostas para futuras celebraci\u00f3ns.\nD\u00eda Mundial das Zonas H\u00famidas 2007.\nPara o ano 2007, o lema escollido foi \u201cAs zonas h\u00famidas e a pesca\u201d, proposta que buscaba a concienciaci\u00f3n social sobre os problemas da sobreexplotaci\u00f3n pesqueira. As zonas h\u00famidas, interiores ou costeiras, son imprescindibles na conservaci\u00f3n das especies pesqueiras en t\u00f3dolos planos, desde a pesca industrial a grande escala ata a pesca artesanal (de subsistencia), e desde a captura de especies silvestres ata a cr\u00eda de peixes ou crust\u00e1ceos en piscifactor\u00edas (acuicultura).\nMoitas zonas h\u00famidas desempe\u00f1an un papel fundamental na conservaci\u00f3n das poboaci\u00f3ns de peixes \u00f3 se-las \u00e1reas naturais de desove e cr\u00eda de numerosas especies, a\u00ednda que a s\u00faa vida adulta se desenvolva en augas profundas, onde finalmente se capturen. Esta realidade por si soa converte estes ecosistemas en \"zonas h\u00famidas de importancia internacional\" e senta as bases para a s\u00faa protecci\u00f3n fronte \u00e1 actividade humana.\nOs seguintes datos xustifican a necesidade de racionaliza-la pesca, se queremos que sexa unha fonte de riqueza sustentable, e de preserva-las zonas h\u00famidas."}
{"id": "53452", "revid": "54334", "url": "https://gl.wikipedia.org/wiki?curid=53452", "title": "Ri\u00f3s, Ri\u00f3s", "text": "Santa Mar\u00eda de Ri\u00f3s \u00e9 unha parroquia e sede do concello hom\u00f3nimo de Ourense dende a reordenaci\u00f3n de 1812. Segundo o IGE, en 2016 ti\u00f1a 572 habitantes (285 homes e 287 mulleres). As aldeas da parroquia son As Corvaceiras, As Ferreiras, Florderrei Marcel\u00edn, Ri\u00f3s, Romariz e As Vendas da Barreira.\nPatrimonio.\nA Igrexa de Santa Mar\u00eda de Ri\u00f3s completouse en 1718 sendo abade Antonio Ramos Moscoso. De marcado estilo barroco, \u00e9 a principal das igrexas do concello.\nNo interior at\u00f3panse interesantes tallas de madeira de Santa Ana, San Xoaqu\u00edn, Santa Luc\u00eda e o Santo Cristo. A r\u00faa central do retablo presenta un sagrario en forma de baldaquino e adornado con columnas salom\u00f3nicas. E mesmo encima est\u00e1 a talla da Virxe da Asunci\u00f3n, que alg\u00fans autores atrib\u00faen, quizais erradamente, \u00f3 escultor renacentista Xo\u00e1n de Ang\u00e9s. Entre os retablos laterais destacado o dedicado \u00f3 Cristo crucificado, relacionado pola s\u00faa anatom\u00eda e dramatismo coa escola castel\u00e1 de Gregorio Fern\u00e1ndez.\nA\u00ednda quedan elementos doutra igrexa parroquia m\u00e1is antiga. Dos elementos lit\u00farxicos do templo primitivo cons\u00e9rvanse un c\u00e1liz do s\u00e9culo XVI, unha fermosa cruz procesional do prateiro Isidro de Montanos, do s\u00e9culo XVII e unha naveta con fina filigrana plateresca.\nEn Ri\u00f3s tam\u00e9n se atopa un fermoso cruceiro, xunto da traves\u00eda, de tres chanzos e coroado por unha cruz de pedra florenzada, semellante \u00f3 que se atopa na parroquia de Progo.\nFestas.\nA patroa de Ri\u00f3s \u00e9 Santa Mar\u00eda da Asunci\u00f3n e as festas parroquiais cel\u00e9branse en torno \u00f3s d\u00edas 15 e 16 de agosto. \u00c1 parte das festas parroquiais destacan as festas de San Cristovo, o 25 de xullo, e a de San Roque o 16 de agosto."}
{"id": "53453", "revid": "85894", "url": "https://gl.wikipedia.org/wiki?curid=53453", "title": "O Navallo, Ri\u00f3s", "text": "San Vicente do Navallo \u00e9 unha parroquia do concello ourens\u00e1n de Ri\u00f3s. Ten tres aldeas: O Mente, O Navallo e Pena do Souto. En 2011, segundo o IGE, ti\u00f1a 113 habitantes (57 homes e 56 mulleres)."}
{"id": "53454", "revid": "5863", "url": "https://gl.wikipedia.org/wiki?curid=53454", "title": "Progo, Ri\u00f3s", "text": "San Miguel de Progo \u00e9 unha parroquia do concello ourens\u00e1n de Ri\u00f3s. Segundo o IGE en 2009 ti\u00f1a 205 habitantes (112 mulleres e 93 homes), distribu\u00eddos en 4 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 261 habitantes. Ten catro aldeas: Pousada, Progo, Santa Baia, Vilari\u00f1o das Touzas.\nXeograf\u00eda.\nA parroquia est\u00e1 situada sobre unha extensa chaira aproveitada para a gandar\u00eda, e disp\u00f3n de varios soutos de casti\u00f1eiros.\nPatrimonio.\nA igrexa de San Miguel de Progo \u00e9 de canter\u00eda no exterior, con espadana de dous vans e adorno de pin\u00e1culos, seguindo un modelo com\u00fan entre as igrexas da comarca. Posiblemente foi constru\u00edda no s\u00e9culo XVIII, a\u00ednda que se desco\u00f1ece a data exacta da s\u00faa construci\u00f3n. A igrexa pos\u00fae un c\u00e1liz coa inscrici\u00f3n: \"Pedro P\u00e9rez, veci\u00f1o de C\u00f3rdoba, deu este c\u00e1liz para San Pedro de Posada, ano de 1745.\"\nXunto co cruceiro de Ri\u00f3s, o cruceiro de Progo \u00e9 un dos dous que existen en todo o concello. Ten tres chanzos, capitel moldurado e acabado en pedra florenzada."}
{"id": "53455", "revid": "5863", "url": "https://gl.wikipedia.org/wiki?curid=53455", "title": "Rubi\u00f3s, Ri\u00f3s", "text": "San Pedro de Rubi\u00f3s \u00e9 unha parroquia do concello ourens\u00e1n de Ri\u00f3s. En 2011, segundo o IGE, ti\u00f1a 76 habitantes (41 homes e 35 mulleres).\nPatrimonio.\nA igrexa de San Pedro de Rubi\u00f3s foi constru\u00edda no ano 1700 por Francisco de Rosales, mestre carpinteiro, sendo abade o se\u00f1or Juan de Figueroa, comisario do Santo Oficio. Na porta principal at\u00f3pase un escudo dunha casa nobre. M\u00e1is antigo c\u00f3 edifico \u00e9 unha imaxe de madeira da Virxe co neno, quizais do s\u00e9culo XVI, co\u00f1ecida como a Virxe do O. Os retablos laterais da igrexa son da mesma \u00e9poca."}
{"id": "53456", "revid": "5863", "url": "https://gl.wikipedia.org/wiki?curid=53456", "title": "Trasestrada, Ri\u00f3s", "text": "Santo Estevo de Trasestrada \u00e9 unha parroquia do concello de Ri\u00f3s. Segundo o INE en 2020 ti\u00f1a 251 habitantes (129 homes e 122 mulleres), 64 menos ca en 2010 (166 homes e 149 homes) e 143 menos ca en 2000. Ten dez entidades de poboaci\u00f3n.\nXeograf\u00eda.\nTrasestrada sit\u00faase no fondo dun val fluvial formado polo r\u00edo Lamas e os seus afluentes (principalmente o r\u00edo da Veigui\u00f1a).\nTop\u00f3nimo.\nO nome de Trasestrada parece facer referencia \u00e1 proximidade do Cami\u00f1o Real entre Castela e as R\u00edas Baixas. Tam\u00e9n se especula que poida gardar relaci\u00f3n coa v\u00eda romana que pasaba por este territorio.\nEconom\u00eda.\nAs actividades econ\u00f3micas principais son o cultivo da pataca, do millo, antigamente do trigo e da cebada, os casti\u00f1eiros e as touzas. Tam\u00e9n se practica a gandar\u00eda, especialmente a bovina (en tempos houbo unha extensa gandar\u00eda lanar). O cultivo do li\u00f1o, frecuente a\u00ednda a principios do s\u00e9culo XX, est\u00e1 desaparecido.\nPatrimonio.\nA igrexa de Santo Estevo de Trasestrada pos\u00fae un gran retablo barroco, realizado, segundo consta nunha inscrici\u00f3n do ano 1746, sendo abade o licenciado Luis Cobelas. Destacan as tallas de anxos e motivos vexetais, ademais das imaxes de Santo Estevo e Santa Tareixa, \u00e1 que ti\u00f1an gran devoci\u00f3n os membros da casa nobre de Alba, da que depend\u00eda a igrexa.\nSegundo P\u00e9rez Costanti, o escultor Alonso Mart\u00ednez realizou en 1602 un retablo para esta parroquia, e unha imaxe da Virxe, hoxe desaparecidos. No museo do bispado de Ourense p\u00f3dese admirar unha imaxe da Virxe con neno Xes\u00fas procedente desta parroquia. Proba da riqueza que recibiu \u00e9 a abundante ourivar\u00eda, na que destaca a cruz procesional, feita no ano 1807 polo prateiro Ortiz."}
{"id": "53460", "revid": "1131", "url": "https://gl.wikipedia.org/wiki?curid=53460", "title": "Serra do Mirador", "text": "A serra do Mirador at\u00f3pase na fronteira dos concellos de Pol, Castroverde e Baleira, onde se pode ver unha vista panor\u00e1mica das terras dos tres concellos. O punto m\u00e1is alto desta serra est\u00e1 localizado no monte Pradairo a 1.034 metros de altitude.\nO sector occidental est\u00e1 conformado por xistos, calcarias e dolom\u00edas, o central de bandas paralelas de pelitas e are\u00edscas envolvidas por faixas estreitas de cuarcitas.\nNa parte oriental nace o r\u00edo Eo e o seu afluente o r\u00edo Mart\u00edn, as\u00ed como tam\u00e9n varios regos das s\u00faas cabeceiras."}
{"id": "53478", "revid": "85894", "url": "https://gl.wikipedia.org/wiki?curid=53478", "title": "M\u00e9rida, Espa\u00f1a", "text": "M\u00e9rida (en estreme\u00f1o: \"M\u00e9ria\") \u00e9 unha cidade e concello do suroeste de Espa\u00f1a, situada na provincia de Badaxoz. \u00c9 a capital da comunidade aut\u00f3noma de Estremadura e sede das s\u00faas instituci\u00f3ns de goberno. Cunha poboaci\u00f3n de 57.797 habitantes (2011) \u00e9 a terceira cidade m\u00e1is poboada da rexi\u00f3n por detr\u00e1s das capitais provinciais, Badaxoz e C\u00e1ceres.\nFoi unha importante colonia romana, fundada no ano 25 aC polo emperador Augusto baixo o nome de Augusta Emerita, que exerceu de capital da provincia de Lusitania. Foi tam\u00e9n capital do Reino Visigodo de Espa\u00f1a no s\u00e9culo VI. En reco\u00f1ecemento ao seu esplendor pasado, \u00e9 a capital de Estremadura dende 1983. O seu importante conxunto arqueol\u00f3xico e monumental foi declarado pola UNESCO, en 1993, Patrimonio da Humanidade.\nEtimolox\u00eda.\nO top\u00f3nimo de M\u00e9rida deriva do lat\u00edn \"Emerita\", que significa \"xubilada\" ou \"veterana\". \u00c9 parte do nome que recibiu a cidade tras a s\u00faa fundaci\u00f3n polo emperador Augusto no 25 aC, Augusta Emerita, colonia na que se instalaron soldados veteranos ou em\u00e9ritos.\nPosteriormente, na \u00e9poca na que a cidade estivo baixo dominio musulm\u00e1n, o nome da cidade en \u00e1rabe foi \u0645\u0627\u0631\u062f\u0629, \"M\u0101rida\".\nXeograf\u00eda.\nM\u00e9rida sit\u00faase xeograficamente case no centro da rexi\u00f3n, e est\u00e1 atravesada polos r\u00edos Guadiana e o Albarregas, a 217 metros de altitude sobre o nivel do mar.\nLimita cos concellos de Esparragalejo, Aljuc\u00e9n, El Carrascalejo e Mirandilla ao norte, Trujillanos e San Pedro de M\u00e9rida ao leste, Villagonzalo, Don \u00c1lvaro, Torremej\u00eda e Calamonte ao sur, e La Garrovilla ao oeste.\nClima.\nM\u00e9rida ten un clima mediterr\u00e1neo, semi-continental con influencia atl\u00e1ntica, debido \u00e1 proximidade da costa portuguesa. Os invernos son suaves, con m\u00ednimas que de cando en cando baixan dos 0\u00a0\u00b0C, e os ver\u00e1ns son calorosos, con m\u00e1ximas que en ocasi\u00f3ns exceden os 40\u00a0\u00b0C. En canto \u00e1s precipitaci\u00f3ns, o habitual \u00e9 que se recollan anualmente entre 450 e 500\u00a0mm. Os meses que rexistran m\u00e1is precipitaci\u00f3ns son os \u00faltimos do ano: novembro e decembro. Os ver\u00e1ns son secos, con todo, hai que sinalar que en M\u00e9rida, do mesmo xeito que no resto do sur de Espa\u00f1a, son habituais os ciclos de seca, que oscilan na s\u00faa duraci\u00f3n entre os 2 e os 5 anos. No outono o clima \u00e9 m\u00e1is inestable que no resto do ano, produc\u00edndose con certa frecuencia tormentas, a mi\u00fado secas. Tanto a humidade como os ventos son reducidos. Con todo, \u00e9 frecuente a aparici\u00f3n de n\u00e9boas, sobre todo nos meses centrais de outono e inverno.\nHistoria.\nFoi fundada no ano 25 a.C., co nome de Emerita Augusta, con veteranos (o lat\u00edn \"emeritus\" significa \"licenciado\") das guerras c\u00e1ntabras, que formaban parte das lexi\u00f3ns V Alaudae e X Gemina, por orde do emperador Augusto, e co obxectivo de formar unha retagarda pronta a intervir nun pos\u00edbel levantamento nas zonas mineiras do peninsular e de protexer o paso sobre o Guadiana. A cidade converteuse ademais na capital da provincia da Lusitania, chegando a ser unha das cidades m\u00e1is importantes do Imperio romano. M\u00e9rida, cuxo nome \u00e9 unha derivaci\u00f3n de Emerita, conserva a\u00ednda un importante legado monumental da \u00e9poca romana, polo que foi proclamada Patrimonio da Humanidade.\nO cristianismo prendeu con forza en M\u00e9rida, sobresa\u00edndo durante o s\u00e9culo VI a figura do bispo Mausona. Desa fe popular foi mostra a m\u00e1rtir Santa Eulalia, padroeira da cidade.\nNo ano 713, o xeneral \u00e1rabe Muza-ib-Nusair conquistou a cidade, e as s\u00faas tropas arras\u00e1rona.\nM\u00e9rida foi sede Metropolitana at\u00e9 1119, ano en que tal dignidade foi transferida para Santiago de Compostela. No primeiro terzo do s\u00e9culo XIII , en 1230, as tropas cristi\u00e1s de Afonso IX conquistaron M\u00e9rida, convert\u00e9ndoa en sede do Priorato de San Marcos de Le\u00f3n da Orde de Santiago.\nA invasi\u00f3n napole\u00f3nica, a comezos do s\u00e9culo XIX, supuxo para M\u00e9rida, igual que para o resto de Estremadura, unha lament\u00e1bel perda de parte do seu patrimonio hist\u00f3rico art\u00edstico. Posteriormente , a posici\u00f3n como n\u00f3 ferroviario, converteu a cidade nun n\u00facleo industrial e de servizos en alza. Ese desenvolvemento veuse definitivamente impulsado coa designaci\u00f3n de M\u00e9rida, en 1983, como capital da Comunidade Aut\u00f3noma de Estremadura.\nEn 1994 constitu\u00eduse o Arcebispado M\u00e9rida-Badaxoz, recuper\u00e1ndose, as\u00ed, a antiqu\u00edsima sede metropolitana emeritense, retorn\u00e1ndolle a dignidade catedralicia ao templo de Santa Mar\u00eda la Mayor, herdeiro da igrexa arcebispal de Emerita. As orixes deste Arcebispado remontan \u00e1 \u00e9poca romana, na que tivo doce bispados sufrag\u00e1neos (Edicto de Mil\u00e1n).\nCada per\u00edodo hist\u00f3rico deixou impresa a s\u00faa pegada en edificios e monumentos, que hoxe en d\u00eda supo\u00f1en a s\u00faa grande riqueza arqueol\u00f3xica para gozo das actuais e vindeiras xeraci\u00f3ns que a visiten."}
{"id": "53482", "revid": "98629", "url": "https://gl.wikipedia.org/wiki?curid=53482", "title": "Ponte colgante", "text": "Unha ponte colgante ou ponte p\u00e9nsil \u00e9 un tipo de ponte constru\u00edda para salvar obst\u00e1culos. As pontes p\u00e9nsiles datan do 100 a.C., a orixe das modernas pontes colgantes datan do comezo do s\u00e9culo XIX, sostidos por un arco invertido formado por numerosos cabos de aceiro, do cal se pendura o taboleiro da ponte mediante tirantes verticais.\nA meirande ponte p\u00e9nsil do mundo e a ponte Akashi Kaiky\u014d, no Xap\u00f3n, cun van central de 1.991 m."}
{"id": "53484", "revid": "23204", "url": "https://gl.wikipedia.org/wiki?curid=53484", "title": "Alanina", "text": "A alanina (Ala ou A) \u00e9 un dos amino\u00e1cidos constitu\u00edntes das prote\u00ednas dos seres vivos. Amino\u00e1cido non esencial, o m\u00e1is pequeno despois da glicina. Tr\u00e1tase dun \u03b1-amino\u00e1cido coa f\u00f3rmula CH3CH(NH2)COOH. O is\u00f3mero \u00e9 o que aparece nas prote\u00ednas. Os seus cod\u00f3ns son GCU, GCC, GCA, e GCG. Como ten unha cadea lateral formada por un grupo -CH3 clasif\u00edcase como amino\u00e1cido neutro non polar. \u00c9 moi abundante, xa que a -alanina s\u00f3 \u00e9 superada pola leucina en frecuencia de aparici\u00f3n (nun experimento no que se analizou unha mostra de 1.150 prote\u00ednas, a alanina supuxo o 7,8 % da s\u00faa estrutura primaria). A -alanina aparece nas paredes bacterianas e en certos p\u00e9ptidos antibi\u00f3ticos.\nEstrutura.\nO carbono \u03b1 da alanina est\u00e1 unido a un grupo metilo (-CH3), que constit\u00fae a s\u00faa cadea lateral, unha das m\u00e1is simples entre os amino\u00e1cidos, e pola que se pode clasificar a este amino\u00e1cido como alif\u00e1tico. O grupo metilo da alanina non \u00e9 reactivo, polo que case nunca est\u00e1 implicada directamente nas funci\u00f3ns das prote\u00ednas, pero o seu pequeno tama\u00f1o faina adecuada para formar parte de certas zonas da prote\u00edna onde se require un determinado pregamento ou estrutura, que ser\u00eda dificultada por amino\u00e1cidos m\u00e1is voluminosos.\nFontes.\nOs alimentos.\nA alanina \u00e9 un amino\u00e1cido non esencial, o que significa que pode producirse no noso corpo a partir doutras substancias e non \u00e9 imprescindible tomala na dieta. Pero a alanina at\u00f3pase en moitos alimentos, e est\u00e1 especialmente concentrada na carne. Boas fontes de alanina son: carnes, produtos l\u00e1cteos, ovos, peixe e outros alimentos mari\u00f1os, xelatina, lactoalbumina, feix\u00f3ns, noces, cereais, soia, l\u00e9vedo de panadar\u00eda, arroz, fibra vexetal, e legumes.\nBios\u00edntese.\nA alanina pode sintetizarse no corpo a partir de piruvato e amino\u00e1cidos de cadea lateral ramificada como valina, leucina, e isoleucina.\nA forma m\u00e1is com\u00fan de producir alanina \u00e9 por aminaci\u00f3n redutiva do piruvato. Como as reacci\u00f3ns de transaminaci\u00f3n son doadamente reversibles e o piruvato \u00e9 moi abundante, a alanina pode formarse doadamente e grazas a iso pode ter conexi\u00f3ns con varias v\u00edas metab\u00f3licas como a glic\u00f3lise, gliconeox\u00e9nese, e o ciclo do \u00e1cido c\u00edtrico. Xunto co lactato pode xerar glicosa a partir das prote\u00ednas por medio do ciclo da alanina, polo que \u00e9 un amino\u00e1cido glicox\u00e9nico.\nS\u00edntese qu\u00edmica.\nA alanina rac\u00e9mica pode prepararse por condensation do acetaldehido con cloruro am\u00f3nico en presenza de cianuro s\u00f3dico por medio da reacci\u00f3n de Strecker, ou pola amoni\u00f3lise do \u00e1cido 2-bromopropanoico:\nDegradaci\u00f3n.\nNa degradaci\u00f3n oxidativa da alanina orix\u00ednase piruvato, que pode entrar na gliconeox\u00e9nese, polo que \u00e9 un amino\u00e1cido gliconeox\u00e9nico.\nFunci\u00f3ns fisiol\u00f3xicas.\nCiclo da alanina-glicosa.\nA alanina xoga un papel chave no ciclo da alanina-glicosa (ou da glicosa-alanina) que ten lugar entre os tecidos e o f\u00edgado. No m\u00fasculo e outros tecidos que degradan amino\u00e1cidos para obter enerx\u00eda, os grupos amino t\u00f3manse por transaminaci\u00f3n de mol\u00e9culas de glutamato. O glutamato pode ent\u00f3n transferir o seu grupo amino pola acci\u00f3n do encima alanina aminotransferase ao piruvato, que se produce na glic\u00f3lise muscular, formando alanina e \u03b1-cetoglutarato. A alanina formada pasa ao sangue e \u00e9 transportada ao f\u00edgado. No f\u00edgado ten lugar unha reacci\u00f3n inversa \u00e1 da alanina aminotransferase, polo que se acaba rexenerando o piruvato. O piruvato as\u00ed rexenerado forma glicosa por gliconeox\u00e9nese, que volve ao m\u00fasculo a trav\u00e9s do sistema circulatorio. O glutamato no f\u00edgado entra na mitocondria e degr\u00e1dase a i\u00f3n amonio pola acci\u00f3n da glutamato deshidroxenase, que \u00e1 s\u00faa vez participa no ciclo da urea para formar urea.\nO ciclo da alanina-glicosa permite que o piruvato e o glutamato sexan retirados do m\u00fasculo e cheguen ao f\u00edgado. A glicosa rexen\u00e9rase a partir de piruvato e ent\u00f3n volve ao m\u00fasculo; as\u00ed o f\u00edgado debe fornecer a enerx\u00eda necesaria para a gliconeox\u00e9nese en vez de que te\u00f1a que facelo o m\u00fasculo. Todo o ATP dispo\u00f1ible no m\u00fasculo pode ser dedicado \u00e1 contracci\u00f3n muscular.\nO ciclo de Cori \u00e9 bastante similar ao da alanina-glicosa, pero o de Cori non usa alanina e orix\u00ednase cando o m\u00fasculo tivo que funcionar en condici\u00f3ns anaerobias, e o da glicosa-alanina util\u00edzase para eliminar no ciclo da urea o amonio orix\u00ednados no m\u00fasculo ou cando se degradan prote\u00ednas para obter glicosa sangu\u00ednea en situaci\u00f3ns de emerxencia metab\u00f3lica (esgotouse a glicosa e o glic\u00f3xeno dispo\u00f1ibles).\nRelaci\u00f3n coa hipertensi\u00f3n.\nUn estudo internacional feito polo Imperial College London atopou unha correlaci\u00f3n entre altos niveis de alanina e presi\u00f3n sangu\u00ednea, consumo de enerx\u00eda, niveis de colesterol, e \u00edndice de masa corporal altos.\nRelaci\u00f3n coa diabetes.\nAs alteraci\u00f3ns no ciclo da alanina que incrementan os niveis s\u00e9ricos de alanina aminotransferase (ALT) est\u00e1n relacionados co desenvolvemento da diabetes. Cun nivel elevado de ALT o risco de desenvolver diabetes acrec\u00e9ntase.\nPropiedades qu\u00edmicas.\nEstabilidade dos radicais libres.\nA desaminaci\u00f3n da alanina produce o radical libre alquilo estable CH3C\u2022HCOO\u2013. A desaminaci\u00f3n pode ser inducida na alanina en estado s\u00f3lido ou acuoso por radiaci\u00f3n.\nEsta propiedade da alanina \u00fasase en medici\u00f3ns dosim\u00e9tricas en radioterapia. Cando se irradia alanina normal, a radiaci\u00f3n causa que certas mol\u00e9culas de alanina se convertan en radicais libres, e, como eses radicais son estables, o contido en radicais libres pode ser medido despois para saber a canta radiaci\u00f3n foi exposta a alanina. Deste modo, nos tratamentos de radioterapia complicados p\u00f3dese saber se se est\u00e1 dando a dose de radiaci\u00f3n pretendida."}
{"id": "53485", "revid": "23204", "url": "https://gl.wikipedia.org/wiki?curid=53485", "title": "Wasterzhi", "text": "Wasterzhi \u00e9 un dos deuses m\u00e1is importantes da relixi\u00f3n pag\u00e1 de Osetia (Uatsdin). Wasterzhi era o deus da Guerra e do Sol. Adoita ser descrito coma un cabaleiro de longa barba \u00e1s costas dun cabalo branco. Un dos seus principais centros de culto era o Bosque de Hetag, unha zona boscosa preto de Vladikavkaz, capital de Osetia do Norte-Alania. A figura de Wasterzhi sobreviviu \u00e1 posterior aceptaci\u00f3n do cristianismo por parte dos osetos, e foi identificado como San Xurxo. Coa fin da era sovi\u00e9tica reviviu o culto neopag\u00e1n a Wasterzhi, e o Bosque de Hetag acolleu numerosas celebraci\u00f3ns dende 1991."}
{"id": "53486", "revid": "23204", "url": "https://gl.wikipedia.org/wiki?curid=53486", "title": "Pobo twa", "text": "Os twa ou batwa son un pobo pigmeo que vive na rexi\u00f3n africana dos Grandes Lagos, actualmente nos estados de Ruanda, Burundi e Rep\u00fablica Democr\u00e1tica do Congo. Representa aproximadamente unha poboaci\u00f3n de 80.000 persoas.\nCando os hutus, un pobo bant\u00fa, chegou \u00e1 rexi\u00f3n subxugaron \u00f3s twa. No s\u00e9culo XV os tutsi, outro pobo bant\u00fa, chegaron e subxugaron a \u00e1mbolos dous pobos, twa e hutu. Os twa falan a mesma lingua que os hutu e os tutsi, o ruanda. Durante moitos anos os twa foron unha pequena minor\u00eda da rexi\u00f3n (aproximadamente o 1 % en Ruanda e Burundi) e xogan un papel pol\u00edtico escaso. Hoxe son ignorados \u00e1s discusi\u00f3ns sobre o conflito entre hutus e tutsis, que provocou o Xenocidio de Ruanda de 1994."}
{"id": "53499", "revid": "839", "url": "https://gl.wikipedia.org/wiki?curid=53499", "title": "Yves Congar", "text": "Yves Congar, nado en Sedan, Ardenas en 1904 e finado en 1995, foi un te\u00f3logo cat\u00f3lico, inicialmente perseguido polo Vaticano, foi un dos art\u00edfices intelectuais do Concilio Vaticano II. Xo\u00e1n Paulo II creouno cardeal.\nTraxectoria.\nDisc\u00edpulo do fil\u00f3sofo do personalismo, Jacques Maritain. Entrou na orde dominicano en 1925. Na segunda guerra mundial foi feito prisioneiro durante cinco anos nun campo de concentraci\u00f3n nazi. As s\u00faas ideas contrarias ao nacionalsocialismo fix\u00e9rono acredor dunha especial dureza no trato.\nProfesor en La Saulchoir, o seu libro \"Vraie et fausse r\u00e9forme dans l'Eglise (Verdadeira e falsa reforma de Igrexa) \" foi obxecto de duras censuras. O seu apoio aos curas obreiros e a s\u00faa solidariedade coa causa da xustiza social non fixo m\u00e1is que complicar a s\u00faa situaci\u00f3n. Durante 10 anos \u00e9 afastado do ensino, sancionado, marxinado de toda actividade p\u00fablica e ten que exiliarse a Xerusal\u00e9n. Sorprendentemente, Xo\u00e1n XXIII encomendaralle traballar nos m\u00e1is importantes documentos do Concilio Vaticano II, xunto con outros te\u00f3logos como Hans K\u00fcng, Bernhard H\u00e4ring, Karl Rahner, ou os propios Joseph Ratzinger e Henri de Lubac, daquela considerados aperturistas. Fundou a colecci\u00f3n de eclesiolox\u00eda \"Unam sanctam\".\nV\u00edtima dunha enfermidade neuronal acabou os seus d\u00edas impedido fisicamente pero intelectualmente activo. Como compensaci\u00f3n a incomprensi\u00f3n e aos anos de sufrida obediencia e silenciamento, Xo\u00e1n Paulo II nomeouno cardeal.\nPensamento.\nEcumenismo.\nAunou o m\u00e9todo especulativo, propio da escol\u00e1stica co m\u00e9todo hist\u00f3rico. Buscou un achegamento ao protestantismo afirmando que a Biblia \u00e9 regra para a Tradici\u00f3n e para a Igrexa. Pero sost\u00e9n que \u00e9 baixo a luz da Tradici\u00f3n e na proclamaci\u00f3n na comunidade eclesial onde a Escritura adquire o seu sentido.\nNos seus estudos sobre o Esp\u00edrito Santo, parte dos escritos dos Pais da Igrexa gregos como Atanasio de Alexandr\u00eda e Basilio o Grande co fin de achegarse a posici\u00f3ns aceptables para a Igrexa ortodoxa, e une, como esta, eclesiolox\u00eda e pneumatolox\u00eda. Para Congar o Gran Cisma, dende o punto de vista dogm\u00e1tico \u00e9 froito de perspectivas filos\u00f3ficas diversas, pero expresan unha mesma fe.\nIgrexa.\nEnfatiza que a Igrexa \u00e9 santa, non en si mesma, ou como cualidade dos seus membros, sen\u00f3n como \u00e1mbito da presenza de Deus que se achega \u00e1 mesquindade e miseria humana (pecado), presente na comunidade eclesial. A extensi\u00f3n da vida divina \u00e9 gratu\u00edta (graza) sen m\u00e9rito por parte da xerarqu\u00eda e dos fieis que participan dela.\nNo que atinxe \u00e1 catolicidade, esta ha de consistir na capacidade da Igrexa de asimilar e desenvolver os valores aut\u00e9nticos humanos e culturais, tanto doutras igrexas, como doutras relixi\u00f3ns e de todas as culturas.\nBusca tam\u00e9n facer fincap\u00e9 no rol fundamental dos laicos, a trav\u00e9s do seu compromiso coas causas xustas da humanidade. A salvaci\u00f3n cristi\u00e1 asume e engloba a liberaci\u00f3n social, pol\u00edtica, econ\u00f3mica, cultural e persoal d\u00e1ndolle totalidade e plenitude na transcendencia. Aqu\u00ed o compromiso, dende un imperativo cristi\u00e1 orientador, ha de ser radical, pero as opci\u00f3ns do crente poden ser opinables e falibles e, xa que logo, plurais.\nA Congar preoc\u00fapalle o papel da xerarqu\u00eda na Igrexa e non escatima cr\u00edticas sinceras. Os bispos, para el \"est\u00e1n encorvados absolutamente na pasividade e o servilismo\" a Roma. Defende un concepto profundo e radical de obediencia fronte ao simplismo insincero autoridade-s\u00fabdito."}
{"id": "53502", "revid": "127505", "url": "https://gl.wikipedia.org/wiki?curid=53502", "title": "Movemento punk", "text": "O movemento punk foi inicialmente unha manifestaci\u00f3n xuvenil organizada a mediados da d\u00e9cada de 1970 nos Estados Unidos, Reino Unido e mais Australia. Como un movemento de r\u00faa, rebel\u00e1base contra os valores e padr\u00f3ns da sociedade e medios tradicionais de maneira xeral e incl\u00fae unha ampla gama de ideolox\u00edas e formas de expresi\u00f3n, inclu\u00edda a moda, as artes visuais, danza, literatura e cine, xurdidas da m\u00fasica punk rock.\nHistoria.\nA subcultura punk apareceu nos Estados Unidos, o Reino Unido e Australia a mediados dos anos 70, a\u00ednda que a orixe exacta foi obxecto dunha gran controversia dentro do movemento.\nOs primeiros punks contaban cun bo feixe de antecedentes e influencias, e o xornalista musical Jon Savage describiu a subcultura coma unha \"bricolaxe\" de case todas as subculturas da mocidade previas que existiron en occidente dende a segunda guerra mundial \"enganchadas con imperdibles\". Varios movementos filos\u00f3ficos, pol\u00edticos e art\u00edsticos influenciaron \u00e1 subcultura. Particularmente o punk deb\u00faxase dende diversas correntes da arte moderna. Varios escritores, libros e movementos literarios foron importantes na formaci\u00f3n da est\u00e9tica punk. O punk rock tam\u00e9n ten gran variedade de influencias, tanto dentro do rock coma f\u00f3ra.\nA primeira forma do punk rock, bautizada retrospectivamente protopunk, comezou coma un rexurdimento do garaxe rock no nordeste dos Estados Unidos a finais dos anos 60. A primeira escena musical \u00e1 que se lle colgou a etiqueta punk apareceu en Nova York entre 1974 e 1976. M\u00e1is ou menos ao mesmo tempo ou pouco despois desenvolveuse unha escena punk en Londres e a esta seguir\u00edalle Os \u00c1nxeles. Esas tres cidades formaron a columna vertebral do florecente movemento, a\u00ednda que tam\u00e9n existiron outras escenas menores en cidades coma Brisbane e Boston.\nAo redor de 1977 a subcultura comezou a diversificarse coa proliferaci\u00f3n de facci\u00f3ns coma o 2 Tone, Oi!, pop punk, New Wave e No Wave. Nos Estados Unidos, durante os primeiros anos dos 80, o punk viviu un renacemento na forma do hardcore punk, que pretend\u00eda rematar coas frivolidades introducidas nos \u00faltimos anos do movemento orixinal, mentres que no Reino Unido apareceu un movemento paralelo chamado streetpunk. \u00c1mbolos dous estender\u00edanse a outras rexi\u00f3ns ao igual que o fixera o punk rock. De mediados dos 80 a principios dos 90 nos Estados Unidos varias escenas \"underground\" evolucionaron do punk ou aplicaron a s\u00faa actitude aos novos estilos, aparecendo as\u00ed o rock alternativo e o indie rock. Un novo movemento f\u00edxose visible nos Estados Unidos a comezos da d\u00e9cada dos 90 tratando de revivir o movemento punk, deixando atr\u00e1s toda a parefernalia do hardcore.\nM\u00fasica.\nA subcultura punk est\u00e1 centrada na escoita de gravaci\u00f3ns ou concertos dun agresivo x\u00e9nero do rock chamado punk rock. Mentres que a meirande parte do punk rock usa guitarras distorsionadas e bater\u00edas ruidosas que derivan do garage rock dos anos 60 e do pub rock dos 70, algunhas bandas de punk incorporaron elementos doutros x\u00e9neros como o metal ou o folk. Diferentes subculturas punk adoitan a distinguirse polo seu estilo de punk rock caracter\u00edstico, a\u00ednda que non todos os estilos est\u00e1n asociados a unha subcultaura concreta. A meirande parte das canci\u00f3ns punk rock son curtas, te\u00f1en arranxos moi b\u00e1sicos e sinxelos e usan relativamente poucos acordes. As s\u00faas letras expresan valores da cultura punk e a s\u00faa carga ideol\u00f3xiva vai dende o nihilismo do \"No Future\" dos Sex Pistols, ata a mensaxe antivicio de \"Straight Edge\" de Minor Threat. O punk rock adoita ser tocado en pequenas bandas e non por artistas en solitario, e estas normalmente est\u00e1n formadas por un vocalista, unha ou d\u00faas guitarras el\u00e9ctricas, un baixo el\u00e9ctrico e un bater\u00eda."}
{"id": "53506", "revid": "383224", "url": "https://gl.wikipedia.org/wiki?curid=53506", "title": "The Ramones", "text": ""}
{"id": "53507", "revid": "56817", "url": "https://gl.wikipedia.org/wiki?curid=53507", "title": "S.K.I.N.", "text": "S.K.I.N. foi un supergrupo creado o 25 de maio de 2007 por diversos artistas xaponeses. Yoshiki, Gackt, Miyavi e Sugizo son os seus actuales compo\u00f1entes.\nO grupo foi anunciado o 25 de maio de 2007 no J Rock Revolution nos Angeles por Yoshiki. O grupo fixo o seu debut o 29 de xu\u00f1o no Anime Expo en California"}
{"id": "53509", "revid": "22570", "url": "https://gl.wikipedia.org/wiki?curid=53509", "title": "Vulpes (grupo de m\u00fasica)", "text": "Vulpes foi o primeiro grupo punk rock feminino de Bilbao, e un dos primeiros a nivel estatal. Formouse durante o ver\u00e1n de 1982. Fix\u00e9ronse famosas a partir do 23 de abril de 1983 por aparecer interpretando a canci\u00f3n \"Me Gusta ser una Zorra\" no programa de Televisi\u00f3n Espa\u00f1ola \"Caja de ritmos\", dirixido por Carlos Tena, que serv\u00eda de escaparate da actualidade musical do momento e se emit\u00eda en horario infantil.\nLogo da pol\u00e9mica disolv\u00e9ronse (cun s\u00f3 single no seu haber). En 2005 volveron \u00f3 estudio para gravar o \u00e1lbum \"Me G\u00fasta Ser\". Unha vez editado o \u00e1lbum, volveron separarse.\nCompo\u00f1entes.\nAs catro mozas ti\u00f1an entre 17 e 21 anos no momento da fundaci\u00f3n da banda. Eran:\nA compo\u00f1ente m\u00e1is antiga, Anarkoma, quer\u00eda formar un grupo de punk-rock feminino, e no caso de non conseguilo estaba disposta a formalo mixto.\nOs seus gustos musicais son dispares. As\u00ed, Evelyn e Pig\u00fcy eran fans de Bruce Springsteen, mentres que Anarkoma e Ruth tiraban m\u00e1is polo punk (Sex Pistols, Ramones) e rockabilly (The B-52's).\nO 29 de novembro de 2003, como homenaxe a Lupe, falecida en 1993, comezaron a dar novos concertos, alg\u00fans deles con notable asistencia de p\u00fablico.\nEn 2005, entraron ao estudlo para gravar o \u00e1lbum que non puideron facer no seu momento. Para iso contaron coa axuda de Joakin \u00abKiller\u00bb Gonz\u00e1lez \u00e1 guitarra.\nLogo duns anos intentando seguir na esfera musical, cada unha seguiu unha traxectoria distinta, un\u00edndose a outros grupos musicais.\nA pol\u00e9mica.\nA s\u00faa intenci\u00f3n como grupo era basicamente provocar, tanto coa s\u00faa est\u00e9tica, como coas s\u00faas declaraci\u00f3ns e coas letras das canci\u00f3ns.\n\u00abG\u00fastanos ser como somos e pensamos que a ningu\u00e9n debe escandalizar que digamos que nos masturbamos, porque iso \u00e9 natural, iso faino todo o mundo. \u00c9 mais forte p\u00f3r pel\u00edculas violentas ou obrigar a nenos a seguir determinado tipo de relixi\u00f3n\u00bb\nA emisi\u00f3n da s\u00faa canci\u00f3n \"Me gusta ser una zorra\" no programa de televisi\u00f3n \"Caja de Ritmos\" provocou un esc\u00e1ndalo considerable, ao que contribu\u00edu non pouco a publicaci\u00f3n da letra, quince d\u00edas despois, nunha editorial do diario conservador \"ABC\". Desde este diario esixiuse \u00e1 direcci\u00f3n de televisi\u00f3n que tomase medidas. Tam\u00e9n o Partido Dem\u00f3crata Popular protestou ante a emisi\u00f3n do v\u00eddeo e mesmo o Fiscal Xeral do Estado presentou unha querela por esc\u00e1ndalo p\u00fablico. Ao final produciuse a dimisi\u00f3n do director do programa, Carlos Tena, e o peche de Caixa de Ritmos.\nA letra da pol\u00e9mica canci\u00f3n, con m\u00fasica orixinal de Iggy Pop e The Stooges, comezaba:\nNotas e referencias.\nO nome correcto \u00e9 \"Vulpes\" e non \"Vulpess\" (como adoita escribirse). \u00c9 corrente o erro de p\u00f3r o nome con dous eses, xa que as\u00ed apareceu na portada do seu sinxelo \"Me g\u00fasta ser una zorra / Inkisici\u00f3n\", pero as d\u00faas eses s\u00f3 eran unha referencia provocadora ao anagrama das SS nazis."}
{"id": "53510", "revid": "383238", "url": "https://gl.wikipedia.org/wiki?curid=53510", "title": "Sex Pistols", "text": ""}
{"id": "53512", "revid": "132", "url": "https://gl.wikipedia.org/wiki?curid=53512", "title": "Anthus campestris", "text": ""}
{"id": "53513", "revid": "89787", "url": "https://gl.wikipedia.org/wiki?curid=53513", "title": "Augusta Emerita", "text": "A Augusta Emerita, \u00e1s veces tam\u00e9n citada como Emerita Augusta, ou m\u00e1is simplemente Emerita, era o nome latino da actual cidade espa\u00f1ola de M\u00e9rida.\nNome.\nVarias personalidades defenden que o nome da cidade era Colonia Iulia Augusta Emerita Alicia M. Canto atrib\u00fae el ep\u00edteto \"Iulia\" da cidade, documentado en diversas inscrici\u00f3ns, como tubaxes de chumbo p\u00fablicas, a unha posible fundaci\u00f3n cesariana entre 48 e 44 a.C., como \"praesidium\" militar ou como \"municipium\", anterior por tanto \u00e1 \u00fanica data admitida da creaci\u00f3n colonial \"ex novo\", a de Augusto. Non obstante, Jos\u00e9 Mar\u00eda \u00c1lvarez Mart\u00ednez, director do Museo Nacional de Arte Romana de M\u00e9rida, rexeita a proposta de lectura \"I(ulia)\" (da cal s\u00f3 est\u00e1 documentado o I), e suxiren outros desenvolvementos desa inicial, como \"I(mmunis)\", xa que se sabe por fontes cl\u00e1sicas a s\u00faa condici\u00f3n de colonia inmune.\nHistoria.\nEmerita foi a capital da provincia hispana de Lusitania. Foi fundada 25 a.C. por Publius Carisius, legado de Augusto, que estabeleceu nela veteranos das lexi\u00f3ns Alauda V e Gemina X, ao remate do seu servizo logo das guerras c\u00e1ntabras (emeritus era en lat\u00edn o licenciado ou xubilado). Inicialmente foi unha colonia romana, adquirindo logo o dereito it\u00e1lico. Ademais de ser a capital da Lusitania, era tam\u00e9n a capital do Convento xur\u00eddico emeritense.\nEmerita ocupaba un lugar estrat\u00e9xico para o paso do r\u00edo Anas, nas comunicaci\u00f3ns entre a B\u00e9tica e as explotaci\u00f3ns mineiras da Gallaecia, pois V\u00eda da Prata, como m\u00e1is tarde foi co\u00f1ecida, era a calzada romana que un\u00eda o porto de Gades (C\u00e1diz) con Asturica Augusta (Astorga).\nA actual M\u00e9rida, cuxo nome \u00e9 a evoluci\u00f3n de Emerita, conserva a\u00ednda abundantes restos arqueol\u00f3xicos e monumentais do seu esplendoroso pasado romano.\nTeatro Romano.\nO teatro \u00e9 unha construci\u00f3n promovida polo c\u00f3nsul Marcus Vipsanius Agrippa. Segundo a data inscrita no propio teatro, a s\u00faa construci\u00f3n tivo lugar nos anos 16 ao 15 a.C.\nO teatro sufriu varias reformas, as m\u00e1is importantes, a finais do s\u00e9culo I ou principios do II, posiblemente na \u00e9poca do emperador Traxano, cando se constru\u00edu a actual fachada ou fachada do escenario, e outro na \u00e9poca de Constantino entre os anos 330 e 340, introducindo novos elementos arquitect\u00f3nico-decorativos e constru\u00edndo unha calzada que rodea o monumento. Despois do abandono provocado polo cristianismo debido \u00e1 inmoralidade do teatro, foi abandonado e cuberto de terra, deixando \u00e1 vista s\u00f3 a zona superior das bancadas (\"summa cavea\"). A imaxinaci\u00f3n popular chamouno \"As sete cadeiras\" porque, segundo a tradici\u00f3n, varios reis mouros sent\u00e1ronse nel para decidir o destino da cidade.\nAnfiteatro romano.\nConstruci\u00f3n m\u00e1is popular que o teatro, foi inaugurada no 8\u00a0a.\u00a0C. Este edificio estaba destinado a loitas entre gladiadores, entre bestas ou entre homes e bestas.\nTr\u00e1tase dun edificio formado por un pavill\u00f3n el\u00edptico central rodeado por unha tribuna con capacidade para 15.000 espectadores, divididos en tres zonas, como no teatro. Destas tres zonas, hoxe s\u00f3 se conserva a inferior, xa que as d\u00faas superiores foron utilizadas, despois de caer en desuso, como canteira das edificaci\u00f3ns lindantes.\nCirco romano.\nCos seus m\u00e1is de 400 m de longo e 100 de ancho, era o maior dos edificios de espect\u00e1culos da cidade e, xunto co anfiteatro, era o que gozaba dos favores dun p\u00fablico m\u00e1is entregado \u00e1s emoci\u00f3ns fortes que a obras cultas teatrais. Polas s\u00faas grandes dimensi\u00f3ns situ\u00e1base f\u00f3ra do recinto amurallado, a car\u00f3n das v\u00edas que un\u00edan a Em\u00e9rita con Corduba (C\u00f3rdoba) e Toletum (Toledo). Este monumento \u00e9 totalmente visitable.\nTi\u00f1a unha capacidade duns 30.000 espectadores distribu\u00eddos nunha bancada coa xa cl\u00e1sica divisi\u00f3n en c\u00e1veas marcadas polas diferentes orixes sociais dos seus ocupantes.\nA s\u00faa construci\u00f3n data de principios do s\u00e9culo I. Posiblemente durante a \u00e9poca de Tiberio. O recinto conta cun pavill\u00f3n central onde se celebraban as competici\u00f3ns, en cuxo centro hab\u00eda un valado central denominado \"spina\" cunha lonxitude de 223 m e un ancho de 8,5 m e decorado con mon\u00f3litos e outros motivos. Un dos espect\u00e1culos favoritos eran as carreiras de bigas (dous cabalos) e carros (catro cabalos). Os condutores dos carros, chamados aurigas, eran personaxes moi populares, e moitos deles quedaron inmortalizados en pinturas e mosaicos.\nActualmente o Circo Romano de M\u00e9rida conta cun centro de interpretaci\u00f3n de nova construci\u00f3n, que permite co\u00f1ecer mellor a estrutura do monumento antes de entrar nel.\nPonte romana sobre o Guadiana.\nP\u00f3dese considerar, dalg\u00fan xeito, como a orixe da cidade e, en todo caso, a que marca o seu trazado como prolongaci\u00f3n dunha das principais arterias da colonia, o Decumanus Maximus. A localizaci\u00f3n da ponte est\u00e1 coidadosamente seleccionada nun vado do r\u00edo Guadiana que ofrece unha illa central como punto de apoio que o divide en d\u00faas canles. A estrutura orixinal non ofrec\u00eda a continuidade da actual, xa que estaba formada por dous tramos de arcos que se un\u00edan na illa, onde hab\u00eda un gran tallamar. Este foi substitu\u00edda por varios arcos no s\u00e9culo XVII, despois de que unha inundaci\u00f3n de 1603 derrubase parte da estrutura. Na \u00e9poca romana ampliouse en lonxitude varias veces, engadindo polo menos cinco tramos consecutivos de arcos para que o cami\u00f1o non quedara cortado nas peri\u00f3dicas enchentes do Guadiana. Isto fixo que esta obra alcanzase os 792 m de lonxitude, unha das m\u00e1is grandes que se conservan daquela \u00e9poca.\nAcueduto dos Milagres.\nFormaba parte da conduci\u00f3n que levaba a auga a M\u00e9rida dende o encoro de Proserpina situado a 5 km da cidade. Data do inicio do I\u00a0d.\u00a0C. A arquer\u00eda at\u00f3pase actualmente bastante ben conservada, sobre todo o tramo que atravesa o val do r\u00edo Albarregas. Co\u00f1\u00e9cese con este nome, porque parece un milagre que siga en p\u00e9.\nAcueduto Rabo de Boi-San L\u00e1zaro.\nTra\u00eda auga de regatos subterr\u00e1neos e fontes situadas ao norte da cidade. A conduci\u00f3n subterr\u00e1nea est\u00e1 bastante ben conservada, pero do arco constru\u00eddo para cruzar o val de Albarregas s\u00f3 quedan tres piares e os seus correspondentes arcos preto do monumento do circo romano e doutro acueduto do s\u00e9culo XVI, no que se empregou material do acueduto romano para a s\u00faa construci\u00f3n.\nTemplo de Diana.\nO Templo de M\u00e9rida, co\u00f1ecido popularmente como \"Templo de Diana\", \u00e9 un templo consagrado ao culto imperial e non \u00e1 deusa Diana.\nEdificio pertencente ao foro municipal da cidade. \u00c9 un dos poucos de car\u00e1cter relixioso que se conserva nun estado satisfactorio. A pesar do seu nome, asignado err\u00f3neamente no seu descubrimento, o edificio estaba dedicado ao culto imperial. A s\u00faa construci\u00f3n data de finais do s\u00e9culo I\u00a0a.\u00a0C. ou primeiro I\u00a0d.\u00a0C, na \u00e9poca augustea.\nDe planta rectangular, e rodeada de columnas, ten a fronte orientada ao foro. Esta fronte estaba formada por un conxunto de seis columnas rematadas por un frontispicio. A actual conservaci\u00f3n do edificio contribu\u00edu ao ter sido incorporado ao Pazo do Conde de Corbos, de estilo renacentista e cuxos restos a\u00ednda se poden ver na sala interior do templo. Na s\u00faa construci\u00f3n utiliz\u00e1ronse principalmente materiais gran\u00edticos.\nArco de Traxano.\nO Arco de Tiberio, co\u00f1ecido popularmente como \"Arco de Traxano\", xa que na \u00e9poca se pensaba que era un arco triunfal. Estaba situada no Cardo Maximus, unha das principais r\u00faas da cidade e conectaba este foro co municipal. No seu tempo estaba cuberto de m\u00e1rmore.\nFeito en granito, e revestido de m\u00e1rmore orixinalmente, mide 13,97 m de alto, 5,70 m de ancho e 8,67 m correspondentes \u00e1 luz do arco. Crese que ten un car\u00e1cter triunfal, a\u00ednda que tam\u00e9n poder\u00eda servir de antesala do Foro Provincial. Inmerso na mara\u00f1a construtiva moderna e enmascarado polas casas veci\u00f1as, este arco \u00e9rguese maxestoso e admirado por viaxeiros e historiadores de todos os tempos. O seu nome \u00e9 arbitrario, xa que a inscrici\u00f3n conmemorativa perdeuse hai s\u00e9culos.\nCasa do Mitreo.\nAtopada por casualidade a principios dos anos 60, at\u00f3pase na ladeira sur do outeiro de San Alb\u00edn. O seu nome d\u00e9bese \u00e1 conexi\u00f3n na \u00e9poca dalg\u00fans restos dedicados ao culto de Mitra.\nNecr\u00f3pole.\nCon esta denominaci\u00f3n co\u00f1\u00e9cense d\u00faas construci\u00f3ns funerarias, feitas ao descuberto, situadas f\u00f3ra das murallas da cidade romana, do tipo \"bustae\", que non se parecen \u00e1 dos \"colombarios\".\nSitios protexidos.\nFonte:UNESCO"}
{"id": "53516", "revid": "5863", "url": "https://gl.wikipedia.org/wiki?curid=53516", "title": "Mina da Parxubeira", "text": "A mina da Parxubeira, tam\u00e9n co\u00f1ecida como dolmen de Corveira, \u00e9 unha anta situada na parroquia de San Fins de Eir\u00f3n, en Mazaricos, no lugar co\u00f1ecido como Estivada Vella e datada entre o IV e III milenios a.C. Int\u00e9grase na necr\u00f3pole de Sotorra\u00f1o-Parxubeira-Portocoiro.\nO corredor, pequeno, est\u00e1 orientado cara o leste; a c\u00e1mara \u00e9 poligonal e falta a lousa que a cobr\u00eda, as\u00ed como as chantas do lado sul. En total conserva trece esteos, seis na c\u00e1mara e sete no corredor. A m\u00e1moa tivo un di\u00e1metro de entre 19 e 22 m e contaba cunha coiraza de pedras.\nNo seu interior atopouse un enxoval consistente en l\u00e1minas de s\u00edlex, unha punta de frecha, anacos de cer\u00e1mica campaniforme , catro estelas antropom\u00f3rficas de gneis gran\u00edtico e uns pequenos \u00eddolos de coios, un deles con decoraci\u00f3n baseada en incisi\u00f3ns, chamados betilos, todo o cal se atopa no Museo Arqueol\u00f3xico da Coru\u00f1a. As estelas e os betilos estaban chantados verticalmente fronte ao corredor de entrada, xusto na periferia, mais non \u00e1 vista dos vivos. \u00c9 pos\u00edbel que se colocasen para protexer o morto como materializaci\u00f3n simb\u00f3lica da divindade da morte."}
{"id": "53517", "revid": "1131", "url": "https://gl.wikipedia.org/wiki?curid=53517", "title": "Beja", "text": "Beja \u00e9 unha cidade portuguesa, capital do distrito de Beja, na rexi\u00f3n do Alentejo, subrexi\u00f3n do Baixo Alentejo e pertencente \u00e1 NUTS III Baixo Alentejo, que conta cerca de 23\u00a0500 habitantes. \u00c9 tam\u00e9n sede da diocese de Beja\n\u00c9 centro dun dos m\u00e1is extensos municipios de Portugal, con 1140,21\u00a0km\u00b2 de \u00e1rea e 35\u00a0762 habitantes (2001). Est\u00e1 subdividido en 18 fregues\u00edas. O municipio limita polo norte cos concellos de Cuba e Vidigueira, polo leste con Serpa, ao sur con M\u00e9rtola e Castro Verde e ao oeste con Aljustrel e Ferreira do Alentexo.\nHistoria.\nCrese que a cidade foi fundada cara ao 400 a. C. polo pobo dos Conios, que a denominar\u00edan \"Conistorgis\". As primeiras referencias \u00e1 esta cidade aparecen no s. II a. C., en textos de Polibio e de Tolomeo.\nCo nome alterado de Pax Iulia, foi sede dun convento xur\u00eddico (circunscrici\u00f3n xur\u00eddica), o conventus pacensis, pouco despois da s\u00faa fundaci\u00f3n. Gozou de dereito it\u00e1lico. A s\u00faa importancia \u00e9 atestada polo feito pasar por ela unha das v\u00edas romanas.\nNo s\u00e9culo V, os suevos apoder\u00e1ronse da cidade, suced\u00e9ndoos os visigodos. Nesta altura pasa a cidade a denominarse Paca.\nEntre os s\u00e9culo VIII ao ano de 1162, foi posesi\u00f3n dos musulm\u00e1ns. A ca\u00edda do Califato de C\u00f3rdoba en 1031, posibilitou que Beja se convertese en capital dun reino taifa. En 1144, o gobernador de Beja, Sidray ibn Wazir, apoiou a rebeli\u00f3n dos \"muridun\" (disc\u00edpulos), conducidos por Abul-Qasim Ahmad ibn al-Husayn al-Quasi, que levantaron o Algarve contra o poder de Sevilla. No 1150, a cidade foi tomada polos almohades, anexion\u00e1ndoa ao seu imperio norteafricano. Fern\u00e3o Gon\u00e7alves tomou a cidade para os cristi\u00e1ns, conducindo as tropas do rei Afonso I, mais en 1175 a cidade volveu ser tomada polos almohades, estando en poder musulm\u00e1n at\u00e9 1234, data na que o rei Sancho II tomouna para os cristi\u00e1ns definitivamente.\nRecibiu o foral en 1524 e foi elevada a rango oficial de cidade en 1521, durante o reinado de Manuel I. Durante as guerra de Restauraci\u00f3n portuguesa (1640-1667), foi ocupada por tropas portuguesas e espa\u00f1olas.\nEn 1770, Beja conseguiu ser sede dun bispado, logo de varios centos de anos. En 1808, as tropas napole\u00f3nicas, ao mando de Junot, saquearon a cidade e masacraron os seus habitantes.\nMonumentos.\nMonumentos not\u00e1beis do centro hist\u00f3rico son:"}
{"id": "53519", "revid": "88215", "url": "https://gl.wikipedia.org/wiki?curid=53519", "title": "Fernando Mamede", "text": "Fernando Eug\u00e9nio Pacheco Mamede, nado o 1 de novembro de 1951 en Beja, foi un atleta portugu\u00e9s.\nBiograf\u00eda.\nComo atleta, militou no Sporting Clube de Portugal. Bateu r\u00e9cords internacionais de atletismo. Foi un dos medio-fondistas do pa\u00eds con maior relevo, ostentando o r\u00e9cord mundial dos 10.000 metros entre 1984 e 1989.\nMamede conseguiu o r\u00e9cord do mundo e da Europa, en Estocolmo (Suecia), o 2 de xullo de 1984, cun tempo de 27'43\"81. O r\u00e9cord foille arrebatado no 1989 polo mexicano Arturo Barrios."}
{"id": "53520", "revid": "98629", "url": "https://gl.wikipedia.org/wiki?curid=53520", "title": "Ko\u0144skowola", "text": "Ko\u0144skowola \u00e9 unha vila de Polonia, situada no sueste do pa\u00eds. A s\u00faa poboaci\u00f3n en 2004 era de 2188 habitantes.\nA vila fundouse probablemente no s\u00e9culo XIV, c\u00f3 nome de \"Witowska Wola\". Posteriormente mudou o nome ao actual no s\u00e9culo XIX.\nDurante a segunda guerra mundial a vila foi ocupada polo ex\u00e9rcito da Alema\u00f1a nazi, establecendo un campo de prisioneiros na vila."}
{"id": "53526", "revid": "1556", "url": "https://gl.wikipedia.org/wiki?curid=53526", "title": "Dolmen de Corveira", "text": ""}
{"id": "53527", "revid": "1556", "url": "https://gl.wikipedia.org/wiki?curid=53527", "title": "Mosteiro de Samos", "text": ""}
{"id": "53529", "revid": "88215", "url": "https://gl.wikipedia.org/wiki?curid=53529", "title": "Motocr\u00f3s", "text": "O motocr\u00f3s \u00e9 unha disciplina motociclista que se desenvolve en circu\u00edtos sen asfaltar ou en campo a trav\u00e9s e na cal os diferentes participantes disputan unha carreira co obxectivo de finalizar en primeira posici\u00f3n \u00e1 hora de chegar \u00e1 meta. \u00c9 unha das modalidades m\u00e1is espectaculares do motociclismo. Combina a velocidade coa destreza necesaria para controlar a moto ante as irregularidades naturais (e nalg\u00fans casos artificiais) do terreo, con curvas pechadas, cotarelos, fochancas, cambios bruscos de rasante, cursos de auga e sobre unha superficie de terra que, xeralmente, se atopa enlamada coa finalidade de evitar o perigo que sup\u00f3n o po. Todo iso fai que nas carreiras de motocr\u00f3s se sucedan saltos e derrapes.\nO motocr\u00f3s demanda moita resistencia e fortaleza f\u00edsica do piloto. Unha moto de cros/enduro de competici\u00f3n \u00e9 capaz de desenvolver unha aceleraci\u00f3n en tramos curtos comparable aos mellores autom\u00f3biles deportivos, sen a comodidade de ir sentado e sobre terreo moi \u00e1spero; isto deriva nun traballo constante de todos os m\u00fasculos do corpo, en especial dos brazos e costas. O circu\u00edto espa\u00f1ol onde recae o mundial de motocr\u00f3s \u00e9 Bellpuig (Lleida).\nVariantes e derivados do motocr\u00f3s.\nCo paso do tempo e o avance da tecnolox\u00eda esta disciplina pasou a ser moito m\u00e1is espectacular, xa que permite saltos m\u00e1is longos e m\u00e1is altos e derivou en distintas disciplinas paralelas, como o freestyle ou o supermotard. Esta \u00faltima \u00e9 unha disciplina moi similar ao motocr\u00f3s pero que se realiza sobre terreo mixto (asfalto e terra); xa que logo, as motocicletas e o equipamento de protecci\u00f3n do piloto son unha mestura entre os de motocr\u00f3s e de motociclismo de velocidade. A variante do freestyle consiste en que cunha moto similar \u00e1s de motocr\u00f3s(normalmente con motor 250cc de dous tempos) e co gardalama de atr\u00e1s recortado han de facer saltos e acrobacias no aire, canto m\u00e1is espectaculares m\u00e1is punt\u00faan e punt\u00faan, a\u00ednda m\u00e1is se as acrobacias fanas sen suxeitar o guiador da moto.\nTam\u00e9n existe outra disciplina parecida ao motocr\u00f3s chamada \"supercr\u00f3s\", que se disputa en recintos m\u00e1is pequenos (normalmente rodeados de tribunas ou interiores de instalaci\u00f3ns fixas), e os cotarelos de terra onde os pilotos saltan sobre as s\u00faas motos son moito m\u00e1is grandes e distribu\u00eddos especificamente para esta especialidade.\nCompetici\u00f3ns.\nO Campionato Mundial de Motocr\u00f3s \u00e9 a principal competici\u00f3n de motocr\u00f3s do mundo. Organ\u00edzao a FIM e cel\u00e9brase principalmente en Europa, pero tam\u00e9n incl\u00fae probas en Am\u00e9rica do Norte, Am\u00e9rica do Sur, Asia, Ocean\u00eda e \u00c1frica. Tam\u00e9n a FIM organiza o Motocr\u00f3s das Naci\u00f3ns, unha competici\u00f3n por equipos na que compiten diversas selecci\u00f3ns nacionais con tres pilotos cada unha, cada un con motos de categor\u00edas diferentes."}
{"id": "53530", "revid": "89787", "url": "https://gl.wikipedia.org/wiki?curid=53530", "title": "Elecci\u00f3ns municipais en Ri\u00f3s", "text": "Estes foron os resultados das elecci\u00f3ns municipais no concello de Ri\u00f3s dende 1979.\nComparativa de todas as elecci\u00f3ns.\nComposici\u00f3n das Corporaci\u00f3ns.\nCorporaci\u00f3ns democr\u00e1ticas en Ri\u00f3s desde a aprobaci\u00f3n da Constituci\u00f3n de 1978."}
{"id": "53531", "revid": "56817", "url": "https://gl.wikipedia.org/wiki?curid=53531", "title": "Alphenal", "text": "Alphenal (Alphenal, Efrodal, Prophenal, Sanudorm), tam\u00e9n co\u00f1ecido como \u00e1cido 5-alil-5-fenilbarbit\u00farico, \u00e9 un barbiturato derivado desenvolvido na d\u00e9cada de 1920. Ten principalmente propiedades anticonvulsivas, e foi usado ocasionalmente para o tratamento da epilepsia ou convulsi\u00f3ns, a\u00ednda que non tan comunmente coma outros barbutiratos mellor co\u00f1ecidos, como o fenobarbital."}
{"id": "53533", "revid": "85894", "url": "https://gl.wikipedia.org/wiki?curid=53533", "title": "Barro, O\u00edn, Rois", "text": "Barro \u00e9 un lugar da parroquia de O\u00edn no concello coru\u00f1\u00e9s de Rois, na comarca do Sar. Segundo o padr\u00f3n municipal (INE 2013) ten 24 habitantes (10 homes e 14 mulleres), o que sup\u00f3n un aumento respecto de 1999 cando ti\u00f1a 20 habitantes."}
{"id": "53536", "revid": "89787", "url": "https://gl.wikipedia.org/wiki?curid=53536", "title": "Butobarbital", "text": "Butobarbital \u00e9 unha droga somn\u00edfera derivada dos barbit\u00faricos tam\u00e9n co\u00f1ecida como butobarbitone, butethal ou butenil. Empr\u00e9gase nos casos das persoas que sofren imsomnio severo. Foi desenvolvida polos irm\u00e1ns Poulenc (agora parte de Rh\u00f4ne Poulenc) en 1921."}
{"id": "53538", "revid": "98629", "url": "https://gl.wikipedia.org/wiki?curid=53538", "title": "Econom\u00eda de Sri Lanka", "text": "A econom\u00eda do Sri Lanka est\u00e1 baseada na exportaci\u00f3n de produtos primarios, como grafito, produtos t\u00e9xtiles, t\u00e9, coco e caucho. A posici\u00f3n xeogr\u00e1fica da illa, da cal a capital Colombo \u00e9 un dos portos m\u00e1is importantes do Oc\u00e9ano \u00cdndico, sempre foi un grande est\u00edmulo da econom\u00eda.\nEn 1977 o goberno abandonou as pol\u00edticas de estatalizaci\u00f3n e de substituci\u00f3n das exportaci\u00f3ns por outras orientadas \u00e1 econom\u00eda de mercado e \u00e1s exportaci\u00f3ns, inclu\u00edndose incentivos ao investimento estranxeiro. Poucos anos despois, o 1983, iniciouse unha guerra civil entre as etnias cingalesa e a minor\u00eda t\u00e1mil que durou ata o 2009, causando danos importantes na econom\u00eda do pa\u00eds. Os gastos do goberno en desenvolvemento e no combate aos Tigres de Liberaci\u00f3n do Tamil Eelam fixeron con que o PIB crecese case 7% ao ano entre 2006 e 2008.\nAta o inicio dos anos 90, o Sri Lanka era o maior exportador mundial de t\u00e9, e esta guerra fixo que os investimentos no cultivo do t\u00e9 (na maior parte financiados por compa\u00f1\u00edas brit\u00e1nicas) caesen ano tras ano. O turismo, a pesar de a\u00ednda figurar como unha importante fonte de divisas, tam\u00e9n sufriu co conflito."}
{"id": "53539", "revid": "529", "url": "https://gl.wikipedia.org/wiki?curid=53539", "title": "San Marti\u00f1o Dumiense", "text": ""}
{"id": "53540", "revid": "5863", "url": "https://gl.wikipedia.org/wiki?curid=53540", "title": "Juan Zavala de la Puente", "text": "Juan Zavala de la Puente (\u00e1s veces Juan de Zavala ou Juan Zabala), nado en Lima (Per\u00fa) o 27 de decembro de 1804 e finado en Madrid o 29 de decembro de 1879, foi un militar e pol\u00edtico espa\u00f1ol. Conde de Paredes de Nava e Marqu\u00e9s de Sierra Bullones, foi Presidente do Goberno de Espa\u00f1a en 1874.\nTraxectoria.\nLogo da declaraci\u00f3n de independencia do Per\u00fa regresou \u00e1 Pen\u00ednsula Ib\u00e9rica, ingresando na carreira militar. Participou durante a Primeira Guerra Carlista no bando leal a Isabel II. Foi comisionado por Baldomero Espartero para preparar o Convenio de O\u00f1ati, que, posteriormente, asinar\u00edan o propio Duque de la Victoria e m\u00e1is o xeneral carlista Rafael Maroto, pondo fin \u00e1 guerra. Ao longo da guerra, Zavala ascendeu ata o grao de tenente xeneral.\nDurante o reinado de Isabel II, foi un dos xenerais que participaron, con Leopoldo O'Donnell ao mando, na guerra de \u00c1frica, obtendo m\u00e9ritos que lle valeron o marquesado de Sierra Bullones. Foi ministro de Mari\u00f1a nos gobernos da Uni\u00f3n Liberal. En 1874, no ano final do Sexenio Democr\u00e1tico, na Rep\u00fablica Unitaria, da que o xeneral Serrano era o home forte, nomeou D. Juan Zavala como Presidente do Consello de Ministros, actuando como tal desde o 26 de febreiro de 1874, \u00e1 par que segu\u00eda a ostentar o Ministerio da Guerra. Zavala foi substitu\u00eddo nese mesmo ano, o 13 de maio, por Sagasta."}
{"id": "53544", "revid": "98629", "url": "https://gl.wikipedia.org/wiki?curid=53544", "title": "R\u00edo Burbia", "text": "O Burbia \u00e9 un r\u00edo da provincia de le\u00f3n, na comarca do Bierzo, que \u00e9 tributario do r\u00edo Sil, \u00e1 s\u00faa vez afluente do Mi\u00f1o.\nPercorrido.\nO \"Burbia\" nace nos Ancares leoneses a 1.540 m de altura, nun circo glaciar, localizado entre os picos de Corno Maldito (1830 m) e O Mustallar (1935 m), este xa nos lindes entre Le\u00f3n e Galiza. \u00c9 un r\u00edo de monta\u00f1a con curso encaixado ata Vilafranca do Bierzo, onde se lle xunta o Valcarce. Desde a\u00ed corre xa polo Bierzo Baixo, atravesa Corull\u00f3n, e, entre veigas e vi\u00f1edos, vaise achegando at\u00e9 Toural dos Vaos, conflu\u00edndo co Sil en Paradela del R\u00edo.\nA s\u00faa conca abrangue unha superficie de 522\u00a0km\u00b2. O Burbia \u00e9 un r\u00edo de r\u00e9xime pluvio-nival.\nAfluentes.\nA s\u00faa conca \u00e9 disim\u00e9trica, polo que os seus principa\u00eds tributarios rec\u00edbeos pola beira dereita, dos que c\u00f3mpre destacar:\nHistoria.\nA conca do Burbia sufriu a explotaci\u00f3n aur\u00edfera dos romanos, con sistemas semellantes ao das M\u00e9dulas, \u00e9 dicir de \"ruina montium\". Foi en tempos modernos usado hidraulicamente para ferrar\u00edas, das que fica en funcionamento, con fins did\u00e1cticos, o mazo de Corull\u00f3n.\nNo ano 791, nun lugar indeterminado tivo lugar a batalla do r\u00edo Burbia entre o califa Hixam II e as tropas cristi\u00e1s do rei Vermudo I o Di\u00e1cono. En antigos mapas medievais, os lindes entre o reino de Galiza e o de Le\u00f3n sinal\u00e1banse polo curso do Burbia."}
{"id": "53547", "revid": "22570", "url": "https://gl.wikipedia.org/wiki?curid=53547", "title": "Fernando Assis Pacheco", "text": "Fernando Assis Pacheco, nado en Co\u00edmbra o 1 de febreiro de 1937 e finado en Lisboa o 30 de novembro de 1995, foi un xornalista, cr\u00edtico, tradutor e escritor portugu\u00e9s.\nTraxectoria.\nLicenciado en filolox\u00eda xerm\u00e1nica pola Universidade de Co\u00edmbra, viviu nesta cidade at\u00e9 comezar o servizo militar, en 1961. Fillo de pai m\u00e9dico, o seu av\u00f3 materno era orixinario de Galicia (que casara cunha moza da Bairrada); e o seu av\u00f3 paterno era roceiro en San Tom\u00e9.\nDurante a s\u00faa mocidade, foi actor de teatro, no TEUC e no CITAC, e redactor da revista V\u00e9rtice, o que lle permitiu achegarse \u00f3 poeta neorrealista Joaquim Namorado e a poetas da s\u00faa xeraci\u00f3n, como Manuel Alegre, as\u00ed como co futuro xornalista Jos\u00e9 Carlos de Vasconcelos. Cumpriu parte do servizo militar en Portugal entre 1961 e 1963, sendo expedicionario en Angola, onde estivo at\u00e9 1965. Inicialmente integrado nun batall\u00f3n de cabalar\u00eda, despois serviu nos servizos auxiliares e foi colocado no cuartel xeral da rexi\u00f3n militar de Angola.\nPublicou a primeira obra en Co\u00edmbra, co patrocinio paterno, a\u00ednda estando en \u00c1frica. \"Cuidar dos Vivos\" \u00e9 o t\u00edtulo do seu primeiro libro, poemas de protesta pol\u00edtica e c\u00edvica cos temas da morte e do amor. No ap\u00e9ndice, inclu\u00edu dous poemas sobre a guerra en Angola, que foron os primeiros publicados sobre este conflito. O tema da guerra en \u00c1frica volver\u00eda imporse en \"\" (1972), a\u00ednda que baixo \"camuflaxe vietnamita\", libro que en 1976 co\u00f1ecer\u00eda a s\u00faa versi\u00f3n definitiva: \"Katalabanza, Kilolo e Volta\".\n\"Mem\u00f3ria do Contencioso\" (1980) re\u00fane \"folletos\" publicados entre 1972 e 1980, e \"Varia\u00e7\u00f5es em Sousa\" (1987) constit\u00fae un regreso \u00f3s temas da infancia e da adolescencia, con Co\u00edmbra como escenario, e refinando unha vea xocosa e sat\u00edrica xa vis\u00edbel nos poemas inaugurais. A novela \"Walt\" (1978) \u00e9 unha proba disto. Era not\u00e1bel en Assis Pacheco a s\u00faa longa cultura galega, que foi explicada nalg\u00fans dos seus textos xornal\u00edsticos e no seu libro \"Trabalhos e Paix\u00f5es de Benito Prada\". En \"A Musa Irregular\" (1991) reuniu toda a s\u00faa produci\u00f3n po\u00e9tica.\nNunca co\u00f1eceu outra profesi\u00f3n que non fose o xornalismo: deixou a s\u00faa pegada no Di\u00e1rio de Lisboa, na Rep\u00fablica, no JL - Jornal de Letras, Artes e Ideias, no Musical\u00edssimo e no Se7e, onde foi director-adxunto. Foi tam\u00e9n redactor e xefe de redacci\u00f3n de \"O Jornal\", semanario onde durante dez anos exerceu cr\u00edtica literaria, e colaborador da RTP.\nTraduciu \u00f3 portugu\u00e9s obras de Pablo Neruda e Gabriel Garc\u00eda M\u00e1rquez.\nVida persoal.\nCasou o 4 de febreiro de 1963 con Maria do Ros\u00e1rio Pinto de Ruela Ramos (27 de xullo de 1941), filla de Jo\u00e3o Pedro de Ruella de Almeida Ramos e de Germana Marques Vieira Pinto, coa que tivo cinco fillas e un fillo.\nFaleceu o 30 de novembro de 1995, \u00e1s portas dunha librar\u00eda."}
{"id": "53549", "revid": "1505", "url": "https://gl.wikipedia.org/wiki?curid=53549", "title": "R\u00edo Parga", "text": "O r\u00edo Parga \u00e9 un curso fluvial da Terra Ch\u00e1. Nos terreos cuaternarios de Begonte, preto da aldea de Insua, desemboca no r\u00edo Ladra, \u00e1 s\u00faa vez afluente do r\u00edo Mi\u00f1o.\nAtravesa as parroquias de Rocha, Roimil, Carl\u00edn, Bra e Seix\u00f3n (Friol), Mariz, Santa Locaia, Santo Estevo e San Breixo de Parga e Roca (Guitiriz), e Baamonde, B\u00f3veda e San Marti\u00f1o de Pacios (Begonte).\nO Parga pos\u00fae diversas fontes, que ve\u00f1en de drenar a vertente nororiental da Serra da Cova da Serpe e do Cordal de Montouto, ademais de recoller as augas do Cordal de Ous\u00e1.\nCurso.\nA s\u00faa cabeceira xorde da confluencia dos regatos Carral, A F\u00e1brica e Fraga, preto da parroquia de Nodar (Friol), que descenden do Cordal de Vilarelle, formando un curso estable que comeza o seu percorrido por terras de Parga e Guitiriz. \u00c9 neste \u00faltimo concello onde se lles une un dos seus afluentes principais, o r\u00edo Boedo, cuxos nacentes recollen as augas do Cordal de Montouto, coa axuda dos seus numerosos afluentes. M\u00e1is adiante, preto xa de Baamonde, recibe pola s\u00faa esquerda \u00f3 Roca ou Requeixo.\nOutros afluentes pola esquerda son os de Porta da Veiga, Portocando, Ponte Saltillo, Portoscarros, Ladroil, Blanque\u00f1o e Vilaflores; e pola dereita son o Lavandeira, Portaxesta, Portafontao, Sambreixo, Medo e Ameneiro.\nAo seu paso pola localidade de Baamonde, enc\u00f3ntrase unha praia fluvial ao lado dun mu\u00ed\u00f1o e unha presa que fai de piscina natural para os ba\u00f1istas.\nAfluentes.\nCabeceiras do r\u00edo Parga:\nAfluentes do r\u00edo Parga por orde, dende o nacemento ata a desembocadura:"}
{"id": "53550", "revid": "1131", "url": "https://gl.wikipedia.org/wiki?curid=53550", "title": "R\u00edo Boedo, r\u00edo Parga", "text": "O r\u00edo Boedo \u00e9 un afluente do r\u00edo Parga, co que se une no mesmo municipio. Recolle as correntes dos seus diversos afluentes, que descenden do Cordal de Montouto e da serra da Cova da Serpe, na provincia de Lugo.\nFontes.\nO r\u00edo Parga nace na aldea de Outeiro de Lea, na parroquia de Santa Mari\u00f1a de Lagostelle, no concello de Guitiriz.\nPercorrido.\nPercorre as parroquias de Santa Mari\u00f1a de Lagostelle, Lagostelle, Mariz, Vilar e As Negradas.\nAfluentes.\nO Boedo nace da confluencia dos regatos do Porto, Rexedoiro, Lentemil, Portovello e Landoeiras. Neste \u00faltimo est\u00e1 o encoro de Guitiriz. Recibe pola s\u00faa esquerda \u00f3 r\u00edo Escadebas ou \"Forx\u00e1\", co seu afluente o r\u00edo Portaud, e os regatos Portill\u00f3n e Revoll\u00f3n. Pola s\u00faa dereita \u00faneselle as augas do r\u00edo Mariz, o Tolda, o Ruxida de Curveiros e o Florida."}
{"id": "53551", "revid": "98629", "url": "https://gl.wikipedia.org/wiki?curid=53551", "title": "Yuan Shu-chi", "text": "Yuan Shu-chi, nada o 9 de novembro de 1984, \u00e9 unha arqueira ol\u00edmpica da Rep\u00fablica da China.\nRepresentou \u00e1 Rep\u00fablica da China nos Xogos Ol\u00edmpicos de 2004, nos cuartos de final venceu a Yun Mi Jin de Corea do Sur, na semifinal a s\u00faa rival foi a tam\u00e9n coreana Lee Sung Jin, perdeu e pasou a loitar polo bronce coa brit\u00e1nica Alison Williamson, \u00e1 que tampouco foi capaz de vencer, quedando cuarta e f\u00f3ra das medallas. As\u00ed e todo Yuan foi medalla de bronce na competici\u00f3n por equipos, xa que a China Taipei quedou terceira nesa competici\u00f3n."}
{"id": "53552", "revid": "1131", "url": "https://gl.wikipedia.org/wiki?curid=53552", "title": "R\u00edo Roca", "text": "O r\u00edo Roca nace nas proximidades do monte Penas Pardas e o pico Suatorre, preto da parroquia dos Vilares, en Guitiriz. Tam\u00e9n \u00e9 co\u00f1ecido co nome de Requeixo no seu tramo anterior \u00e1 uni\u00f3n co r\u00edo Parga.\nDiscorre por unha paisaxe eminentemente agraria, con numerosas prader\u00edas, bosques e monte baixo. Rega as parroquias do Buriz, Os Vilares e San Salvador de Parga, todas no mesmo concello de Guitiriz e desemboca na de Roca, preto da ponte de Santo Alberte. Pola dereita recibe as augas dos regatos de Porto de Lea e Casal; pola esqueda as de Porto Barroso, Porto Augalonga, Ponte Rigueira, Porto Moa e Illo."}
{"id": "53553", "revid": "23204", "url": "https://gl.wikipedia.org/wiki?curid=53553", "title": "Uni\u00f3n del Pueblo Leon\u00e9s", "text": "Uni\u00f3n del Pueblo Leon\u00e9s \u00e9 un partido pol\u00edtico espa\u00f1ol de car\u00e1cter leonesista que arela conseguir que Le\u00f3n, Zamora e m\u00e1is Salamanca (provincias correspondentes co antigo Reino de Le\u00f3n e integrantes do denominado Pa\u00eds Leon\u00e9s, que constitu\u00edu unha rexi\u00f3n de seu trala divisi\u00f3n territorial de 1833) formen unha comunidade aut\u00f3noma propia.\nO xerme naceu coa \"Uni\u00f3n Leonesista\" (UNLE), organizaci\u00f3n pol\u00edtica creada no ano 1986 por un grupo de persoas procedentes de movementos leonesistas e de partidos pol\u00edticos estatais (AP, UCD, PSOE ou o PSP), que cr\u00edan que a integraci\u00f3n da rexi\u00f3n de Le\u00f3n na comunidade de Castela e Le\u00f3n supor\u00eda \"a fin do Antigo Reino\".\nA uni\u00f3n da UNLE con outros seis grupos leonesistas, en febreiro do 1991, orixinou a nacemento oficial da UPL, so o liderado de Jos\u00e9 Mar\u00eda Rodr\u00edguez de Francisco, at\u00e9 ent\u00f3n concelleiro independente no Concello de Le\u00f3n.\nNo 2003, a Uni\u00f3n del Pueblo Leon\u00e9s atinxiu un aumento en votos e concelleiros, mais reduciu a s\u00faa representaci\u00f3n na corporaci\u00f3n da cidade de Le\u00f3n, que gobernara en coalici\u00f3n co Partido Popular. A UPL pasou naquela altura a apoiar nese concello ao Partido Socialista Obrero Espa\u00f1ol, en prexu\u00edzo do Partido Popular, encabezado por Mario Amilivia.\nOutramente presentouse, por vez primeira, na provincia de Zamora, obtendo o goberno en cinco concellos con maior\u00eda absoluta, e mesmo o doutros, merc\u00e9 o apoio doutras formaci\u00f3ns; o balance total foi de m\u00e1is de 50 concelleiros elixidos de UPL, o que o converteu na terceira forza desa provincia.\nPor\u00e9n, a posibilidade de ter en Espa\u00f1a un presidente de goberno leon\u00e9s, o socialista Jos\u00e9 Luis Rodr\u00edguez Zapatero, afectou o electorado leonesista, polo que nas elecci\u00f3ns xerais do 14 de marzo de 2004, o partido acadou uns resultados modestos.\nCon todo, a UPL conta con cerca de catro mil afiliados, e espallouse noutras provincias, que contan na actualidade con comit\u00e9 propio, as\u00ed en Zamora, Salamanca e Madrid.\nEn xu\u00f1o de 2006, sendo secretario Abel Pardo Fern\u00e1ndez, asinouse en Salamanca un acordo co partido Uni\u00f3n del Pueblo Salmantino e mais a organizaci\u00f3n de mocidade Conceyu Xoven, para presentarse conxuntamente nas elecci\u00f3ns municipais de 2007, polo que por primeira vez na s\u00faa historia ter\u00e1 candidaturas en t\u00f3dalas provincias do Pa\u00eds Leon\u00e9s.\nResultados electorais.\nLocais.\nNas elecci\u00f3ns municipais de 2003, a UPL obtivo 45.791 votos (2,95% dos votos de toda Castela e Le\u00f3n) que se traduciron en 230 concelleiros, Nos comicios de 2007, acadaron 32.004 votos na provincia de Le\u00f3n, o 2,13%, e 163 ed\u00eds. Tres destes foron en Le\u00f3n, dous menos que no 2003, mais onde posu\u00edan a chave da alcald\u00eda, outros tres en Sahag\u00fan, un en Astorga e catro en Villaquilambre, onde perd\u00edan a maior\u00eda absoluta. En Zamora, a coalici\u00f3n ZU-UPL obtivo 2.186 votos e 27 concelleiros. Na lexislatura 2003-2007, a UPL dispuxo de dous deputados na Deputaci\u00f3n Provincial de Le\u00f3n, que minguar\u00edan nun nas elecci\u00f3n do 2007.\nNas elecci\u00f3ns auton\u00f3micas.\nNesta t\u00e1boa am\u00f3sanse os resultados da Uni\u00f3n del Pueblo Leon\u00e9s nas elecci\u00f3n auton\u00f3micas do 2003 e 2007:\n \nNas elecci\u00f3ns xerais.\nNas elecci\u00f3ns xerais espa\u00f1olas de 2008, a UPL presentouse s\u00f3 en Le\u00f3n, obtendo 4.314 votos (1,34% da circunscrici\u00f3n leonesa), unha considerable mingua con respecto aos resultados das xerais anteriores, nos que conseguira 13.406 votos en Le\u00f3n (4% da circunscrici\u00f3n) e 754 en Zamora, onde si se presentara. Os resultados no Senado foron lixeiramente mellores, situ\u00e1ndose entre 7.870 e 6.165 votos."}
{"id": "53554", "revid": "23204", "url": "https://gl.wikipedia.org/wiki?curid=53554", "title": "Partido Nacionalista Canario", "text": "O Partido Nacionalista Canario (PNC) \u00e9 un partido nacionalista, que, nos inicios, aspiraba a que Canarias fose un estado libre e soberano, mais posteriormente evolucionou para posturas que defenden a s\u00faa integraci\u00f3n nun estado libre asociado, reclamando mentres m\u00e1is competencias dentro do marco auton\u00f3mico.\nAntecedentes.\nO primeiro PNC foi fundado, curiosamente, na Habana, o 30 de xaneiro de 1924, sendo o seu primeiro presidente Jos\u00e9 G. Cabrera D\u00edaz, tip\u00f3grafo que exercera como l\u00edder sindical dos traballadores canarios na illa caribe\u00f1a: o 5 de agosto de 1900 fundara a Asociaci\u00f3n Obrera Canaria. Mais nos anos 20 Jos\u00e9 Cabrera D\u00edaz abandonou os postulados obreiristas, para pasar a defender os intereses da burgues\u00eda. Con todo o PNC da Habana, era un partido bastante afastado dos principios pol\u00edticos de liberaci\u00f3n nacional e social, mostr\u00e1ndose con frecuencia achegado ao anarquismo.\nO \u00f3rgano de difusi\u00f3n de ideas do PNC era o xornal El Guanche. Adoptou como estandarte canario, a co\u00f1ecida como \"Bandera del Ateneo\", de fondo azul e sete estrelas brancas colocadas na disposici\u00f3n que ocupan as illas Canarias xeograficamente.\nEste primeiro PNC durou poucos anos. Posteriormente creouse un novo PNC, que recuperar\u00eda alg\u00fans dos seus principios.\nO PNC actual.\nEn 1982 foi convocado o Congreso Constitu\u00ednte do actual Partido Nacionalista Canario, recuperando o nome da organizaci\u00f3n que existira nos anos 1920, as\u00ed como alg\u00fans dos seus s\u00edmbolos. O actual presidente do partido \u00e9 Juan Manuel Garc\u00eda Ramos.\nNo ano 1993, xunto a outras formaci\u00f3ns pol\u00edticas, formou parte de Coalici\u00f3n Canaria, que abandonou alg\u00fans anos despois. Logo de pasar por escisi\u00f3ns, volveu a se integrar na devandita coalici\u00f3n en 2006 e 2011."}
{"id": "53556", "revid": "5312", "url": "https://gl.wikipedia.org/wiki?curid=53556", "title": "Tierra Comunera", "text": "Tierra Comunera (TC) foi un partido pol\u00edtico espa\u00f1ol de tendencia castelanista.\nFundaci\u00f3n.\nFoi fundado en decembro de 1988 en Soria, se ben ti\u00f1a maior implantaci\u00f3n pol\u00edtica na cidade de Burgos, onde estaba localizada a s\u00faa sede central. O nome orixinal do partido no momento da fundaci\u00f3n era \"Tierra Comunera\", mais en 1991 pasou a denominarse \"Tierra Comunera-Partido Nacionalista Castellano\" (TC-PNC). Logo do seu VII Congreso Nacional, celebrado en Segovia no 2004, acordouse mudar de novo o nome do partido, eliminando o ap\u00e9ndice Partido Nacionalista Castellano e volvendo ao orixinario: Tierra Comunera.\nPrograma pol\u00edtico.\nTC esix\u00eda o reco\u00f1ecemento de Castela como nacionalidade hist\u00f3rica e a s\u00faa unidade territorial, superando a fragmentaci\u00f3n da \"naci\u00f3n\" castel\u00e1 en cinco comunidades aut\u00f3nomas (Castela e Le\u00f3n, Castela-A Mancha, Madrid, Cantabria e A Rioxa), a\u00ednda cando a s\u00faa representaci\u00f3n nestas d\u00faas \u00faltimas comunidades aut\u00f3nomas \u00e9 inexistente. Politicamente, TC defin\u00edase como nacionalista, progresista e ecoloxista.\nResultados electorais.\nEn 1999 obtivo os mellores resultados electorais da s\u00faa historia, atinxindo representaci\u00f3n no concello de Burgos e mais nas Cortes de Castela e Le\u00f3n. Mais nas seguintes elecci\u00f3ns municipais e auton\u00f3micas (2003) perdeu a representaci\u00f3n nas Cortes, a\u00ednda que acrecentou a s\u00faa presenza en municipios de provincias castel\u00e1s como \u00c1vila, Segovia, Valladolid, Palencia, Guadalaxara e mais Cidade Real, sen contar a provincia de Burgos, na cal o partido ten decenas de cargos p\u00fablicos.\nPor\u00e9n, nunca obtivo representaci\u00f3n de nivel estatal."}
{"id": "53557", "revid": "98629", "url": "https://gl.wikipedia.org/wiki?curid=53557", "title": "Econom\u00eda da India", "text": "India desenv\u00f3lvese como unha econom\u00eda de libre mercado, a pesar de manter trazos de antigas pol\u00edticas aut\u00e1rquicas. A liberalizaci\u00f3n econ\u00f3mica, inclu\u00edndose o sector industrial, a privatizaci\u00f3n de empresas p\u00fablicas e a reduci\u00f3n dos controis dos investimentos externos e do comercio comezaron nos anos 1990 e serviron para acelerar o crecemento do pa\u00eds, que superou os 7% ao ano desde o 1997.\nA econom\u00eda do pa\u00eds \u00e9 diversificada; hai desde actividades agr\u00edcolas tradicionais en pequenos pobos e artesan\u00eda, at\u00e9 unha gran diversidade de industrias e servizos modernos. Pouco m\u00e1is de metade da man de obra traballa na agricultura, pero o sector de servizos \u00e9 o m\u00e1is importante da econom\u00eda do pa\u00eds, e \u00e9 responsable por metade do PIB nacional, ocupando 1/3 da forza de traballo. O pa\u00eds benef\u00edciase da s\u00faa vasta poboaci\u00f3n angl\u00f3fona para tornarse un importante exportador de servizos de tecnolox\u00eda e software. O pa\u00eds recuperouse ben da crise do 2010, principalmente debido ao seu forte mercado interno, e o crecemento real ha excedido os 8%.\nOs principais produtos cultivados son: t\u00e9, algod\u00f3n, trigo, xuta, arroz, tabaco, millo e cana de azucre.\nExisten grandes \u00e1reas con monoculturas voltadas para a exportaci\u00f3n. Son as \"plantations\", cultivadas desde a \u00e9poca en que os ingleses colonizaron esa rexi\u00f3n. T\u00e9, tabaco e algod\u00f3n, son os produtos t\u00edpicos para o mercado externo.\nNo \u00faltimos anos, a India tornouse un importante centro de servizos relacionados con tecnoloxias de informaci\u00f3n. \u00c9 o principal beneficiario do outsourcing de servizos."}
{"id": "53559", "revid": "85894", "url": "https://gl.wikipedia.org/wiki?curid=53559", "title": "Guadalaxara, Espa\u00f1a", "text": "Guadalaxara (en castel\u00e1n: \"Guadalajara\") \u00e9 unha cidade do centro de Espa\u00f1a, capital da provincia de Guadalaxara, na comunidade aut\u00f3noma de Castela-A Mancha, \u00e1 beira do r\u00edo Henares.\nO seu censo municipal \u00e9 de 87.452 habitantes (INE 2022) e a \u00e1rea do seu concello abrangue 267,5\u00a0km\u00b2. Est\u00e1 situada a 55\u00a0km de Madrid. Rod\u00e9aa a autov\u00eda A-2; e disp\u00f3n de parada do tren AVE na s\u00faa estaci\u00f3n ferroviaria (sita a 7\u00a0km da cidade) e m\u00e1is un servizo de trens de proximidades con Madrid.\n\u00c9timo do top\u00f3nimo e historia.\nGuadalaxara identif\u00edcase coa localidade ibera de Arriaca (cfr. vasco actual \"harri\" \"pedra, rocha\", e o sufixo abundancial -\"aga\"). O seu actual nome prov\u00e9n do \u00e1rabe, mais semella ter certa relaci\u00f3n co anterior, se \u00e9 interpret\u00e1bel polo vasco. Os musulm\u00e1ns logo de arrasala, reconstru\u00edrona, denomin\u00e1ndoa W\u0101d\u012b al-\u1e24a\u01e7\u0101rah (en \u00e1rabe \u0648\u0627\u062f\u064a \u0627\u0644\u062d\u062c\u0627\u0631\u0629), que significa \"r\u00edo de pedras\".\nA partir do s\u00e9culo XIV converteuse nunha cidade importante, en boa medida merc\u00e9 \u00e1 familia Mendoza. Despois dunha longa decadencia, a s\u00faa proximidade a Madrid conv\u00e9rtea nun lugar atractivo como foco de expansi\u00f3n industrial e cidade-dormitorio da capital espa\u00f1ola, o que ten facilitado o seu crecemento nos \u00faltimos anos."}
{"id": "53560", "revid": "5863", "url": "https://gl.wikipedia.org/wiki?curid=53560", "title": "Adolf Eichmann", "text": "Adolf Eichmann, nado en Solingen o 19 de marzo de 1906 e finado en Ramla o 31 de maio de 1962, foi un oficial (tenente-coronel) da Alema\u00f1a nazi, membro da SS, respons\u00e1bel directo da soluci\u00f3n final.\nTraxectoria.\nEichman ingresou no Partido Nazi austr\u00edaco o 1 de abril de 1932 co n\u00famero de afiliado 899\u00a0895. O mesmo d\u00eda ingresou na SS, co n\u00famero de afiliado 45\u00a0325.\nEra o encargado da deportaci\u00f3n de xudeus da Hungr\u00eda para campos de concentraci\u00f3n.\nDespois da segunda guerra mundial, Eichmann fuxiu para a Arxentina, pero foi localizado naquel pa\u00eds polo Servizo Secreto Israel\u00ed. Capturado en 1961, foi enviado a Xerusal\u00e9n onde foi xulgado por crimes de guerra e condenado a morte na forca. Foi executado o 31 de maio de 1962."}
{"id": "53570", "revid": "85894", "url": "https://gl.wikipedia.org/wiki?curid=53570", "title": "A Mu\u00ed\u00f1a", "text": "A Mu\u00ed\u00f1a \u00e9 un lugar da provincia de Lugo dividido entre dous concellos: a metade pertence \u00e1 parroquia de Retiz\u00f3s no concello de Baleira e a outra metade \u00e1 parroquia de Milleir\u00f3s no concello de Pol. Est\u00e1 situado a 13\u00a0km de Meira e a 12 de C\u00e1davo, cos que se comunica a trav\u00e9s da estrada LU-750. Segundo o IGE, en 2013 ti\u00f1a 44 habitantes. Deles, 24 pertenc\u00edan \u00e1 parroquia de Retiz\u00f3s (14 homes e 10 mulleres), mentres que os 20 restantes pertenc\u00edan \u00e1 parroquia de Milleir\u00f3s (10 homes e 10 mulleres).\nA car\u00f3n da Mu\u00ed\u00f1a at\u00f3pase A Marronda, unha fraga con gran variedade de \u00e1rbores e plantas. Antigamente celebr\u00e1banse as festas por San Pedro, a\u00ednda que hoxe xa non se fan."}
{"id": "53571", "revid": "109216", "url": "https://gl.wikipedia.org/wiki?curid=53571", "title": "Mohammed ben Mizzian", "text": "Mohammed ben Mizzian ben el Kasem, nado en Mazzuza (Guelaya, na rexi\u00f3n do Rif), o 1 de setembro de 1897 e finado en Rabat o 1 de maio de 1975, foi un militar dos ex\u00e9rcitos de Espa\u00f1a e Marrocos, nos que atinxir\u00eda a m\u00e1xima graduaci\u00f3n.\nParticipou na Guerra Civil espa\u00f1ola, acabando por ser nomeado Capit\u00e1n Xeneral de Galiza, e logo das Canarias, por Francisco Franco. Cando Marrocos obtivo a s\u00faa independencia, no ano 1957, ben Mizzian ingresou no ex\u00e9rcito marroqu\u00ed.\nBiograf\u00eda.\nSeu pai era caid da cabila na s\u00faa vila natal. En 1913 foi enviado \u00e1 Academia de Infanter\u00eda de Toledo, que abandonou co grao de segundo tenente. Destinado ao Ex\u00e9rcito de \u00c1frica, ascendeu por m\u00e9ritos na Guerra do Rif (foi ferido nas acci\u00f3ns de Annual en 1921), combatendo contra os insurrectos rife\u00f1os de Abd el Krim. En 1923 era xa capit\u00e1n e, en 1925, comandante.\nGuerra Civil.\nTralo Alzamento Nacional do Ex\u00e9rcito espa\u00f1ol en 1936, que se adianta ao d\u00eda 17 de xullo no Marrocos espa\u00f1ol, ben Mizzian \u00fanese aos sublevados. Participou \u00e1 fronte dos regulares \u2014ent\u00f3n unidades de tropas marroqu\u00eds\u2014 nos diversos movementos das tropas franquistas, desde o Sur de Espa\u00f1a at\u00e9 Madrid; e posteriormente noutras acci\u00f3ns no Norte (Asturias \u2014dirixindo aqu\u00ed as tropas galegas enviadas en socorro de Oviedo\u2014, Teruel, Ebro)... Cando o ex\u00e9rcito franquista toma Castell\u00f3, ben Mizzian era xa coronel.\nCapit\u00e1n Xeneral de Galiza.\nAcabada a guerra, Ben Mizzian foi nomeado comandante xeneral de Ceuta. En 1944 foi promovido a xeneral, e en 1953 \u00e9 ascendido a tenente xeneral, sendo destinado \u00e1 VIII\u00aa Rexi\u00f3n militar, \u00e9 dicir Galiza, como Capit\u00e1n Xeneral da mesma. Estivo a fronte da mesma, oficialmente, entre o 26 de xu\u00f1o de 1953 e o 3 de xu\u00f1o de 1955, \u00e9 dicir case dous anos. Ao cesar en Galiza, ben Mizzian pasou a facerse cargo da Capitan\u00eda Xeneral das Illas Canarias.\nMinistro da Defensa de Marrocos.\nCando Marrocos conseguiu a independencia, pasou \u00e1 reserva no Ex\u00e9rcito espa\u00f1ol, o 22 de marzo de 1957, para ingresar no Ex\u00e9rcito marroqu\u00ed. En 1964, o novo rei, Hassan II, nomeouno Ministro de Defensa. Dous anos despois foi destinado a Madrid, como embaixador de Marrocos en Espa\u00f1a. En 1970, foi ascendido a mariscal, a m\u00e1xima graduaci\u00f3n do Ex\u00e9rcito marroqu\u00ed, e era promovido a ministro de Estado.\nEn 1975, afectado de grave doenza, foi trasladado a Madrid, para ser internado nun hospital militar, desde onde foi reenviado a Rabat, na que faleceu o 1 de maio dese ano."}
{"id": "53572", "revid": "5312", "url": "https://gl.wikipedia.org/wiki?curid=53572", "title": "D\u00e1maso Berenguer", "text": "D\u00e1maso Berenguer y Fust\u00e9, nado en San Juan de los Remedios (Cuba) o 4 de agosto de 1873 e finado en Madrid o 19 de maio de 1953, foi un militar e pol\u00edtico espa\u00f1ol. Primeiro Conde de Chauen [1920-1953].\nParticipou nas campa\u00f1as da guerra de Marrocos en 1909, convert\u00e9ndose nunha figura prestixiosa dentro do ex\u00e9rcito, sendo ascendido a xeneral. En 1918, no goberno presidido por Garc\u00eda Prieto foi Ministro da Guerra.\nTraxectoria.\nNado en Cuba de pais espa\u00f1ois, D\u00e1maso Berenguer abrazou a carreira militar, ingresando na Academia Xeral Militar, gradu\u00e1ndose pola arma de Cabalar\u00eda en 1892, como alf\u00e9rez. Poucos anos despois, Berenguer participou na Guerra de Independencia de Cuba. Pasou a ocupar diversos destinos no Protectorado espa\u00f1ol de Marrocos, e tomando parte na guerra de Marrocos, a partir de 1909, ascendendo por m\u00e9ritos de guerra at\u00e9 o xeneralato. En 1916, foi promovido a gobernador militar da provincia de M\u00e1laga.\nAlto Comisario en Marrocos.\nLogo de ser nomeado Alto Comisario espa\u00f1ol en Marrocos, dese\u00f1ou un ambicioso plano de pacificaci\u00f3n e ocupaci\u00f3n definitiva do territorio do protectorado. A pesar de obter alg\u00fans \u00e9xitos nos comezos, como foi a toma de Xauen en 1920, toda a operaci\u00f3n fracasou ante o desastre de Annual (1921), propiciado pola actuaci\u00f3n neglixente do xeneral Fern\u00e1ndez Silvestre, comandante xeneral da zona de Melilla e subordinado seu. Silvestre, ao que parece, animado polo rei Afonso XIII, no seu avance sobre Annual fixo sen fortificar axeitadamente a s\u00faa retagarda. Esta actuaci\u00f3n temeraria produciu a derrota perante as harkas rife\u00f1as, dirixidas por Abd el Krim\nProcesado e separado do servizo pola s\u00faa responsabilidade, foi amnistiado logo do golpe de estado de Primo de Rivera en 1923. En 1924 foi nomeado xefe da Casa Militar do rei. O 27 de marzo de 1925 foi nomeado Capit\u00e1n Xeneral de Galicia, cargo que ostentou at\u00e9 o 31 de agosto de 1926. Primo de Rivera propuxo o seu nomeamento como conde de Xauen en 1927.\nA ditabranda.\nEn xaneiro de 1930, Primo de Rivera dimitiu ao serlle retirado o apoio do Ex\u00e9rcito, situaci\u00f3n na que o rei Afonso XIII encomendou a Berenguer a formaci\u00f3n do goberno e a normalizaci\u00f3n da situaci\u00f3n pol\u00edtica alterada por sete anos de ditadura. O 30 de xaneiro f\u00f3rmase o novo goberno, no cal Berenguer, ademais da presidencia, asume tam\u00e9n a carteira de Guerra.\nAs esperanzas postas neste goberno, a favor da ansiada volta \u00e1 normalidade constitucional, goberno que popularmente ser\u00eda co\u00f1ecido como a \u00ab\"ditabranda\"\u00bb, esboroan entre os partidarios da rep\u00fablica, e incluso entre os grupos mon\u00e1rquicos, que foran marxinados pola ditadura de Primo de Rivera. Estes pretend\u00edan unha ampla revisi\u00f3n da lexislaci\u00f3n emanada na ditadura, as\u00ed como a reposici\u00f3n nos seus antigos cargos de deputados, concelleiros e catedr\u00e1ticos, dos que foran cesados pola mesma.\nCon obxecto de tranquilizaren \u00e1nimos, Berenguer afirmou que o novo goberno quer\u00eda a pacificaci\u00f3n do pa\u00eds e m\u00e1is a volta \u00e1 normalidade constitucional, prometendo, entre outras cosas, a convocatoria de elecci\u00f3ns xerais, feito ao que se opu\u00f1an os partidos tradicionais, desarborados pola par\u00e9ntese ditatorial.\nO movemento obreiro, liberado despois de anos de amordazamento, acrecentou as s\u00faas protestas, produc\u00edndose un incremento da desorde p\u00fablica.\nOs partidos republicanos un\u00edronse para provocar a ca\u00edda da monarqu\u00eda, asinando, en agosto de 1930, o denominado Pacto de San Sebasti\u00e1n. En decembro dese mesmo ano, un levantamento militar tentou en Jaca a proclamaci\u00f3n da Rep\u00fablica, sendo fusilados os seus dirixentes, os capit\u00e1ns Gal\u00e1n e Garc\u00eda Hern\u00e1ndez, tras fracasaren no seu intento.\nPerante tantas dificultades, Berenguer renunciou o 14 de febreiro de 1931. Ent\u00f3n Afonso XIII ofreceu o goberno a Santiago Alba, que o rexeitar\u00eda, sendo substitu\u00eddo polo almirante Aznar. Dous meses despois caer\u00eda a monarqu\u00eda, \u00e1 vista dos resultados favor\u00e1beis \u00e1 rep\u00fablica das elecci\u00f3ns municipais do 12 de abril de 1931. Dous d\u00edas despois, foi proclamada a Segunda Rep\u00fablica Espa\u00f1ola.\nDerradeiros anos.\nAp\u00f3s a instauraci\u00f3n da Rep\u00fablica, Berenguer foi encarcerado polas autoridades republicanas polo seu papel durante a ditadura. D\u00e1se a circunstancia de que Berenguer presentouse en Madrid perante o director xeral de Seguridade, Carlos Blanco P\u00e9rez, que se negou a asinar a s\u00faa orde de entrada no c\u00e1rcere; foi o fiscal da Rep\u00fablica, \u00c1ngel Galarza, quen finalmente asinou o seu ingreso en prisi\u00f3n. Foi o \u00faltimo preso reclu\u00eddo no Alc\u00e1zar de Segovia. Foi procesado perante o Tribunal Supremo en 1932, sendo posteriormente amnistiado durante o bienio radical-cedista en 1934. Dende ent\u00f3n permaneceu apartado da vida p\u00fablica e a s\u00faa participaci\u00f3n no golpe de estado de xullo de 1936 non foi relevante. Publicou un libro de memorias titulado \"De la Dictadura a la Rep\u00fablica\" (1946) e morreu en Madrid en 1953."}
{"id": "53573", "revid": "85894", "url": "https://gl.wikipedia.org/wiki?curid=53573", "title": "Ouarzazate", "text": "Ouarzazate (en ) \u00e9 unha cidade do sur de Marrocos, capital da provincia de Ouarzazate. A cidade \u00e9 famosa polos seus estudos cinematogr\u00e1ficos, Atlas Studios, na cal se rodaron moitos filmes hist\u00f3ricos (\"Asterix e Cleopatre\", \"Cleopatra\", \"Kundun\", \"Gladiator\" ou \"Babel\"). Fundada en 1928 polo poder colonial franc\u00e9s, a s\u00faa vida centrouse durante moito tempo na guarnici\u00f3n militar. A s\u00faa poboaci\u00f3n en 2014 era de 71\u00a0067 habitantes."}
{"id": "53574", "revid": "23204", "url": "https://gl.wikipedia.org/wiki?curid=53574", "title": "Pilro curlibico", "text": "O pilro curlibico ou pirlo com\u00fan (\"Calidris alpina\") \u00e9 unha ave da familia \"Scolopacidae\".\nDescrici\u00f3n.\nOs adultos miden entre 17 e 21\u00a0cm, cunha envergadura de \u00e1s de entre 32 e 36\u00a0cm. Pesan de 40 a 60 gramos e poden vivir ata 24 anos. O bico \u00e9 longo e lixeiramente curvado. Os ollos e as patas, que son de lonxitude media, son casta\u00f1os escuros. En inverno son casta\u00f1os por arriba e co ventre branco. Na \u00e9poca de cr\u00eda ao ventre ten unha coloraci\u00f3n negra e a parte superior e casta\u00f1a avermellada. Machos e femias son de plumaxe semellante,\nH\u00e1bitat.\nNa \u00e9poca de cr\u00eda viven principalmente en zonas de tundra. Durante a migraci\u00f3n aparecen nas costas e marismas da Europa central. Pasan o inverno nunha \u00e1rea que vai do suroeste do continente europeo ata o oeste de \u00c1frica. O seu h\u00e1bitat preferido son zonas de lama, pantanos e zonas con uces e prados salgados.\nAlimentaci\u00f3n.\nComen insectos e larvas, que capturan de zonas cunha pequena capa de auga. Na \u00e9poca de migraci\u00f3n capturan tam\u00e9n caracois, vermes e pequenos crust\u00e1ceos.\nReproduci\u00f3n.\nMaduran sexualmente \u00f3 ano de idade. Fan o ni\u00f1o agochado entre a vexetaci\u00f3n do chan. Entre abril e xullo po\u00f1en catro ovos casta\u00f1os con marcas casta\u00f1as m\u00e1is escuras. Chocan unhas tres semanas, e os pitos son capaces de voar 3 semanas despois de sa\u00edren do ovo."}
{"id": "53575", "revid": "15490", "url": "https://gl.wikipedia.org/wiki?curid=53575", "title": "Sindicalismo", "text": "O sindicalismo ou movemento sindical \u00e9 un termo amplo para designar o desenvolvemento da historia e a organizaci\u00f3n colectiva dos traballadores, en direcci\u00f3n \u00e1 defensa dos seus intereses e de mellores condici\u00f3ns de traballo, fronte \u00f3s empregadores e os gobernos. \"Sindicato\" e \"gremio\" son palabras habituais para designar as organizaci\u00f3ns dos traballadores coa fin de representar colectivamente os intereses da clase obreira.\nHistoria.\nPrimeiros pasos.\nA historia do movemento obreiro\", ou \"historia sindical\", comezou coa revoluci\u00f3n industrial e a democracia moderna, cando a escravitude comezou a ser abolida legalmente e o traballo asalariado a xeneralizarse. De cot\u00edo adoita po\u00f1erse como precedente a Revoluci\u00f3n Francesa, que provocou a quebra do sistema feudal e o reco\u00f1ecemento por primeira vez de certos dereitos da clase operaria.\nDurante m\u00e1is dun s\u00e9culo a acci\u00f3n colectiva dos traballadores (sindicatos, folgas, convenios colectivos) foi comunmente considerada como un crime. Foi en Europa, e m\u00e1is concretamente en Inglaterra, onde apareceron os primeiros movementos obreiros, como o ludismo conducido por Ned Ludd (rompedores de m\u00e1quinas) (1810-1811).\nEn 1824, pola forte presi\u00f3n popular, o parlamento brit\u00e1nico derogou Combination Acts, leis que prohib\u00edan as organizaci\u00f3ns obreiras. En 1829 Robert Owen, un dos fundadores do socialismo moderno, creou as primeiras cooperativas, que eran sociedades industriais de traballadores.\nO nacemento dos sindicatos.\nNa d\u00e9cada de 1830 aparecen as primeiras organizaci\u00f3ns obreiras agrupando, \u00f3s traballadores segundo o seu oficio. En Inglaterra tomaron o nome de trade-unions (literalmente \"uni\u00f3ns de comercio\") ou simplemente uni\u00f3ns. En 1829 John Doherty fundou a \"Grande Uni\u00f3n dos Tecedores de Algod\u00f3n de Gran Breta\u00f1a\" e a primeira central sindical de t\u00f3dolos oficios da historia: a \"Asociaci\u00f3n Nacional para a Protecci\u00f3n do Traballo\". Agrupaba 150 sindicatos con 100.000 membros. Publicou o hist\u00f3rico peri\u00f3dico obreiro: \"A Voz do Pobo\".\nEn Francia o sindicalismo aparece tam\u00e9n na d\u00e9cada de 1830, coas primeiras crises econ\u00f3micas. Adopta o nome de syndicat (sindicato), que quere dicir tam\u00e9n \"uni\u00f3n\". Foron obreiras francesas as primeiras en organizarse contra as condici\u00f3ns de explotaci\u00f3n nos serradoiros de Bordeos e nas f\u00e1bricas t\u00e9xtiles de Li\u00f3n.\nNamentres Par\u00eds, Li\u00f3n e Irlanda eran testemu\u00f1as de levantamentos obreiros agudizados pola grave crise econ\u00f3mica do momento, en Inglaterra abol\u00edase a escravitude, proceso que levou de 1833 a 1838.\nEn xu\u00f1o de 1836 a Asociaci\u00f3n de Traballadores de Inglaterra elaborou a Carta do Pobo, esixindo o voto universal e segredo. Foron co\u00f1ecidos como os cartistas. Durante alg\u00fans anos o movemento dos traballadores recibiu a influencia de diversos ide\u00f3logos que se ocuparon de estudar e investigar a situaci\u00f3n dos traballadores. Entre eles estaban Friedrich Engels, que escribiu \"The Condition of the Working Class in England in 1844\" (en galego, \"A situaci\u00f3n da clase obreira en Inglaterra en 1844\"), base\u00e1ndose nos datos e a convivencia co movemento \"Cartista\".\nA partir da d\u00e9cada de 1840 os alem\u00e1ns Karl Marx e Friedrich Engels instal\u00e1ronse en Inglaterra e deron orixe a un particular pensamento obreiro, o marxismo ou socialismo cient\u00edfico, que foi seguido en todo o mundo. Contemporaneamente o ruso Mikhail Bakunin e o franc\u00e9s Pierre Joseph Proudhon sentaron as bases do anarquismo e do anarcosindicalismo.\nEn 1848 estend\u00e9ronse por toda Europa unha serie de movementos revolucionarios que tiveron especial importancia en Inglaterra e Francia. Neles fac\u00edanse esixencias tanto de car\u00e1cter pol\u00edtico como social, propondo a protecci\u00f3n dos intereses dos traballadores e o dereito \u00f3 traballo. A eses movementos ref\u00edrense Marx e Engels no \"Manifesto Comunista\", publicado ese mesmo ano: \"Unha pantasma percorre Europa, a pantasma do comunismo. T\u00f3dalas forzas da vella Europa f\u00f3ronse unindo en santa cruzada para acosar a esta pantasma...\"\nNa d\u00e9cada de 1850 o movemento sindical estendeuse por Europa, cre\u00e1ndose sindicatos en Portugal, B\u00e9lxica e Alema\u00f1a.\nOs anos da Internacional.\nEn 1864 creouse en Londres a Asociaci\u00f3n Internacional de Traballadores (AIT), \"A Internacional\", primeira central sindical mundial da clase obreira. Ese mesmo ano reco\u00f1\u00e9cese en Francia o dereito \u00e1 folga como un dos dereitos fundamentais do individuo.\nEn 1866 a AIT celebrou o seu primeiro congreso, no que representantes dos traballadores de distintos pa\u00edses trataron de forma conxunta os problemas sociais que lles preocupaban.\nParalelamente \u00e1 celebraci\u00f3n dese primeiro congreso da AIT, fundouse en Inglaterra o Trades Union Congress (TUC), primeira asociaci\u00f3n de obreiros que pode recibir propiamente o nome de sindicato, xa que as persoas afiliadas a el son defendidas e representadas desde a organizaci\u00f3n. Este sindicato contin\u00faa na actualidade con m\u00e1is de seis mill\u00f3ns de afiliados.\nEn 1867 B\u00e9lxica p\u00faxose \u00e1 cabeza de Europa en materia social, sendo reco\u00f1ecidos numerosos dereitos, entre eles o da folga.\nEn 1871 xorde a Comuna de Par\u00eds, levantamento obreiro en pro dos dereitos sociais. S\u00f3 dura un par de meses pola intervenci\u00f3n do ex\u00e9rcito.\nEn 1872, durante o V Congreso de AIT, tivo lugar a escisi\u00f3n entre marxistas e bakuninistas, no que foi a primeira gran divisi\u00f3n entre os representantes dos traballadores.\nNon foi ata 1875 que se substitu\u00edron da lexislaci\u00f3n inglesa os termos \"amo\" e \"servo\" para pasar a denominarse \"patr\u00f3n\" e \"obreiro\". Foi o primeiro pa\u00eds en adoptar este cambio.\nEn 1884 reco\u00f1ec\u00e9ronse os sindicatos obreiros en Francia. En Li\u00f3n creouse en 1886 a Federaci\u00f3n Nacional de Sindicatos e grupos cooperativos (FNS), antecedente da CGT francesa e do sindicalismo revolucionario.\nEn 1886 tiveron lugar en Chicago a Revolta de Haymarket, que deu lugar \u00e1 celebraci\u00f3n do D\u00eda internacional dos traballadores.\nA Segunda Internacional. Finais do s\u00e9culo XIX.\nEn 1889 fundouse a Segunda Internacional, celebr\u00e1ndose o seu primeiro congreso en Par\u00eds o 14 de xullo. Este congreso declara \u00f3 1\u00ba de Maio como D\u00eda internacional dos traballadores, en lembranza dos 5 folguistas mortos en maio de 1886 en Chicago. Desde ent\u00f3n \u00e9 un d\u00eda de mobilizaci\u00f3n global sincronizada dos traballadores do mundo. Ademais, adoptan a reivindicaci\u00f3n da xornada de oito horas.\nEn 1895 a FNS francesa transf\u00f3rmase na Conf\u00e9deration Gen\u00e9rale du Travail.\nEn 1899 as\u00ednase en Suecia o primeiro pacto social entre empresarios e sindicatos.\nDesde finais do s\u00e9culo XIX, na medida en que se foi conquistando o voto universal e segredo, e a posibilidade de que representantes dos traballadores e partidos obreiros accedesen \u00f3s parlamentos e mesmo obter o triunfo electoral nun pa\u00eds, o movemento obreiro toma caracter\u00edsticas nacionais. Neste sentido a clase obreira de cada pa\u00eds ten a s\u00faa propia historia sindical.\nInicios do s\u00e9culo XX.\nEn 1901 constitu\u00eduse en Copenhague a Secretar\u00eda Internacional de Sindicatos, con participaci\u00f3n de asociaci\u00f3ns de Alema\u00f1a, B\u00e9lxica, Finlandia, Gran Breta\u00f1a e Suecia.\nEn 1906, mentres a CGT francesa aproba en Amiens a s\u00faa Carta Magna, cr\u00e9ase o primeiro sindicato italiano: a Confederaziones Generale del Lavoro (CGL), e nos Pa\u00edses Baixos a Federaci\u00f3n Holandesa de Sindicatos.\nEn 1910 fundouse en Espa\u00f1a a Confederaci\u00f3n Nacional do Traballo, herdeira da secci\u00f3n espa\u00f1ola da Primeira Internacional.\nO taylorismo ga\u00f1a forza nestes albores do s\u00e9culo XX, publicando F. W. Taylor en 1911 \"The Principles of Scientific Management\". A aplicaci\u00f3n xeneralizada dos m\u00e9todos propostos por Taylor supuxeron un profundo cambio no modelo produtivo e na organizaci\u00f3n do traballo: comezaba a Segunda revoluci\u00f3n industrial.\nEn 1917 tivo lugar a Revoluci\u00f3n Rusa, que estableceu o primeiro estado obreiro da historia, e un poderoso impacto no movemento obreiro mundial.\nEn 1919 creouse a Organizaci\u00f3n Internacional do Traballo, un dos organismos internacionais m\u00e1is antigos do mundo, gobernado en forma tripartita por gobernos, sindicatos e empregadores.\nNo s\u00e9culo XX os sindicatos de todo o mundo tenderon a abandonar a antiga organizaci\u00f3n sindical \"por oficio\", para xeneralizar o sindicato por rama de actividade.\nSindicalismo moderno.\nNo s\u00e9culo XX os sindicatos tenderon a dividirse internacionalmente en tres grandes correntes mundiais:\nExisten sindicatos non organizados coas correntes maioritarias \u00f3 seren organizaci\u00f3ns de car\u00e1cter m\u00e1is independente, e que como os sindicatos libertarios se coordinan con outros sindicatos e organizaci\u00f3ns sociais como Solidariedade Internacional Libertaria ou a Asociaci\u00f3n Internacional dos Traballadores (AIT).\nGlobalizaci\u00f3n.\nA finais do s\u00e9culo XX, na globalizaci\u00f3n, o movemento obreiro comezou a restablecer o protagonismo do sindicalismo internacional e empezaron a verse fusi\u00f3ns entre as diversas correntes para establecer organizaci\u00f3ns sindicais \u00fanicas, como sucede no caso da Confederaci\u00f3n Europea de Sindicatos (CES).\nO 1 de novembro de 2006 a CIOSL e a CMT disolv\u00e9ronse para fusionarse xunto con varias federaci\u00f3ns independentes na nova Confederaci\u00f3n Sindical Internacional (CSI), que reco\u00f1ece 168 mill\u00f3ns de afiliados en todo o mundo ."}
{"id": "53576", "revid": "98629", "url": "https://gl.wikipedia.org/wiki?curid=53576", "title": "Par\u00e1lisis Permanente", "text": "Par\u00e1lisis Permanente foi un grupo espa\u00f1ol de post punk da d\u00e9cada dos oitenta, ao que se considera iniciador dunha corrente de son escuro dentro da chamada movida madrile\u00f1a. Xurdidos a principios da d\u00e9cada en Madrid, trala separaci\u00f3n de Alaska y los Pegamoides, sacaron un \u00fanico LP e viron truncada violentamente a s\u00faa prometedora carreira cando se atopaban no seu mellor momento. A pesar do seu breve percorrido, hoxe en d\u00eda consid\u00e9raselles unha banda de culto dentro das contraculturas sinistra e punk espa\u00f1ola, ademais de encaixar no prototipo de banda maldita na que a sombra dun final tr\u00e1xico prox\u00e9ctase sobre a obra facendo que esta tome unha maior relevancia, non s\u00f3 polo que \u00e9, sen\u00f3n, ademais, polo que puido ser.\nHistoria.\nA banda foi formada por Eduardo Benavente (guitarra e voz) e Nacho Canut (baixo), exmembros de Alaska y los Pegamoides, xunto ao irm\u00e1n do \u00faltimo, Johnny Canut bater\u00eda), en 1981. Presentaron o proxecto Par\u00e1lisis Permanente na sala Jard\u00edn, afast\u00e1ndose do son Pegamoide e optando por un aire sinistro e escuro m\u00e1is pr\u00f3ximo a bandas como D\u00e9cima Victima ou Gabinete Caligari.\nAs reticencias de Hispavox a traballar con Par\u00e1lisis levan ao grupo a acudir a Tic-Tac, empresa navarra que edita o seu primeiro sinxelo, \"Autosuficiencia\", do que rodar\u00edan o \u00fanico v\u00eddeo do grupo.\nEn outubro de 1981 gravan un EP con Jaime Urrutia, de Gabinete Caligari, esgot\u00e1ndose enseguida as mil copias distribu\u00eddas. Por iso a discogr\u00e1fica Tres Cipreses, que recoll\u00eda as gravaci\u00f3ns da banda e doutras como os Desechables, reeditou o disco cunha portada nova.\nAnte tal \u00e9xito, Servando Carballar, creador do selo DRO, proponlles lanzar un novo EP con catro novas canci\u00f3ns, entre elas \"Quiero ser Santa\" (escrita nun principio para Pegamoides) e \"Un d\u00eda en Texas\".\nTrala marcha do grupo de Nacho Canut para unirse a Alaska y Dinarama, entran ao baixo o ex-Glutamato Ye-Ye e ex-Derribos Arias, Rafa Balmaseda, ademais de Ana Curra aos teclados, outra Pegamoide e compa\u00f1eira sentimental de Eduardo.\nEn xullo de 1982 publican os trece temas do LP \"El Acto\". Nel explot\u00e1base unha vertente escura e tenebrosa do punk, o que se interpretou como a germinaci\u00f3n en Espa\u00f1a da semente do movemento Post-punk ou Afterpunk, corrente iniciada no Reino Unido por bandas musicais como Joy Division, Killing Joke, The Damned, The Cure... en Espa\u00f1a, Gabinete Caligari ou D\u00e9cima V\u00edtima son representante temper\u00e1ns desa corrente. As d\u00faas versi\u00f3ns, con letra en castel\u00e1n, son \"Heroes\" de David Bowie e \"Quiero ser tu perro\" dos Stooges.\nEn 1983 sa\u00edu o seu \u00faltimo sinxelo, \"Nacidos para dominar\". O 14 de maio do mesmo ano, volvendo dun concerto en Le\u00f3n e dirix\u00edndose a Zaragoza a tocar, o coche en que viaxaban Eduardo, Ana e Toti s\u00e1ese da estrada pola choiva, nas proximidades de Alfaro (A Rioxa). Eduardo Benavente, que contaba con tan s\u00f3 vinte anos, morreu no acto, mentres que Ana Curra tivo que ser hospitalizada e Toti s\u00f3 sufriu feridas leves. A noticia chegou ao festival que se estaba celebrando en Zaragoza onde ti\u00f1an previsto participar, pouco logo de terminar Alaska y Dinarama a s\u00faa actuaci\u00f3n."}
{"id": "53577", "revid": "1987", "url": "https://gl.wikipedia.org/wiki?curid=53577", "title": "T\u00e9trico II", "text": "Caius Pius Esuvius Tetricus, mellor co\u00f1ecido como T\u00e9trico II, era o fillo de T\u00e9trico I, emperador do Imperio das Galias (270-274). No ano 273 foi elevado ao rango de C\u00e9sar co t\u00edtulo de \"princeps iuventutis\", e en xaneiro de 274 comezou o seu primeiro consulado. Logo da derrota e deposici\u00f3n de seu pai, no outono de 274, apareceu como prisioneiro no triunfo de Aureliano."}
{"id": "53578", "revid": "98629", "url": "https://gl.wikipedia.org/wiki?curid=53578", "title": "Batalla de Vitoria", "text": "A batalla de Vitoria foi librada o 21 de xu\u00f1o de 1813, entre as tropas francesas, dirixidas polo mariscal Jean-Baptiste Jourdan, que escoltaban a Xos\u00e9 Bonaparte na s\u00faa fuxida de Espa\u00f1a e un conglomerado de tropas brit\u00e1nicas, espa\u00f1olas e portuguesas o mando de Arthur Wellesley, duque de Wellington. A vitoria aliada sancionou a retirada definitiva das tropas francesas de Espa\u00f1a (con excepci\u00f3n de Catalu\u00f1a), forzando a Napole\u00f3n a devolver a coroa do pa\u00eds a Fernando VII, mediante o tratado de Valen\u00e7ay finalizando as\u00ed a guerra da Independencia espa\u00f1ola.\nTrala contenda as forzas francesas en retirada deixaron sobre o campo de batalla numerosas pezas de arte e riquezas, esquilmadas dende 1808 ao longo da xeograf\u00eda Ib\u00e9rica, cuantioso patrimonio hist\u00f3rico art\u00edstico perdeuse a mercede dos saqueadores que aproveitaron a situaci\u00f3n despois da batalla."}
{"id": "53580", "revid": "23204", "url": "https://gl.wikipedia.org/wiki?curid=53580", "title": "Xogo da chave", "text": "A chave ou xogo da chave \u00e9 un xogo popular galego que consiste en lanzar uns discos redondos e planos, denominados \"pesos\", \"pellos\", \"pellas\" ou \"peletres\", sobre unha peza met\u00e1lica, chamada chave, colocada a certa distancia. \nExisten moitas modalidades de chave na Galiza con numerosos equipos e varias ligas asociadas a cada modalidade. Entre elas:\nA liga da Coru\u00f1a, organizada na Federaci\u00f3n Galega de Chave dependente da Xunta de Galicia. Con equipos da Coru\u00f1a, Culleredo, Carballo, Malpica ou a Laracha. Esta est\u00e1 organizada e d\u00faas ligas duns 15 equipos cada unha; a Irmandade da Chave da Coru\u00f1a, con equipos da Coru\u00f1a e das localidades lim\u00edtrofes. Actualmente est\u00e1 organizada en d\u00faas ligas. Estas d\u00faas son das m\u00e1is potentes. Hai anos estaban unificadas nunha soa mais as discrepancias de criterios en canto \u00e1s normas e os d\u00edas de dispita dos encontros levaron \u00e1 excisi\u00f3n en d\u00faas asociaci\u00f3ns. \nA liga de Santiago ten a peculariedade que se disputa por parellas e non por equipos. \nA Liga de Ferrolterra coun n\u00famero bastante grande de equipos. \nA liga do Grove que aglutina a equipos da zona de Arousa a cal \u00e9 a m\u00e1is activa da zona de Pontevedra.\nCaracter\u00edsticas.\nO obxectivo \u00e9 petar cos pellos na chave o maior n\u00famero de veces. A chave col\u00f3case inclinada e cunha pequena gabia atr\u00e1s para que non roden os pellos. P\u00f3dese xogar en equipo ou por parellas.\nCada zona ten as s\u00faas propias normas, que difiren entre si polo tama\u00f1o e forma da chave (con aspas ou sen elas, pequena ou grande etc.), no tama\u00f1o e peso dos pellos e no xeito de puntuar. As\u00ed, a chave pode ser unha barra de ferro de 75\u00a0cm con d\u00faas ou tres aspas arriba que poden xirarse sobre a barra, ou unha sorte de lingua de ferro sobre un cilindro que se apoia no chan. Existen tres tipos m\u00e1is estendidos que os demais.\nTipos.\nA chave de Ourense.\n\u00c9 de \"aspas\" (ou pas) horizontais. O \"v\u00e1stago\" \u00e9 unha peza grosa de ferro cun eixo groso duns 75\u00a0cm de lonxitude. Na parte inferior est\u00e1 afiado, para poder espetalo no chan. Na parte superior col\u00f3canse d\u00faas aspas, de diferente lonxitude, situ\u00e1ndose a m\u00e1is pequena enriba e a m\u00e1is grande abaixo, que viran dun xeito horizontal. Os \"pesos\" (ou pellos) miden 6\u00a0cm de di\u00e1metro e 18\u00a0mm de groso.\nTam\u00e9n existen as chaves dunha aspa (nalg\u00fans lugares do Ribeiro e no litoral pontevedr\u00e9s) ou de 3 aspas (maiormente no oriente ourens\u00e1n e lugu\u00e9s)\nO terreo de xogo \u00e9 unha explanada duns 20 m de lonxitude. A li\u00f1a de lanzamento est\u00e1 situada a 15 metros (entre 18 e 20 pasos) da chave. O desnivel m\u00e1ximo do terreo ser\u00e1 de 40\u00a0cm (entre a li\u00f1a de lanzamento e a chave).\nHabitualmente en Ourense xogan d\u00faas ou tres parellas, malia que tam\u00e9n pode xogar s\u00f3 unha. Cada xogador lanza tres pesos en cada man do xogo. As partidas x\u00f3ganse a 21 puntos, anotando os 15 primeiros conforme se vaian producindo e o resto a trav\u00e9s do desconto entre os tiradores da mesma quenda. Os puntos cons\u00e9guense por bater na chave, tanto ten se for nas aspas ou no v\u00e1stago, o valor \u00e9 sempre dun punto. A partir dos 15 puntos, en cada quenda de lanzamentos an\u00falanse os puntos iguais dun e doutro xogador, sum\u00e1ndose s\u00f3 os puntos excedentes, se \u00e9 que os houbese. No caso de dos dous xogadores anotaren tres chaves no mesmo lanzamento (a totalidade dos pesos lanzados), e s\u00f3 neste caso, han de repetir o lanzamento.\nA chave de Ferrolterra.\nNesta variante cada equipo est\u00e1 formado por cinco xogadores, podendo xogar tres de principio e cambiar calquera dos outros dous logo da segunda man da primeira partida, non podendo xogar despois os xogadores substitu\u00eddos. Os xogadores tirar\u00e1n os pellos alternativamente, \u00e9 dicir, primeiro un xogador dun equipo tirar\u00e1 a s\u00faa man e logo farao o xogador do equipo contrario. O p\u00e9 do xogador que est\u00e1 realizando o lanzamento, non pode pasar da li\u00f1a marcada no chan, debendo ser esta unha t\u00e1boa que sobresaia uns cent\u00edmetros. Cada xogador tirar\u00e1 cinco pellos por man, e estes pellos ser\u00e1n de ferro e cunhas medidas aproximadas de 80\u00a0mm de di\u00e1metro, 20\u00a0mm de espesor e un peso de 750 gramos; os dez pellos deber ser iguais e non cinco dun xeito e cinco doutro, xa que de ser as\u00ed se proceder\u00e1 ao troco entre equipos dunha partida a outra.\nA distancia do tiro ser\u00e1 de 10,5 metros.\nPara ser v\u00e1lida unha chave \u00e9 preciso que xire unha ou m\u00e1is voltas a pa que est\u00e1 m\u00e1is preto da forqui\u00f1a, tendo que ficar perpendicular ao armaz\u00f3n da mesma, logo de pasar por esta a outra pa. A chave non \u00e9 v\u00e1lida se o pello no seu voo bate no chan antes de dar na pa, mais si \u00e9 v\u00e1lida se bate na forqui\u00f1a ou noutra parte do armaz\u00f3n de ferro do conxunto, fac\u00e9ndoa xirar despois. Por\u00e9n, sempre se ter\u00e1 presente que toda chave dubidosa non debe darse por v\u00e1lida.\nAs partidas son de seis tiradas completas por cada equipo; quen m\u00e1is chaves faga ao remate ser\u00e1 o ga\u00f1ador.\nXogaranse d\u00faas partidas de seis mans, ga\u00f1ando o equipo que m\u00e1is chaves faga sumando dous puntos por partida. Se algunha partida fica empatada en chaves anotarase un punto cada equipo.\nSe no momento de estar tirando un xogador, fose invadido o campo de tiro por unha persoa, animal ou calquera outro tipo de obst\u00e1culo, considerarase nulo o lanzamento e o xogador ter\u00e1 dereito a lanzar o pello de novo.\nT\u00f3dolos equipos que o desexen, poden ter un xogo de pellos e xogar con eles todas as competici\u00f3ns nas que participen, sempre e cando os pellos te\u00f1an as medidas e o peso que indica o Regulamento en vigor.\nSe nunha partida, por neglixencia ou erro, mudase a orde de lanzamento, ser\u00e1n anuladas as chaves, se as fixese o xogador ou xogadores que non seguiron a orde, non podendo volver tirar a man ou mans nas que variou dita orde.\nA chave de Santiago.\nPrec\u00edsase dun terreo con superficie dura rectangular, libre de obst\u00e1culos e cun desnivel non superior ao 10%. A distancia entre a base da chave e a li\u00f1a de lanzamento \u00e9 de 14,20 metros deb\u00e9ndose situar o xogador que lanza os pesos, trala li\u00f1a sen a pisar.\nA chave \u00e9 unha peza de ferro en forma de punta de lanza r\u00fastica ou lingua, que remata estreit\u00e1ndose na s\u00faa base. Os pesos son redondos e planos, alisados polas d\u00faas caras, debendo ter de 500 a 550 gramos de peso e son os catro iguais. A base na que se sost\u00e9n a chave (o cepo), preferibelmente non ser\u00e1 de ferro para non confundir os sons.\nEn cada partida participan obrigatoriamente catro xogadores emparellados dous a dous. Tiran os pesos un xogador de cada parella, mentres os seus compa\u00f1eiros permanecen ao car\u00f3n da chave para, no caso de caer esta a causa dun lanzamento, sexa colocada polo compa\u00f1eiro do xogador que tire a continuaci\u00f3n. Cada xogador lanza dous pesos por tiraxe.\nOs pesos que non atinen na chave contabil\u00edzanse por puntos (cada peso un punto) por proximidade coa chave. A puntuaci\u00f3n oficial de cada partida \u00e9 de 100 puntos. Cada peso que golpee na chave, ter\u00e1 un valor de 8 puntos, tendo que ser o lanzamento directo, sen rebotes nin ter petado antes no chan ou no cepo. Non \u00e9 preciso derrubar a chave para contabilizar unha diana; abonda con que o peso a roce. Cada vez que a chave caia ao chan colocarase correctamente, mais se fose o rozamento, o empurre do vento ou a vibraci\u00f3n do cepo o que ocasionase a s\u00faa inclinaci\u00f3n, mesmo se chegase a se po\u00f1er de perfil, non se poder\u00e1 rectificar esta postura ata a seguinte ocasi\u00f3n na que caia ao chan. Se unha vez lanzado o peso, cae a chave sen ter feito diana non se contabiliza como punto, mais se atinar o peso antes de chegar a chave ao chan, ser\u00e1 valida. Tam\u00e9n ter\u00e1 validez se a chave est\u00e1 no chan mais s\u00f3 cando caia cara a atr\u00e1s do cepo.\nO sistema de anotaci\u00f3n consiste en descontar os puntos conseguidos dos acadados polo xogador do equipo contrario.\nNo caso de que os dous xogadores obte\u00f1an as d\u00faas m\u00e1ximas puntuaci\u00f3ns tirar\u00e1n novamente e na mesma orde. Iniciar\u00e1 a xogada, en cada tirada, o xogador correspondente \u00e1 parella que na anterior quenda sumou m\u00e1is puntos, ag\u00e1s no comezo da partida, que o far\u00e1 o n\u00famero m\u00e1is baixo resultante no sorteo. Ao se celebrar un sorteo de parellas, e se resultase que son impares, a \u00faltima ter\u00e1 de se enfrontar \u00e1 ga\u00f1adora da primeira partida, continuando outra vez polos n\u00fameros baixos e as\u00ed sucesivamente ata o final.\nAs partidas sempre comezan a se disputar polo n\u00famero m\u00e1is baixo. Ante a non asistencia dunha parella, o equipo rival ter\u00e1 que agardar ata o remate da partida seguinte. Se logo diso non aparecese, clasif\u00edcase o equipo que agarda. No caso de que xa non houbese m\u00e1is partidas, acordarase un tempo de espera de 15 minutos, transcorrido o cal, a parella obxecto da espera ficar\u00e1 descualificada.\nSe houbese casos de discusi\u00f3n pola validez da chave, son os dous xogadores que est\u00e1n ao car\u00f3n da chave quen decidan e, no caso de non se po\u00f1er de acordo, a mesa se a houbese.\nOs xogadores observar\u00e1n unha conduta correcta da deportividade e respecto cara os contrarios, maiormente no momento de lanzar os pesos, deb\u00e9ndose separar como m\u00ednimo dous metros e mant\u00e9ndose f\u00f3ra da li\u00f1a de lanzamento en silencio. Do mesmo xeito, os que estean colocando a chave gardar\u00e1n unha distancia semellante e non far\u00e1n xestos nin movementos que poidan distraer ou molestar ao lanzador.\nA chave do Grove.\nEsta chave ten tres aspas horizontais. Organizan a Liga de Chave Meca.\nA tirada \u00e9 a 11 metros con pello de 550 gramos aproximadamente.\nNunha partida convencional fanse 10 tiradas de 6 pellos cada unha.\nA maneira de puntuar \u00e9 a seguinte:\nAspa superior 5 chaves.\nAspa media 3 chaves.\nAspa inferior 2 chaves.\n\u00c9 necesario que a aspa xire 90\u00ba con respecto da posici\u00f3n inicial antes de golpeala co pello se non chega a facer ese cuarto de volta puntua un [1], a aspa debe estar parada cando se lle golpea, exemplo: se est\u00e1 a xirar e lle golpeas e segue a xirar no mesmo sentido vale un, para que valla a puntuaci\u00f3n da aspa [2, 3 ou 5] ten que cambiarlle o sentido do xiro ou tela golpedado estando parada. O pello ten que dar na aspa, de rebote non vale. O resto de golpes na chave valen [1], a\u00ednda que soamente se roce.\nOs sistemas de xogo son:\nPor parellas.\nAmericano."}
{"id": "53581", "revid": "98629", "url": "https://gl.wikipedia.org/wiki?curid=53581", "title": "Batalla de Arapiles", "text": "A batalla dos Arapiles (co\u00f1ecida na historiograf\u00eda inglesa como \"batalla de Salamanca\"), foi un dos enfrontamentos b\u00e9licos m\u00e1is importantes da guerra da Independencia espa\u00f1ola. Librouse nos arredores dos outeiros de \"Arapil Chico\" e Arapil Grande, no concello de Arapiles, no Sur da cidade de Salamanca (Castela e Le\u00f3n, Espa\u00f1a), o 22 de xullo de 1812. Tivo como resultado unha grande vitoria do ex\u00e9rcito anglo-hispano-portugu\u00e9s a mando do xeneral Arthur Wellesley, primeiro duque de Wellington, sobre as tropas francesas \u00f3 mando do mariscal Auguste Marmont. Os aliados sufriron 5\u00a0220 baixas entre mortos, feridos e desaparecidos, dos cales 3\u00a0176 eran brit\u00e1nicos, 2\u00a0038 portugueses e 6 espa\u00f1ois, mentres o ex\u00e9rcito franc\u00e9s perdeu uns 12\u00a0500 homes, inclu\u00edndo os prisioneiros.\nAntecedentes.\nEn 1812 cumpr\u00edase o cuarto ano da presenza na pen\u00ednsula da forza expedicionaria brit\u00e1nica. En 1808 desembarcara en Portugal ao mando de Wellington, derrotando \u00e1s forzas ocupantes francesas, \u00e1s que se lle permitiu volver a Francia.\nTras pasar o inverno dando explicaci\u00f3ns en Londres por esa decisi\u00f3n, que realmente el non tomara, Wellington volveu na primavera de 1809 para dirixir unha ofensiva relampo que inclu\u00edu a toma de Porto e expulsou de Portugal aos franceses. O seu intento de avanzar sobre Madrid culminou en xu\u00f1o na batalla de Talavera, que a pesar de ser vitoria, resultou tan custosa que lle obrigou a repregarse pola fronteira.\nEn 1810, Napole\u00f3n enviou ao seu m\u00e1is prestixioso mariscal, Andr\u00e9 Mass\u00e9na, ao mando dun ex\u00e9rcito completo de catro corpos para recuperar Portugal e acabar coa forza expedicionaria \u00e1 que agora se \u00eda sumando unha cada vez m\u00e1is numerosa milicia portuguesa. Wellington retirouse detr\u00e1s da li\u00f1a defensiva de Torres Vedras que protex\u00eda Lisboa, para perseguir aos franceses cando se retiraron por falta de v\u00edveres ao chegar a primavera de 1811. Fustrig\u00e1ndoos durante a retirada, debilitounos at\u00e9 obrigalos a presentar batalla en Fuentes de O\u00f1oro, onde foron completamente derrotados.\nDecidido a levar a iniciativa na campa\u00f1a de 1812, Wellington quer\u00eda asegurar antes a posesi\u00f3n de Badaxoz e Ciudad Rodrigo, que gardaban no lado espa\u00f1ol as d\u00faas v\u00edas principais entre Espa\u00f1a e Portugal. Por isto, o d\u00eda 19 de xaneiro dese mesmo ano de 1812, tomou por asalto Ciudad Rodrigo tras un curto asedio e xa entrada a primavera, tras unha sanguenta loita, conquistou Badaxoz, onde as s\u00faas tropas cometeron toda clase de crimes contra os habitantes.\nA campa\u00f1a de 1812.\nAsegurada a fronteira e sabedor de que Napole\u00f3n estaba retirando tropas da Pen\u00ednsula para integralas no xigantesco ex\u00e9rcito co que pretend\u00eda invadir Rusia, Wellington proxectou unha ambiciosa ofensiva estrat\u00e9xica para o 1812. Mentres as guerrillas e o escu\u00e1lido ex\u00e9rcito espa\u00f1ol hostigaban aos franceses para fixalos en Andaluc\u00eda e a costa Cant\u00e1brica, os ingleses avanzar\u00edan polo centro para facer batalla con Marmont (o substituto de Mass\u00e9na tras a ca\u00edda en desgraza deste polo seu fracaso), intentando derrotalo para poder progresar polo val do Douro, illar Madrid e intentar tomalo desde o norte.\nMarmont, que destru\u00edra unha parte notable de edificios na cidade de Salamanca para constru\u00edr fortificaci\u00f3ns, contemplaba con inquietude os movementos ingleses e cando o d\u00eda 13 de xu\u00f1o emprenderon desde Ciudad Rodrigo a marcha cara Salamanca, decidiu abandonar a cidade para dirixirse cara o norte coa intenci\u00f3n de reunirse cunha enorme divisi\u00f3n de 10\u00a0000 homes ao mando de Bonnet, que vi\u00f1a na s\u00faa axuda desde Asturias. Deixou a cidade cunha pequena guarnici\u00f3n tras as fortificaci\u00f3ns, coa esperanza de volver a liberalos se resist\u00edan o suficiente. Wellington chegou a Salamanca o d\u00eda 17 e comezou os traballos para instalar bater\u00edas e render as posici\u00f3ns francesas que ocupaban catro edificios de grosos muros de pedra. Marmont, vendo que Wellington non o persegu\u00eda, achegouse \u00e1 cidade, o que obrigou aos ingleses a sa\u00edr a campo aberto coa forza que non participaba nos asedios. Mentres os ingleses derribaban os fortes cos can\u00f3ns, ambos ex\u00e9rcitos manobraron na chaira do nordeste de Salamanca mantendo as distancias. Durante catro d\u00edas suced\u00e9ronse pequenas escaramuzas entre as unidades de infanter\u00eda lixeira e os \"voltigeurs\", que en formaci\u00f3n dispersa protex\u00edan a forza principal de ingleses e franceses, respectivamente.\nO d\u00eda 21 ambos ex\u00e9rcitos encontr\u00e1ronse fronte a fronte nunha posici\u00f3n lixeiramente favorable para os ingleses, que ocupaban un alto, e ademais ti\u00f1an unha vantaxe de 8\u00a0000 homes. Marmont non atacou costa arriba e Wellington non quixo abandonar a vantaxe da altura, polo que ao d\u00eda seguinte separ\u00e1ronse. Ese mesmo d\u00eda caeron os fortes de Salamanca e tras unha semana, Wellington empezou a prepararse para avanzar, mentres Marmont se retiraba a toda velocidade ao notar que os ingleses pod\u00edan po\u00f1er toda a s\u00faa forza sobre o campo. Os franceses marcharon rapidamente cara o norte por Valladolid para refuxiarse detr\u00e1s do Douro e agardar al\u00ed a forza que provi\u00f1a de Asturias. Completada con \u00e9xito a manobra, acamparon entre Toro e Tordesillas, desde onde v\u00edan como os ingleses organizaban os seus campamentos entre Rueda e La Seca.\nUnha vez chegado Bonnet cos reforzos o d\u00eda 7, Marmont \u2014agora con superioridade num\u00e9rica\u2014 decidiu tomar a iniciativa cun sofisticado movemento. Tras varios d\u00edas de descanso e coidadosa planificaci\u00f3n, o d\u00eda 16 fixo un adem\u00e1n de cruzar o r\u00edo Douro por Toro e en canto os ingleses empezaron a formar para facerlle fronte, retirouse outra vez e marchando a toda velocidade efectuou o cruzamento por Tordesillas, coll\u00e9ndoos completamente a contrap\u00e9. Pero tanto estes como as milicias portuguesas que os acompa\u00f1aban eran expertos soldados e, antes de que Marmont puidese entrar en combate, xa marchaban cara o sur para eludir o flanqueo. Durante tres d\u00edas, ambos ex\u00e9rcitos intentaron flanquearse mutuamente tomando contacto espor\u00e1dico as s\u00faas unidades lixeiras e acampando pola noite un fronte ao outro. O 20 a situaci\u00f3n dexenerou nunha marcha paralela cara o sur e ao \u00edrense achegando ambas columnas. Chegaron a marchar a s\u00f3 500 metros unha da outra, sen que ning\u00fan dos dous comandantes se decidira a atacar, \u00e1 vista da disciplina e organizaci\u00f3n do contrario. Ao chegar a Cantalpino, ambos ex\u00e9rcitos separ\u00e1ronse, xa que cada comandante ti\u00f1a o seu propio plan. Wellington retirouse a Salamanca seguindo a s\u00faa li\u00f1a de abastecemento, mentres que Marmont trataba de cruzar o Tormes por Huerta para illar a cidade de Portugal ou ben esperar aos ingleses e atacalos polo flanco se decid\u00edan continuar a retirada.\nO d\u00eda 21, Wellington decidiu non cruzar Salamanca, sen\u00f3n pasar o Tormes en Santa Marta e tomar posici\u00f3ns ao sur da cidade. Durante todo o d\u00eda marchou novamente cara o sur e ao anoitecer, o n\u00facleo do ex\u00e9rcito acampaba en torno a Carbajosa, protexendo o seu flanco esquerdo con varias unidades que tomaron posici\u00f3ns nunha li\u00f1a de cerros que dominan o pequeno val do torrente de Pelagarc\u00eda, que corre de sur a norte at\u00e9 desembocar no Tormes. Mentres tanto, os franceses cruzaban o r\u00edo augas arriba para continuar os intentos de flanqueo que tan bo resultado lles estaba dando, pois case ti\u00f1an recuperada Salamanca sufrindo moi poucas baixas.\nA batalla.\nPola noite caeu unha gran treboada con abundante aparato el\u00e9ctrico que pasar\u00eda a formar parte da lenda da batalla.\nAo mencer, Wellington foi informado que xa s\u00f3 quedaba unha divisi\u00f3n francesa ao outro lado do Tormes, e que Marmont se estaba despregando cara ao oeste a toda velocidade. Inmediatamente fixo avanzar as unidades que estaban en Carbajosa para cubrir o lado norte dunha pequena depresi\u00f3n lonxitudinal que corre de leste a oeste formando \u00e1ngulo recto cos cerros que dominan o Pelagarc\u00eda. O n\u00facleo do ex\u00e9rcito disp\u00faxose formando unha dobre li\u00f1a coas divisi\u00f3ns de Leith e Cole. asom\u00e1ndose \u00e1 beira da depresi\u00f3n, e as de Clinton e Hope inmediatamente xusto detr\u00e1s. Tam\u00e9n ordenou que a divisi\u00f3n de Edward Pakenham e a cabaler\u00eda da reserva, que a\u00ednda estaban ao outro lado do Tormes, cruzaran e se dirixiran a Aldeatejada, onde pod\u00edan protexer unha eventual retirada. As brigadas de cabaler\u00eda de G. Anson e Le Marchant situ\u00e1ronse en Las Torres, a medio cami\u00f1o entre a forza principal e a reserva.\nA\u00ednda que a li\u00f1a que cubr\u00eda o Pelagarcia xa estaba descargando, quedaron al\u00ed a divisi\u00f3n de infanter\u00eda lixeira de Alten xunto con algunhas brigadas doutras divisi\u00f3ns. A divisi\u00f3n de drag\u00f3ns de Bock situouse na mesma ali\u00f1aci\u00f3n moito m\u00e1is ao norte para vixiar e controlar un intento franc\u00e9s de rodear os cerros por ese lado. Wellington, as\u00ed preparado, decidiu esperar acontecementos para decidir o curso de acci\u00f3n definitivo. Grazas \u00e1 disposici\u00f3n das s\u00faas tropas pod\u00eda tanto defenderse como retirarse ordenadamente.\nUnha das brigadas da divisi\u00f3n de Cole, a de Anson, ocupou un alto illado que se atopa no extremo sur da li\u00f1a de cerros, xusto no \u00e1ngulo que agora formaba o dispositivo ingl\u00e9s, expulsando a alg\u00fans franceses que estaban a piques de chegar ao cume. Este alto ch\u00e1mase Arapil Grande por oposici\u00f3n ao Arapil Chico, que se ergue ao outro lado da ancha e pouco profunda depresi\u00f3n lonxitudinal que Wellington quer\u00eda usar como li\u00f1a de fronte. O plan ingl\u00e9s fora apoderarse de ambos, pero case chegaran tarde a un e o outro xa estaba solidamente defendido cando intentaron tomalo cunha brigada de cazadores portugueses, que foi espantada.\nA loita trasladouse un pouco cara o oeste, ao pobo de Los Arapiles, onde as brigadas lixeiras das divisi\u00f3ns de Keith e Cole chocaron con \"voltigeurs\" franceses que trataron de botalos. O pobo ach\u00e1base no centro da depresi\u00f3n que ao sur estaba limitada polo escarpe dunha meseta que cara o oeste se \u00eda convertendo nunha lomba. A medida que avanzaba a ma\u00f1\u00e1, os franceses foron aparecendo sobre o escarpe, instalando bater\u00edas que empezaron a fustrigar \u00e1s catro divisi\u00f3ns inglesas que ti\u00f1an diante.\nCara o mediod\u00eda, os franceses fix\u00e9ronse visibles avanzando pola lomba cara o oeste a toda velocidade. Trat\u00e1base de Thomi\u00e8res e Maucune, que unha vez sobre a lomba decidiran ocupar toda a s\u00faa extensi\u00f3n. Maucune estacionouse fronte a Leith e empezou a despregar as s\u00faas bater\u00edas, mentres Thomi\u00e8res se desprazaba en solitario m\u00e1is para o oeste. O ex\u00e9rcito franc\u00e9s desorganizara un pouco a causa da complexidade do terreo, cuberto de bosques de aci\u00f1eiras, que se estend\u00eda ao oeste e detr\u00e1s da lomba no cami\u00f1o desde o Tormes. Marmont perdera lixeiramente o control m\u00e1is preocupado por acelerar a marcha que por gardar a formaci\u00f3n, crendo que Wellington estaba en plena retirada cara Ciudad Rodrigo e confundindo o po que levantaba a reserva de cabaler\u00eda en Aldeatejada coa retagarda deste. As\u00ed que ordenou a tres divisi\u00f3ns que ocuparan o alto do escarpe e a lomba subseguinte, sen advertirlles que deb\u00edan manterse preto unhas das outras. Bonnet situouse onda o Arapil Grande, co que un grande oco o separaba de Maucune, mentres outro oco menor separaba a este de Thomi\u00e8res.\nUnha vez que Wellington estivo razoablemente seguro de que ningunha divisi\u00f3n m\u00e1is estaba a punto de chegar, base\u00e1ndose na s\u00faa intuici\u00f3n e nos informes dos guerrilleiros espa\u00f1ois que lle indicaran as horas do cruzamento do Tormes, polas d\u00faas da tarde subiu no seu cabalo e dirixiuse at\u00e9 Aldeatejada para darlle ordes inmediatas a Pakenham. Ordenoulle dirixirse ao sur en columna, convertela logo en fila xirando as compa\u00f1\u00edas 90 graos en chegando \u00e1 altura da lomba e atacar a Thomi\u00e8res \u00ab\"at\u00e9 varrelo\"\u00bb. Os h\u00fasares de Arentschild cubrir\u00edan o seu flanco dereito para evitar que a cabaler\u00eda francesa intervi\u00f1era.\nA continuaci\u00f3n galopou at\u00e9 a posici\u00f3n da cabaler\u00eda pesada de Le Marchant e ordenoulle que en canto Leith entrara en combate, cargaran sobre Maucune. Despois dirixiuse at\u00e9 Leith, que estaba sobre o seu cabalo esquivando balas dos can\u00f3ns das bater\u00edas de Maucune. Wellington comunicoulle a Leith que en canto vira que Packenham acabara con Thomi\u00e8res, cargara contra Maucune na meseta, cousa que este estaba desexando. Logo cabalgou de novo at\u00e9 Cole e mandoulle que en canto Leith derrotara a Maucune, cargara contra Bonnet. Finalmente p\u00faxose nun alto ao oeste de Leith para observar a batalla.\nCando chegou, veu como Pakenham cargaba e derrotaba efectivamente a Thomi\u00e8res mentres os h\u00fasares de Areschild derrotaban algunhas unidades de cabaler\u00eda que provi\u00f1an do outro lado da lomba. Leith \u00e1 s\u00faa vez cruzou lentamente a depresi\u00f3n coa s\u00faa divisi\u00f3n organizada nunha dobre fila para cargar pendente arriba contra Maucune. A\u00ednda que resistiu algo m\u00e1is que Thomi\u00e8res, ao chegar os desbandados da divisi\u00f3n deste perseguidos por Packenham, a divisi\u00f3n de Maucune desbandouse xusto cando Le Marchand cargaba coa cabaler\u00eda pesada. O efecto de todo isto foi que as d\u00faas divisi\u00f3ns francesas deixaron de existir mentres os superviventes procuraban salvarse como pod\u00edan.\nMarmont fora ferido pouco antes xunto co seu segundo, co que Claussel tomara o mando e trataba de organizar a defensa cando a divisi\u00f3n de Cole se puxo en movemento cara o Arapil Grande e a parte adxacente da meseta, onde agardaba Bonnet. Este ataque fracasou completamente e Cole retirouse en desbandada. Os historiadores te\u00f1en criticado a Wellington e este alegou nas s\u00faas memorias que Cole se precipitara. En calquera caso, a\u00ednda que Claussel se tentou lanzar en persecuci\u00f3n de Cole \u00e1s tres divisi\u00f3ns que lle quedaban, Wellington contraatacou coas divisi\u00f3ns de Hope e Clinton que ti\u00f1a reservadas. Ademais, nese momento chegaban cargando polo flanco a divisi\u00f3n de Packenham, a de Leith e a cabaler\u00eda pesada de Le Marchant, co que despois dunha breve pero sanguenta loita, todo o ex\u00e9rcito franc\u00e9s fuxiu en desbandada. Se non foron completamente exterminados, d\u00e9bese a que a divisi\u00f3n de Ferey, que at\u00e9 daquela non entrara en combate, tomou posici\u00f3ns nun cerro m\u00e1is ao sur chamado El Sierro, e protexeu a retirada at\u00e9 que a noite marcou a fin da batalla. Os franceses cruzaron de novo o Tormes ao amparo da escuridade e Wellington entrou ao d\u00eda seguinte en Salamanca nun desfile triunfal. Acabara de derrotar o terceiro ex\u00e9rcito franc\u00e9s completo desde a s\u00faa chegada \u00e1 Pen\u00ednsula.\nConsecuencias.\nDespois desta vitoria, Wellington avanzou polo val do Douro e tomou Madrid, onde foi aclamado como libertador pola poboaci\u00f3n. Non obstante, cando se dirixiu cara o norte no outono viu o seu avance cortado pola guarnici\u00f3n francesa de Burgos, que resistiu un asedio e varios asaltos. Ameazado polos reforzos que chegaban de Francia, Wellington abandonou o asedio e repregouse nunha retirada dur\u00edsima cara \u00e1s s\u00faas bases de partida na fronteira de Portugal. A\u00ednda que a campa\u00f1a non foi decisiva, marcou un punto de inflexi\u00f3n na guerra peninsular e, sumada \u00e1 catastr\u00f3fica derrota francesa en Rusia, estendeu a idea por Europa de que os d\u00edas de gloria de Napole\u00f3n pod\u00edan estar acab\u00e1ndose."}
{"id": "53586", "revid": "12452", "url": "https://gl.wikipedia.org/wiki?curid=53586", "title": "Circulo Polar \u00c1rtico", "text": ""}
{"id": "53590", "revid": "22570", "url": "https://gl.wikipedia.org/wiki?curid=53590", "title": "Gr\u00edmsey", "text": "Gr\u00edmsey \u00e9 unha pequena illa islandesa, situada 40\u00a0km ao norte da Islandia, atravesada polo C\u00edrculo Polar \u00c1rtico, coas cordenadas 66\u00b033'17\"N, 018\u00b001'03\"O, e cuxo punto m\u00e1is elevado at\u00f3pase a unha altitude de 105 metros. A terra m\u00e1is pr\u00f3xima \u00e1 illa, \u00e9 a illa de Flatey, 39\u00b44\u00a0km ao sur. Gr\u00edmsey constit\u00fae un concello (\"hreppur\") e o seu nome administrativo \u00e9 Gr\u00edmseyjarhreppur. Pertence ao condado de Eyjafjar\u00f0ars\u00fdsla.\nA s\u00faa superficie \u00e9 de 5\u00b43\u00a0km cadrados. \u00c9 o punto habitado m\u00e1is setentrional da Islandia, cunha poboaci\u00f3n de s\u00f3 103 habitantes (no 2007). A s\u00faa principal industria \u00e9 a da pesca. A illa est\u00e1 ligada ao resto da Islandia (Dalv\u00edk) grazas a un transbordador e disp\u00f3n dun pequeno aeroporto (c\u00f3digo IATA: GRY), servido por voos regulares ata Akureyri."}
{"id": "53595", "revid": "1131", "url": "https://gl.wikipedia.org/wiki?curid=53595", "title": "Casta\u00f1a", "text": "A casta\u00f1a \u00e9 o froito do casti\u00f1eiro, \u00e1rbore da familia das fagaceae, nativa de climas c\u00e1lidos do hemisferio norte. Pres\u00e9ntase nunha c\u00e1psula espi\u00f1enta que ten entre 5 e 11 cent\u00edmetros de di\u00e1metro que cont\u00e9n de 2 a 7 casta\u00f1as.\nAs casta\u00f1as son unha importante fonte de alimentaci\u00f3n no sur de Europa, no suroeste e no leste de Asia e tam\u00e9n no leste de Norteam\u00e9rica, antes da praga da casta\u00f1a. Durante a Idade Media, no sur de Europa as comunidades que habitaban cerca de soutos e que ti\u00f1an escaseza de acceso \u00e1 fari\u00f1a cereal, utilizaban as casta\u00f1as como a s\u00faa principal fonte de carbohidratos.\nAs casta\u00f1as p\u00f3dense comer cr\u00faas, fervidas, asadas ou doces. En Galicia ademais de asadas (ver magosto), adoitan comerse cocidas con sal e herbas, coma fi\u00fancho e n\u00e9beda, para seren m\u00e1is dixer\u00edbeis. En Francia a mi\u00fado v\u00e9ndese o doce de casta\u00f1a co\u00f1ecido como marron glac\u00e9, as\u00ed como a crema de casta\u00f1as. Un xeito sinxelo de asalas \u00e9 cortar unha pequena fenda en cada casta\u00f1a e quentalas nun contedor met\u00e1lico a 400 \u00b0C durante 10 ou 15 minutos. O obxecto da fenda \u00e9 evitar que estouren mentres se asan.\nOutro importante uso das casta\u00f1as \u00e9 a fari\u00f1a, coa que se pode preparar pan, pasteis e pasta.\nAs receitas gastron\u00f3micas de casta\u00f1as est\u00e1n xurdindo ultimamente coa recuperaci\u00f3n de receitas tradicionais, especialmente en Italia.\nAs casta\u00f1as para se conservaren te\u00f1en que estar completamente secas antes de retirar a c\u00e1psula espi\u00f1enta que as cont\u00e9n e deixalas nunha caixa ou barril cobertas de area fina. P\u00f3dese consumir fresca, seca, cocida e asada, a casta\u00f1a constitu\u00edu unha importante contribuci\u00f3n cal\u00f3rica para o home e tam\u00e9n se utilizou na alimentaci\u00f3n dos animais dom\u00e9sticos, xa que son ricos en graxas, prote\u00ednas, minerais e en vitamina C.\nA casta\u00f1a na cultura popular galega.\nEn Galicia, a festa tradicional da recollida das casta\u00f1as \u00e9 o magosto, que se realiza a comezos de novembro."}
{"id": "53602", "revid": "1987", "url": "https://gl.wikipedia.org/wiki?curid=53602", "title": "R\u00edo Suir", "text": "O r\u00edo Suir (en irland\u00e9s \"An tSi\u00fair\") \u00e9 un r\u00edo de Irlanda, que xunto co r\u00edo Nore e o r\u00edo Barrow, forma parte do grupo co\u00f1ecido como As Tres Irm\u00e1s. Nace na mesma zona monta\u00f1osa do condado de Tipperary na que nace o r\u00edo Nore, preto do monte Devil's Bit. O r\u00edo ten preto de 183 quil\u00f3metros de lonxitude e desemboca no Mar C\u00e9ltico nunha ba\u00eda \u00f3 sueste da cidade de Waterford."}
{"id": "53609", "revid": "15490", "url": "https://gl.wikipedia.org/wiki?curid=53609", "title": "Tratado de Valen\u00e7ay", "text": "O Tratado de Valen\u00e7ay foi un acordo asinado na localidade francesa do mesmo nome, o 11 de decembro de 1813, polo que o emperador Napole\u00f3n I de Francia ofrec\u00eda a paz, reco\u00f1ecendo a Fernando VII como rei de Espa\u00f1a, a causa das derrotas sufridas na Guerra da Independencia e, especialmente, polo degaste progresivo do ex\u00e9rcito franc\u00e9s e da moral dos soldados polo continuado acoso das forzas que actuaban en guerrilla.\nO tratado non entrou en vigor en Espa\u00f1a pois as Cortes e a Rexencia en Madrid non o aceptaron.\nHistoria.\nAs negociaci\u00f3ns comezaron o 20 de novembro de 1813 en Valen\u00e7ay, residencia real na Francia de Fernando VII, entre Jos\u00e9 Miguel de Carvajal, duque de San Carlos, e Antoine Ren\u00e9 Mathurin, conde de Laforest. O acordo asinouse finalmente o d\u00eda 11 de decembro dese mesmo ano. Napole\u00f3n aceptaba a suspensi\u00f3n de hostilidades e a volta de Fernando VII ao trono de Espa\u00f1a, as\u00ed mesmo reco\u00f1ec\u00eda todos os territorios baixo soberan\u00eda da familia real espa\u00f1ola, consonte a situaci\u00f3n anterior ao inicio da guerra. Ambos os dous pa\u00edses devolver\u00edanse mutuamente as prazas e territorios ocupados.\nO monarca espa\u00f1ol compromet\u00edase a devolver os dereitos e honras dos partidarios do ex-rei Xos\u00e9 Bonaparte, ademais de concertar un tratado de comercio, e a\u00ednda a pasar a seus pais, Carlos IV e Mar\u00eda Lu\u00edsa de Parma, unha pensi\u00f3n de trinta mill\u00f3ns de reais anuais.\nO tratado foi ratificado un mes despois en Par\u00eds, e, apenas uns meses logo da sinatura do tratado, as tropas napole\u00f3nicas abandonaron completamente os territorios espa\u00f1ois."}
{"id": "53610", "revid": "25871", "url": "https://gl.wikipedia.org/wiki?curid=53610", "title": "Jean-Andoche Junot", "text": "Jean-Andoche Junot, duque de Abrantes alcumado \"la Temp\u00eate\" (\"O Treb\u00f3n\"), nado en Bussy-le-Grand o 23 de outubro de 1771 e finado en Montbard o 29 de xullo de 1813, foi un militar franc\u00e9s.\nTraxectoria.\nDe familia burguesa, comezou estudos de dereito en Par\u00eds cando comezaba a Revoluci\u00f3n francesa. Enrolouse no ex\u00e9rcito en 1790, no batall\u00f3n de voluntarios do departamento da C\u00f4te-d'Or. Ascendido rapidamente a sarxento de granadeiros, participou no asedio de Toulon en 1793. Encontrouse ent\u00f3n con Napol\u00e9on Bonaparte do que ser\u00eda secretario.\nNo 13 vendimiario, da cando a campa\u00f1a de Italia, Junot distinguiuse polo seu valor, sendo recompensado co encargo de levar ao Directorio as bandeiras do inimigo e m\u00e1is co ascenso a coronel. Ferido en Lonato durante esa campa\u00f1a, parece que isto mudou seu car\u00e1cter, que se tornou irrit\u00e1bel. Marchou con Napole\u00f3n durante a campa\u00f1a de Exipto, na cal foi ascendido a xeneral de brigada desde o momento de pisar terra exipcia. Ferido nun duelo, na campa\u00f1a, foi capturado polos ingleses, e volver\u00eda a Francia como mutilado. Progresivamente Napole\u00f3n foise distanciando do seu xeneral, demasiado temerario para o seu gosto.\nJunot participou no 18 Brumario. Ao seu regreso a Francia en 1801, foi nomeado xeneral de divisi\u00f3n e gobernador de Par\u00eds. M\u00e1is foi tirado do posto polo mesmo Napole\u00f3n, quen o enviou a Arras, coa misi\u00f3n de instru\u00edr o novo corpo de granadeiros. Como manifestase o seu desacordo, foi mandado en 1805 como embaixador en Portugal, a\u00ednda que antes chegou a tomar parte na batalla de Austerlitz.\nA comezos do Consulado, casou con Laure Permon.\nA s\u00faa amizade cun banqueiro prexudicouno, ao demandar un empr\u00e9stito feito a Bonaparte, polo que foi de contado enviado f\u00f3ra de Francia en 1806, nesta ocasi\u00f3n como gobernador de Parma, e coa misi\u00f3n de afogar unha insurrecci\u00f3n. Volto a Francia en 1807, recobrou o seu posto de gobernador militar de Par\u00eds, \u00b4mais o seu tren de vida fastuoso e os extrav\u00edos de conduta forzaron o seu relevo.\nAs s\u00faas extravagancias lev\u00e1rono a un cuarto exilio: foi posto ao mando do ex\u00e9rcito destinado a invadir Portugal en 1807. Partindo desde Salamanca en novembro, tomou Lisboa a inicios de decembro. Foi ent\u00f3n nomeado duque de Abrantes e gobernador de Portugal. Mais cando os brit\u00e1nicos desembarcaron en agosto de 1808, foi derrotado na batalla do Vimeiro e illado do resto do ex\u00e9rcito franc\u00e9s; grazas \u00e1 sinatura da convenci\u00f3n de Sintra evitou a s\u00faa captura. Volveu para Francia. Tornou de novo \u00e1 Pen\u00ednsula Ib\u00e9rica en 1810, co ex\u00e9rcito dirixido por Andr\u00e9 Mass\u00e9na; nesta ocasi\u00f3n foi herido de gravidade. Acabar\u00eda sendo derrotado polo xeneral brit\u00e1nico Wellington.\nEn 1809, estaba coa Grande Arm\u00e9e (Grande Ex\u00e9rcito), participando na campa\u00f1a de Austria. Colaborar\u00eda a\u00ednda nas campa\u00f1as de Espa\u00f1a (1810) e de Rusia (1812). Por\u00e9n o seu estado de sa\u00fade mental non era satisfactorio.\nDe seguido tomou parte en canta batalla lle permitise facerse con bast\u00f3n de xeneral; mais foi criticado por permitir ao ex\u00e9rcito ruso a retirada, despois da batalla de Smolensk, por contra na Batalla de Borodino mandou o 8\u00ba corpo con competencia.\nEn 1813, retir\u00f3uselle o mando de tropas e pasou a gobernar as Provincias ilirias, cuxo centro era Venecia. Unha tarde, nun ataque de delirio, caeu dunha xanela, fractur\u00e1ndose unha perna, logo do cal tentou amputarse cun coitelo de coci\u00f1a.\nMorreu uns d\u00edas despois, o 29 de xullo de 1813, a causa de complicaci\u00f3ns infecciosas, sendo inhumado no cemiterio de Montbard na C\u00f4te-d'Or.\nFoi o mesmo Napole\u00f3n o que lle puxo o alcume de \"Junot la Temp\u00eate\" (Junot o Treb\u00f3n)."}
{"id": "53611", "revid": "65337", "url": "https://gl.wikipedia.org/wiki?curid=53611", "title": "Sico I de Benevento", "text": "Sico I (c. 758 - 832) foi un Pr\u00edncipe longobardo de Benevento desde o 817 ata a s\u00faa morte en 832 ou 834. \nTraxectoria.\nAntes disto foi o gastaldo de Acerenza. Tras o asasinato de Grimoaldo IV, Sico sucedeuno no trono do principado. Fixo as mesmas promesas baleiras de tributo e fidelidade ao emperador Lu\u00eds o Piadoso que fixera Grimoaldo. Tentou estender o principado a expensas dos bizantinos. Cercou N\u00e1poles en data desco\u00f1ecida (quizais c.831), pero non deu tomado a cidade. Con todo, puido levar o corpo de San Xenaro, que fora bispo de Benevento. Foi tam\u00e9n Sico quen fundou a dinast\u00eda dos soberanos de Capua ao concederlle a antiga cidade a Lando I como gastaldo. Lando honrou ao seu benfeitor cham\u00e1ndolle ao seu castelo Sicopolis. Sico foi sucedido \u00e1 s\u00faa morte polo seu fillo Sicardo. "}
{"id": "53612", "revid": "624", "url": "https://gl.wikipedia.org/wiki?curid=53612", "title": "Grimoaldo IV de Benevento", "text": "Grimoaldo IV (asasinado en 817), chamado Falco, foi un Pr\u00edncipe longobardo de Benevento desde 806 ata a s\u00faa morte. \nTraxectoria.\nFoi \"thesaurarius\" ou \"stolesayz\"/\"stoleseyz\" antes de se converter en pr\u00edncipe \u00e1 morte de Grimoaldo III, por riba do propio fillo de grimoaldo, Ilderico, outro \"stoleseyz\".\nEn 812, viuse na obriga de pagar 25.000 \"solidi\" de tributo a Carlomagno. En 814, prometeu un tributo anual de 7.000 \"solidi\" a Lu\u00eds o Piadoso. Estas promesas, con todo, nunca se cumpriron e o seu sucesor, Sico, deu as mesmas baldeiras garant\u00edas. Os de Benevento eran, na pr\u00e1ctica, independentes e ata finais do s\u00e9culo IX non hab\u00edan reco\u00f1ecer o poder franco. Grimoaldo foi asasinado en 817 por un complot de nobres cobizosos do seu trono."}
{"id": "53615", "revid": "23204", "url": "https://gl.wikipedia.org/wiki?curid=53615", "title": "Pilro ferruxento", "text": "O pilro ferruxento, pilro de cu branco ou pilro cubranco (\"Calidris ferruginea\") \u00e9 un pilro (ave da familia \"Scolopacidae\") que cr\u00eda na tundra siberiana.\nDescrici\u00f3n.\nMide 20\u00a0cm escasos (m\u00e1is ou menos coma un estorni\u00f1o) e ten unha envergadura de \u00e1s duns 35\u00a0cm. Pesa entre 40 e 60 g. A idade m\u00e1xima co\u00f1ecida \u00e9 de 17 anos. O peteiro \u00e9 longo e lixeiramente curvado, semellante \u00f3 doutras especies de pirlos. Coa plumaxe invernal (gris p\u00e1lida na parte superior do corpo e branca na inferior, cunha mancha superciliar tam\u00e9n branca) \u00e9 doado confundilo co pilro com\u00fan, a\u00ednda que ten as patas m\u00e1is longas, \u00e9 algo m\u00e1is claro de coloraci\u00f3n e de movementos m\u00e1is silenciosos. Coa plumaxe de cr\u00eda a diferenza \u00e9 m\u00e1is clara: te\u00f1en a parte superior gris escura, e a parte inferior \u00e9 de cor vermella ferruxenta. As aves novas te\u00f1en o lombo gris e casta\u00f1o, o ventre branco e o papo da cor dos pexegos. As patas son sempre negras.\nDistribuci\u00f3n e h\u00e1bitat.\nO pilro ferruxento \u00e9 unha ave migratoria, que pasa o inverno en \u00c1frica, e tam\u00e9n no sur e sueste de Asia e mesmo en Australasia. No oeste de Europa \u00e9 unha ave de paso, que aparece durante a s\u00faa viaxe \u00f3 oeste de \u00c1frica. Aparece esporadicamente en Norteam\u00e9rica. A s\u00faa zona de cr\u00eda est\u00e1 no norte de Siberia. Cr\u00eda en zonas de tundra non moi lonxe da costa ou das beiras dos r\u00edos. Durante a viaxe migratoria poden verse nas costas e, m\u00e1is \u00f3 raro, en augas interiores.\nAlimentaci\u00f3n.\n\u00c9 exclusivamente animal: comen vermes, moluscos pequenos, caracois e insectos. Durante a \u00e9poca de cr\u00eda moitas t\u00edpulas e mosquitos. Capturan as presas cami\u00f1ando pola lama branda das beiras dos r\u00edos ou da costa.\nReproduci\u00f3n.\nMaduran sexualmente a partir do terceiro ano de vida. As parellas f\u00f3rmanse, en xeral, nas \u00e1reas de invernada. A \u00e9poca reprodutora vai de mediados de maio a finais de xu\u00f1o. As femias po\u00f1en ata cinco ovos.\nComportamento e status.\nO pilro ferruxento \u00e9 unha ave moi gregaria, que forma bandos con outras especies de lim\u00edcolas, particularmente co pilro com\u00fan. Ocasionalmente hibrida con outras especies de pilros coma \"Calidris acuminata\" e \"Calidris (Erolia) melanotos\" producindo as falsas \"especies\" (\"Calidris\" \u00d7 \"cooperi\") e (\"Calidris\" \u00d7 \"paramelanotos\"), respectivamente.\nO n\u00famero de exemplares parece estar en relaci\u00f3n coa abundancia de lemmings. En anos en que estes te\u00f1en poboaci\u00f3ns baixas, os depredadores \u00e1rticos capturan moitos pilros no seu canto.\n\u00c9 unha das aves inclu\u00eddas no AEWA (\"Acordo para a conservaci\u00f3n das aves acu\u00e1ticas migratorias de Eurasia e \u00c1frica\")."}
{"id": "53616", "revid": "103786", "url": "https://gl.wikipedia.org/wiki?curid=53616", "title": "Elecci\u00f3ns municipais na Ca\u00f1iza", "text": "Estes foron os resultados das elecci\u00f3ns municipais no concello da Ca\u00f1iza dende 1979. "}
{"id": "53621", "revid": "23204", "url": "https://gl.wikipedia.org/wiki?curid=53621", "title": "Pilro groso", "text": "O pilro groso ou pilro gordo (\"Calidris canutus\") \u00e9 unha ave lim\u00edcola de tama\u00f1o mediano que cr\u00eda en zonas de tundra do hemisferio norte.\nDescrici\u00f3n.\nDo tama\u00f1o aproximado dun merlo, entre 23 e 26\u00a0cm. A envergadura das \u00e1s vai dos 47 \u00f3s 53\u00a0cm. O peso, que var\u00eda segundo a subespecie, \u00e9 de entre 100 e 200 gramos. Antes da migraci\u00f3n poden chegar a multiplicar por dous o seu peso. Ten o pescozo e as patas, que son verdes agrisadas, curtos, e o bico escuro, dereito e de tama\u00f1o medio. Fora da \u00e9poca de cr\u00eda te\u00f1en o lombo gris cinza e a parte inferior abrancazada, con li\u00f1as grises pouco visibles no peito e nos vaos. No tempo da reproduci\u00f3n a parte superior do corpo \u00e9 negra con manchas grises. A cara, a gorxa e o peito son vermellos coa parte inferior clara. As subespecies \"canutus, islandica\" e \"piersmai\" son m\u00e1is escuras e a \"rufa\" a m\u00e1is clara.\nDistribuci\u00f3n.\nCr\u00edan sobre todo na tundra en Groenlandia, Canad\u00e1, Alasca e Siberia. \u00c9 unha ave migratoria de longa distancia que pasa os invernos no suroeste de \u00c1frica.\nSubespecies e a s\u00faa distribuci\u00f3n.\nTen seis subespecies, que, ordenadas segundo o tama\u00f1o son:\n\"C. c. piersmai\" cr\u00eda no norte de Siberia e pasa o inverno nas costas chas do noroeste de Australia, despois dunha parada no delta do r\u00edo Amarelo na China. \"C. c. rogersi\" cr\u00eda no noroeste de Siberia e emigra \u00f3 longo da costa chinesa \u00f3 sueste de Australia e norte de Nova Zelandia. \"C. c. roselaari\" reprod\u00facese no extremo norte de Alasca e pasa o inverno en Florida. Non est\u00e1 claro se algunhas poboaci\u00f3ns desta subespecie emigran seguindo a costa do oc\u00e9ano Pac\u00edfico para pasa-lo inverno na Am\u00e9rica central. \"C. c. rufa\", que pon os ovos no noroeste do Canad\u00e1, segue a costa atl\u00e1ntica e, despois dunha parada no Brasil acaba a viaxe na Arxentina. \"C. c. islandica\", que cr\u00eda no norte de Groenlandia voa no inverno \u00f3 noroeste de Europa, con paradas en Islandia e poida que en Noruega. \"C. c. canutus\" ten as cr\u00edas no norte de Siberia, m\u00e1is \u00f3 oeste c\u00e1 variedade \"C. c.piersmai\" e pasa a estaci\u00f3n fr\u00eda \u00f3 longo das costas do oeste de \u00c1frica.\nAlimentaci\u00f3n.\nAlim\u00e9ntanse principalmente de moluscos que tragan enteiros, partindo a casca cos m\u00fasculos da morzoa. Na \u00e9poca reprodutora comen vermes e artr\u00f3podos acu\u00e1ticos.\nReproduci\u00f3n.\nO pilro gordo cr\u00eda na tundra de Siberia, Groenlandia, Canad\u00e1 e Alasca. Cr\u00edan illados: os ni\u00f1os est\u00e1n separados a mi\u00fado por quil\u00f3metros de distancia. A femia pon 3 ou 4 ovos nun furado do chan cuberto de bri\u00f3n. Os ovos son chocados polos dous membros da parella. Os polos deixan o ni\u00f1o inmediatamente e comezan a alimentarse polos seus propios medios. En canto comezan a voar, os machos adultos comezan a viaxe migratoria. As aves novas s\u00e9guenos d\u00edas ou semanas m\u00e1is tarde en solitario.\nAdaptaci\u00f3n \u00f3 voo de longa distancia.\nO pilro gordo fai a s\u00faa viaxe migratoria en etapas que poden acadar os 5.000\u00a0km. Para poder voar esas distancias comen grandes cantidades de alimento, o que fai que poidan dobrar o seu peso antes de comeza-la viaxe. Te\u00f1en dep\u00f3sitos de graxa distribu\u00eddos polo corpo, dos que sacan a enerx\u00eda necesaria durante o voo. Para facer sitio para eses dep\u00f3sitos sen comprometer a capacidade de voo, os seus \u00f3rganos internos red\u00facense. A morzoa aumenta e dimin\u00fae de tama\u00f1o de acordo co tipo de alimentaci\u00f3n: cando comen moluscos de casca dura, medra, mentres que o consumo de vermes e outras presas brandas activa a reduci\u00f3n do seu tama\u00f1o e con isto a posibilidade de aumentar o tama\u00f1o dos dep\u00f3sitos de graxa."}
{"id": "53626", "revid": "98629", "url": "https://gl.wikipedia.org/wiki?curid=53626", "title": "Sabugueiro", "text": "O sabugueiro (prov\u00e9n de \"sabugo\", e este do lat\u00edn \"sabucus\", \"-i\") ou bieiteiro (\"Sambucus nigra\") \u00e9 unha planta arbustiva e medicinal, de 2 a 4 metros, da familia das adox\u00e1ceas. Com\u00fan en Galiza, tam\u00e9n recibe os nomes de sabugueiro negro e sabugo \"bieito\" ou \"biouteiro\".\nDescrici\u00f3n.\nTr\u00e1tase dun arbusto ou \u00e1rbore pequena, de p\u00f3las fr\u00e1xiles \u00f3 teren unha abundante medula branca esponxosa. As follas son opostas e caducas, imparipinnadas: compostas de 5-7 fol\u00edolos de forma lanceolada ou oval e bordo aserrado. As flores son pequenas, pent\u00e1meras e de cor branca ou amarelada, formando densos corimbos terminais que agroman a finais da primavera ou no ver\u00e1n. O froito (os sabugos) \u00e9 unha baga pequena, negra ou viol\u00e1cea que madurece a fins de agosto e en setembro.\nUsos.\nPropiedades medicinais e alimento.\n\u00c9 unha planta con propiedades medicinais, sendo utilizada dende a antig\u00fcidade; cont\u00e9n aceites esenciais, taninos, \u00e1cidos org\u00e1nicos, \u00e1cidos animados, azucres, abundante vitamina C, e unha serie de glic\u00f3sidos como a rutina e a sambunigrina. As flores, comest\u00edbeis, pos\u00faen propiedades diur\u00e9ticas e emolientes, e os froitos son purgantes. As infusi\u00f3ns das flores son boas para gripes e catarros; tam\u00e9n como laxante suave. En uso externo (lavados, loci\u00f3ns ou compresas) apl\u00edcase para trata-las dermatoses, feridas, queimaduras e conxuntivite. En Celanova est\u00e1 documentado o seu uso contra a \"erisipela\", e en Louriz\u00e1n (Pontevedra) contra o xaramp\u00f3n.\nOs froitos frescos e maduros empr\u00e9ganse na elaboraci\u00f3n de saborosas marmeladas, xaropes e vi\u00f1o. A planta ten un particular recendo e \u00e9 amarga. As sementes conte\u00f1en glic\u00f3sidos cianoxen\u00e9ticos (xeradores de cianuro) e na casca as\u00ed como nas follas e os froitos non maduros cont\u00e9n sambunigrina que, en contacto cunha encima, chamada emulsina, produce tam\u00e9n \u00e1cido cianh\u00eddrico. Non debe comerse cru, mais si se pode consumir despois de sometelos a cocedura ou maceraci\u00f3n. A casca pode resultar t\u00f3xica, especialmente a altas doses. O contacto da pel coas follas e bagas pode tam\u00e9n producir dermatite. Os s\u00edntomas que se producen, en caso de intoxicaci\u00f3n, son semellantes ao que resultan de inxerir am\u00e9ndoas amargas.\nOutra especie semellante presente en Galiza \u00e9 o \"Sambucus ebulus\" (engo ou sabugueiri\u00f1o), por\u00e9n o porte desta \u00faltima \u00e9 herb\u00e1ceo e ten un fedor caracter\u00edstico. Os seus froitos son moi t\u00f3xicos.\nMadeira.\nA madeira \u00e9 dura e moi resistente \u00e1 auga, serv\u00eda para facer estacas. Con ela constru\u00edanse ferramentas agr\u00edcolas e at\u00e9 foi empregada en ebanistar\u00eda. O nome de sabugueiro \"Sambucus\" procede do grego \"sambuk\u00e9\", que significa frauta, a raz\u00f3n \u00e9 que antigamente baleirabase o miolo das p\u00f3las para que ficase un tubo oco co que se fac\u00edan frautas.\nEtnograf\u00eda.\nEn Galiza o froito utiliz\u00e1base para lle dar sabor ou escurecer o vi\u00f1o. Os rapaces fac\u00edan cos talos tiracroios e frautas baleirando o miolo. Cos froitos moi maduros p\u00f3dese elaborar un xarope laxante. As follas us\u00e1banse para escorrentar as moscas dos cabalos polo recendo. Fac\u00edase un feixe destas follas e lev\u00e1base cando se cabalgaba. Por ese mesmo cheiro desagradable das follas, \u00fasase como ant\u00eddoto para expulsar certos animais considerados dani\u00f1os, coma sapos, c\u00f3bregas, p\u00edntegas etc. (Mari\u00f1o 1985:131).\nEn B\u00e9lxica fan cos sabugos cervexa que recibe o nome de Cervexa Blierke.\nEsoterismo.\nTam\u00e9n se lle atribu\u00edan ao sabugueiro virtudes m\u00e1xicas, sendo unha planta sagrada no mundo celta. Dende a antig\u00fcidade empreg\u00e1banse as varas co fin de simbolizar o poder sobre o mundo \"invis\u00edbel\".\nEn Galiza o sabugueiro \u00fasase na v\u00e9spera de San Xo\u00e1n coma herba m\u00e1xica , especialmente as flores, que reciben o nome de flores de San Xo\u00e1n.\nTense tam\u00e9n a crenza de que queimar a madeira do sabugueiro \u00e9 perigoso. O vi\u00f1o de sabugo disque foi o derradeiro agasallo da Deusa Terra, polo que non debe ser bebido pola xente com\u00fan, sen\u00f3n por sacerdotes ou meigos, xa que posibelmente producir\u00eda alucinaci\u00f3n, polo que se empregaba en rituais de adivi\u00f1aci\u00f3n. Non respectar as normas de conduta e arrincar p\u00f3las de sabugueiro ou comer os froitos tra\u00eda a m\u00e1 sorte; dic\u00edase tam\u00e9n que a persoa que tallase un sabugueiro pod\u00eda quedar cega e incluso perder os seus fillos, e no mellor dos casos, ver enfermar o seu gado. Polo que segundo a mitolox\u00eda c\u00f3mpre tratar esta planta con respecto e antes de apa\u00f1ar follas, froitos ou p\u00f3las deberemos pedir permiso e agradecer deixando unha ofrenda dos nosos cabelos, unhas moedas ou algo de mel.\nDisque, na antiga Inglaterra, os poderosos meigos de antano utilizaban as varetas de sabugueiro para seren invenc\u00edbeis a calquera outro meigo.\nAcepci\u00f3ns na cultura.\nNa serie Harry Potter, da escritora brit\u00e1nica J. K. Rowling, \u00e9 coa madeira desta \u00e1rbore que est\u00e1 feita a Vareta Letal ou a Vareta do Fado, unha vareta m\u00e1xica considerada coma a m\u00e1is poderosa do mundo, que pasou de xeraci\u00f3n en xeraci\u00f3n por medio do roubo e o asasinato (cada portador desposu\u00edu ao anterior da vareta e moitos te\u00f1en sido asasinados polos ladr\u00f3ns).\nNome com\u00fan.\nTiroteiro, sempreverde, samugueiro, sabugueiro, sabugo, estraloque, caneleiro, biuteiro, biouteiro, bioteiro, binteiro, bienteiro, bieito, bieiteiro, benteiro, beneiteiro, bantieiro, ba\u00edto e baiteiro."}
{"id": "53627", "revid": "56817", "url": "https://gl.wikipedia.org/wiki?curid=53627", "title": "Bieito", "text": "Bieito p\u00f3dese referir a:"}
{"id": "53629", "revid": "43749", "url": "https://gl.wikipedia.org/wiki?curid=53629", "title": "Sabugo", "text": ""}
{"id": "53631", "revid": "23204", "url": "https://gl.wikipedia.org/wiki?curid=53631", "title": "Movida madrile\u00f1a", "text": "A movida madrile\u00f1a foi un movemento contracultural xurdido durante os primeiros anos da Transici\u00f3n da Espa\u00f1a posfranquista e que se prolongou ata avanzados os anos oitenta.\nA noite madrile\u00f1a foi moi activa non s\u00f3 polas sa\u00eddas nocturnas da mocidade, sen\u00f3n por mor dun interese infrecuente na chamada cultura alternativa, as drogas, underground ou contracultura. A aparici\u00f3n de selos independentes de gravaci\u00f3n discogr\u00e1fica (DRO, TicTac, Tres Cipreses etc.) permitiu a creaci\u00f3n dunha m\u00fasica distinta \u00e1 patrocinada polas multinacionais do disco.\nHistoria.\nNado en Madrid, o movemento estendeuse mimeticamente a outros lugares do Estado (como a movida viguesa), coa conivencia e o alento dalg\u00fans pol\u00edticos, principalmente socialistas, entre os que destacar\u00edan o ent\u00f3n alcalde de Madrid, Enrique Tierno Galv\u00e1n, que estudara profundamente desde un punto de vista sociol\u00f3xico a cultura marxinal xuvenil (v\u00e9xanse os ensaios contidos na s\u00faa obra \"El miedo a la raz\u00f3n\"). O apoio pol\u00edtico a esta cultura alternativa pretend\u00eda mostrar un punto de inflexi\u00f3n entre a sociedade franquista e a nova sociedade da democracia; esta imaxe dunha Espa\u00f1a \"moderna\", ou canto menos aberta \u00e1 modernidade, ser\u00eda utilizada internacionalmente para combater a imaxe pexorativa que o pa\u00eds adquirira ao longo de catro d\u00e9cadas de ditadura. Por\u00e9n, e a pesar deste movemento contracultural, gran cantidade das estruturas sociais e econ\u00f3micas do pa\u00eds eran herdadas do antigo r\u00e9xime.\nA revista \"La Luna\", entre outras arroladas polos concellos de Madrid e de Vigo, foi o baluarte do movemento, que achou reflexo nalg\u00fans programas televisivos como \"La bola de cristal\" ou \"Si yo fuera presidente\" de Fernando Garc\u00eda Tola e outros musicais e de variedades presentados por personaxes como Paloma Chamorro, Carmen Maura etc., e tivo o seu cronista no escritor e xornalista Francisco Umbral desde a s\u00faa columna no diario \"El Pa\u00eds\", os seus cantantes en Enrique Urquijo e Olvido Gara, m\u00e1is co\u00f1ecida como \u00abAlaska\u00bb, o seu poeta en Eduardo Haro Ibars, o seu graffiteiro en Juan Carlos Arg\u00fcello \u00abEl Muelle\u00bb, os seus \u00eddolos art\u00edsticos en Andy Warhol e Miquel Barcel\u00f3 e os seus lugares de culto en locais como o Rock-Ola, Carolina, El Sol, El Penta ou La V\u00eda L\u00e1ctea. O poeta Luis Antonio de Villena novelou esta \u00e9poca en \"Madrid ha muerto\", e o novelista Gregorio Morais f\u00edxoo en \"La individuaci\u00f3n\".\nCorrentes art\u00edsticas da movida.\nHoubo estilos e vertentes novas en:\nAnos despois desta \u00e9poca, f\u00edxose unha enquisa sobre os temas musicais m\u00e1is populares e emblem\u00e1ticos da movida, cuxos resultados foron os seguintes, por orde desde o m\u00e1is votado: \"La chica de ayer\", de Nacha Pop; \"Para ti\", de Para\u00edso; \"D\u00e9jame\", de Los Secretos; \"Cadillac solitario\", de Loquillo y los trogloditas; \"Perlas ensangrentadas\" e \"Ni t\u00fa ni nadie\", de Alaska; \"Groenlandia\", de Zombies; \"Cuatro rosas\", de Gabinete Caligari; \"Cuando brille el sol\", de La Guardia. Menos votos obtiveron \"Noche de lluvia en Madrid\", de Los Modelos; \"Camino Soria\", de Gabinete Caligari; \"Insurrecci\u00f3n\", de El \u00faltimo de la fila; \"La matar\u00e9\", de Loquillo; \"Pero a tu lado\", de Los Secretos; \"Enamorado de la moda juvenil\", de Radio Futura; \"Espiando a mi vecina\", de Un Ping\u00fcino en mi Ascensor; \"Malos tiempos para la l\u00edrica\", de Golpes Bajos; \"Autosuficiencia\", de Par\u00e1lisis Permanente etc.\nOs grupos m\u00e1is valorados foron: Par\u00e1lisis Permanente, Alaska y los Pegamoides, Derribos Arias, Pistones, Radio Futura, Los Secretos, Nacha Pop, Gabinete Caligari, Loquillo y los Trogloditas, Para\u00edso, e Alaska y Dinarama etc."}
{"id": "53633", "revid": "23204", "url": "https://gl.wikipedia.org/wiki?curid=53633", "title": "Monomotapa", "text": "Monomotapa foi un reino medieval (comezos s\u00e9culo XV-1629) localizado entre os r\u00edos Zambezi e Limpopo, nos actuais estados de Cimbabue e Mozambique, a s\u00faa capital era Gran Cimbabue. \nO nome polo que se co\u00f1ece ao reino d\u00e9ronllo os portugueses, derivado de Mwene Mutapa, como se denominaba ao territorio que controlaba o monarca.\nO reino estableceuse no s\u00e9culo XV ao emigrar os karanga desde o sur que se estableceron na meseta que se estende entre os r\u00edos Zambezi e Limpopo, de clima saudable e con importantes xacementos de ouro e cobre. Monomotapa chega ao c\u00e9nit do seu poder por volta de 1440 grazas ao comercio de ouro que realizan as carabanas \u00e1rabes e swahilis a trav\u00e9s do porto de Sofala.\nA chegada dos portugueses \u00e1 costa a comezos do s\u00e9culo XVI significou o declive de Monomotapa, no ano 1629 o rei monomotapa asinou un tratado de vasalaxe cos portugueses.\nEconom\u00eda e sociedade.\nA base da econom\u00eda da poboaci\u00f3n era a agricultura baixo o sistema de estivada, cultiv\u00e1base fundamentalmente sorgo e millo mi\u00fado e algo de i\u00f1ame e arroz que chegaba a trav\u00e9s da costa. A gander\u00eda bovina ti\u00f1a tam\u00e9n grande importancia e era o elemento b\u00e1sico do comercio. Pero a riqueza do reino provi\u00f1a das minas de ouro, os mineiros daban unha parte do ouro extra\u00eddo ao rei e aos \"ncoses\" (grandes se\u00f1ores) a cambio de gando. Este ouro empreg\u00e1base para adquirir bens de prestixio aos comerciantes da costa.\nA unidade b\u00e1sica na que se organizaba a sociedade era a aldea, os seus habitantes compart\u00edan un devanceiro com\u00fan, o seu xefe era o \"mukuru\" que representaba \u00e1 aldea diante o \"muzinda\", gran se\u00f1or membro da aristocracia militar. No cumio da sociedade estaba o soberano, rei divino que ti\u00f1a como funci\u00f3n a a pervivencia colectiva do pobo."}
{"id": "53634", "revid": "89787", "url": "https://gl.wikipedia.org/wiki?curid=53634", "title": "Pazo de Raxoi", "text": "O Pazo de Raxoi \u00e9 un edificio civil de Santiago de Compostela de estilo neocl\u00e1sico franc\u00e9s , sede da corporaci\u00f3n municipal da cidade, a\u00ednda que ao longo da historia ten acollido outros organismos. O seu nome honra ao arcebispo Bartolom\u00e9 de Raxoi, que foi impulsor principal da edificaci\u00f3n, a\u00ednda que non o \u00fanico.\nSituaci\u00f3n.\nEst\u00e1 localizado na parte occidental da praza do Obradoiro, que pecha por esa banda, fronte \u00e1 fachada principal da catedral de Santiago. \u00c1 s\u00faa dereita sit\u00faase o Colexio de San Xerome, que hoxe serve de sede do Reitorado da Universidade de Santiago; \u00e1 esquerda do pazo \u00e9rguese o Hospital Real dos Reis Cat\u00f3licos que dende 1954 \u00e9 Parador Nacional.\nHistoria.\nO soar sobre o cal se ergue o Pazo de Raxoi, estaba ocupado anteriormente polos c\u00e1rceres civil e o eclesi\u00e1stico da cidade e m\u00e1is un treito da muralla, que defend\u00eda a urbe pola parte de po\u00f1ente. A dobre propiedade sobre o predio orixinou discordancias entre o Bispado e o Concello. Este presentou un proxecto en 1764, da autor\u00eda de Lucas Ferro Caaveiro, coa idea de radicar a Casa do Concello entre ambos os c\u00e1rceres. Pola s\u00faa banda, o arcebispo, Bartolom\u00e9 de Raxoi, ti\u00f1a en mente colocar a\u00ed o Seminario denominado de Confesores e m\u00e1is a residencia para os nenos do coro catedralicio, para o que presentaba un proxecto diferente, encargado a Andr\u00e9s Garc\u00eda de Qui\u00f1ones. Por\u00e9n, ademais da controversia entre os copropietarios, xurdiu unha terceira parte interesada, o Hospital Real, alegando que se atentaba contra a s\u00faa propiedade. O litixio conseguinte levou \u00e1 intervenci\u00f3n da Capitan\u00eda Xeneral de Galiza e mais da Real C\u00e1mara, resolv\u00e9ndose o 13 de maio de 1767 que o futuro edificio albergase o Consistorio compostel\u00e1n, o Seminario de Confesores e m\u00e1is os c\u00e1rceres, consonte ao proxecto do enxe\u00f1eiro Carlos Lemaur, segundo se propuxera pola devandita Capitan\u00eda Xeneral.\nDe acordo coa anterior resoluci\u00f3n, o edificio foi constru\u00eddo segundo as trazas de Lemaur, sendo dirixidas as obras por frei Manuel de los M\u00e1rtires, e como executores reais polos mestres Juan L\u00f3pez Freire e Alberte Ricoy, e, segundo a inscrici\u00f3n que figura no friso do mesmo pazo, as obras tiveron lugar entre 1766 e 1772.\nO pazo contribu\u00edu a realzar a praza do Obradoiro, que carec\u00eda dun edificio digno nese lado, m\u00e1xime cando hab\u00eda poucos anos que se rematara a nova fachada occidental da s\u00e9 compostel\u00e1.\nDescrici\u00f3n.\nO edificio corresp\u00f3ndese a un tipo palaciano franc\u00e9s desenvolvido por Fran\u00e7ois Mansart, en \u00faltimo extremo asentado sobre modelos italianos: longa \"loggia\" porticada, con perpia\u00f1os almofadados, sobre o que se alzan os corpos correspondentes, e abrazados por unha orde colosal. A este patr\u00f3n axustouse a f\u00e1brica compostel\u00e1. Sobre un plano rectangular, predomina a horizontalidade, cos case 90 m de lonxitude da fachada, apenas rota polos acroterios e front\u00f3ns do coroamento, que contrasta coa verticalidade da fachada catedralicia. No corpo inferior destaca o asoportalamento con vinte arcadas de medio punto nos lados e cinco alinteladas no centro. Sobre desta \"loggia\" desenv\u00f3lvense dous corpos superiores, ambos abranguidos por columnas contiguas de orde xigante x\u00f3nica, que se erixen, sobre pedestal apoiado no remate do p\u00f3rtico. Entre esas columnas \u00e1brense cincuenta ocos, de tipo porta en ambos os casos, pois por elas acc\u00e9dese ao balc\u00f3n corrido que percorre toda a fachada no primeiro andar, e a unha varanda no segundo. Estes vans aseguran a luminosidade das estancias internas.\nCoroa a construci\u00f3n un \u00e1tico adornado cunha gran balaustrada. Nos laterais colocou o arquitecto senllos front\u00f3ns curvos, e no medio un front\u00f3n triangular, sostido por columnata pareada. Deste xeito re\u00e1lzase esa parte central, que ademais avanza lixeiramente cara \u00e1 praza, e cara \u00e1 que reclama a atenci\u00f3n, pois nela se sit\u00faa a entrada principal. Mentres nos front\u00f3ns laterais se colocaron senllos escudos de Raxoi, no central sit\u00faase un t\u00edmpano que desenvolve, en relevo, a batalla de Clavijo, na que segundo a lenda interveu o mesmo Santiago Ap\u00f3stolo, ep\u00f3nimo da cidade, en auxilio dos cristi\u00e1ns. Foi dese\u00f1ado polo pintor galego Gregorio Ferro, e executado, en m\u00e1rmore, polos escultores Xos\u00e9 Gambino e Xos\u00e9 Ferreiro, ambos os dous tam\u00e9n galegos. Este \u00faltimo foi ademais o autor do Santiago ecuestre que remata a cimeira do front\u00f3n.\nA parte posterior da edificaci\u00f3n \u00e9 diferente, pois un abrupto corte de terreo e a proximidade da igrexa de San Frutuoso, impu\u00f1a soluci\u00f3ns diferentes. O corpo inferior, at\u00e9 a altura da praza do Obradoiro, destinouse a albergar os c\u00e1rceres. Colocouse un amplo patio central, e proxect\u00e1ronse dous corpos laterais prism\u00e1ticos, seguindo as pautas da fachada, mais con total ausencia de elementos que rompesen a estereotom\u00eda da obra, a non ser os ocos e balaustrada superior.\nA sinxeleza dos elementos arquitect\u00f3nicos e a pureza de li\u00f1as, fan deste edificio un dos m\u00e1is importantes de Espa\u00f1a en estilo neocl\u00e1sico.\nInfluencias.\nO franc\u00e9s J. Sermet, foi o primeiro en sinalar, en 1950, que o pazo de Raxoi, pod\u00eda estar inspirado no \"Capitole\" de Tolosa (1750-1760), obra de Camm\u00e1s, e, m\u00e1is tarde, o historiador da arte, o ferrol\u00e1n Alfredo Vigo Trasancos, sinalou outras edificaci\u00f3ns similares levantadas en Francia por esa mesma \u00e9poca, como a \"Mairie\" (\"Casa municipal\") de Nancy, da autor\u00eda de M. Her\u00e9.\nUsos.\nDesde a s\u00faa fundaci\u00f3n foi casa consistorial e albergue dos confesores (\"linguaxeiros\") que administraban penitencia aos peregrinos, e c\u00e1rcere municipal (nos baixos da parte posterior). At\u00e9 1968 seguiu a servir como residencia de c\u00f3engos. Desde a transici\u00f3n democr\u00e1tica alberga a Presidencia da Xunta de Galiza. Dende 1991 \u00e9 sede tam\u00e9n do Consello da Cultura Galega.\nO pazo de Raxoi na cultura popular.\nN' \"O lapis do carpinteiro\", o escritor Manuel Rivas evoca a estad\u00eda dos represaliados, durante a sublevaci\u00f3n militar de 1936, no c\u00e1rcere do Pazo de Raxoi."}
{"id": "53636", "revid": "25871", "url": "https://gl.wikipedia.org/wiki?curid=53636", "title": "Khairpur", "text": "Khairpur \u00e9 unha cidade da provincia de Sind, no sur de Paquist\u00e1n, capital do distrito de Khairpur, foi tam\u00e9n a capital do principado do Estado de Khairpur. Segundo o censo de 1998 ti\u00f1a 102.188 habitantes. Destacados edificios son o Palacio Faiz Palace e o Forte Kot Diji."}
{"id": "53640", "revid": "89787", "url": "https://gl.wikipedia.org/wiki?curid=53640", "title": "Econom\u00eda do Canad\u00e1", "text": "A econom\u00eda do Canad\u00e1 \u00e9 a 15\u00aa do mundo en tama\u00f1o do PIB, medido con base na Paridade do poder de compra. O pa\u00eds \u00e9 membro do NAFTA, acordo de libre comercio cos Estados Unidos e M\u00e9xico, dende o 1 de xaneiro de 1994. O pa\u00eds \u00e9 o principal fornecedor de enerx\u00eda dos Estados Unidos, inclu\u00edndo petr\u00f3leo, gas natural, uranio e enerx\u00eda el\u00e9ctrica."}
{"id": "53644", "revid": "114", "url": "https://gl.wikipedia.org/wiki?curid=53644", "title": "Xos\u00e9 Manuel Garc\u00eda Mart\u00ednez", "text": ""}
{"id": "53650", "revid": "2081", "url": "https://gl.wikipedia.org/wiki?curid=53650", "title": "Sorbeira", "text": "A sorbeira (Sorbus domestica), \u00e9 unha \u00e1rbore froiteira da familia das ros\u00e1ceas, nativa do oeste de Europa, noroeste de \u00c1frica (Montes Atlas) e o suroeste de Asia (no leste at\u00e9 o C\u00e1ucaso). Pos\u00fae follas compostas caedizas e un froito comest\u00edbel denominado sorba.\nEtimolox\u00eda.\nO termo galego sorbeira (en portugu\u00e9s: \"sorveira\"), ao igual que nas linguas achegadas: catal\u00e1n: \"servera\", castel\u00e1n: \"serbal\", ingl\u00e9s: \"service\" ou \"sorb\"; derivar\u00eda do lat\u00edn: \"s\u014frba\".\nPertence, ao igual que o capudre, ao x\u00e9nero \"Sorbus\".\nH\u00e1bitat.\nMedra en altitudes medias e altas. O solo preferibelmente calcario cunha orientaci\u00f3n asollada ou en semisombra. Necesita de humidade moderada. A temperatura \u00f3ptima de crecemento est\u00e1 arredor dos 6 e 10 \u00b0C.\nNos solos sil\u00edceos, caso de Galicia, necesita da relaci\u00f3n con outras especies vexetais para poder asentarse, as\u00ed na nosa zona as\u00f3ciase a bosques maduros de cerqui\u00f1os, pola capacidade creadora e melloradora de solos que ten esta especie.\nNa Pen\u00ednsula ib\u00e9rica at\u00f3pase, sobre todo no leste: Arag\u00f3n, Catalu\u00f1a e levante e leste de Andaluc\u00eda. En Galicia, atop\u00e1molo nas serras orientais, facendo parte dun h\u00e1bitat que se estende polo oeste de Le\u00f3n e Asturias e o norte de Tras os Montes, en Portugal.\nDescrici\u00f3n bot\u00e1nica.\nArbori\u00f1a rexa e resistente que pode acadar os 20 metros de altura, a\u00ednda que adoita chegar s\u00f3 at\u00e9 os 12. Bastante lonxevo, hai censado individuos de m\u00e1is de 400 anos. A copa \u00e9 follosa, cunha ramificaci\u00f3n regular e forma alongada, arredondada. O toro \u00e9 de casca fendida e de cor cinsenta, mentres que as p\u00f3las novas son verdosas ou alaranxadas e con lanuxe (tomentosas).\nAs follas son alternas, caedizas, imparipinnadas, con 11-21 fol\u00edolos oblongo-lanceolados, aveludados pola face superior e un chisco amarelentos polo anverso. As flores son de cor branca ou do leite, con cinco p\u00e9talos e cinco s\u00e9palos, reunidas en corimbo duns 1,5 cent\u00edmetros de di\u00e1metro.\nO froito, chamado sorba, \u00e9 unha drupa carnosa, piriforme arrondeada de 2,5\u00a0cm, semellante \u00e1 pera. Rosea na primavera e os froitos ap\u00e1\u00f1anse a finais do ver\u00e1n. A s\u00faa cor ao primeiro \u00e9 verde pero ao madurecer adquiren unha cor acasta\u00f1ada; esta maduraci\u00f3n prod\u00facese ao comezo do outono. Na natureza, a dispersi\u00f3n natural dos froitos e das s\u00faas sementes \u00e9 levada a cabo fundamentalmente polos mam\u00edferos, especialmente teixugos, gardu\u00f1as, raposos e xabar\u00eds, que os comen maduros do chan, e m\u00e1is raramente pola inxesti\u00f3n das aves.\nOs froitos apa\u00f1ados c\u00f3mpre sobremaduralos en palla para seren comest\u00edbeis. Empr\u00e9ganse para facer marmeladas e algunhas bebidas alcoh\u00f3licas fermentadas. Nalgunhas partes de Centroeuropa d\u00e9ixanas secar, a xeito de uvas pasas. Tam\u00e9n se elabora con eles unha fari\u00f1a que se mestura coa dos cereais para darlle sabor.\nA madeira, densa e dura, \u00e9 de gran calidade, das m\u00e1is prezadas de Europa, a\u00ednda que, debido \u00e1 forma e tama\u00f1o do seu tronco, s\u00f3 se poden obter pezas de tama\u00f1o medio e pequeno. A s\u00faa cor natural \u00e9 o branco, que se volve avermellado cun proceso de vaporizaci\u00f3n. \u00c9 resistente, en comparaci\u00f3n con outras froiteiras, a pestes e doenzas.\nOs seus principais usos son: torner\u00eda, talla e escultura, instrumentos musicais (viol\u00edns, guitarras, teclados), instrumentos de medida, \u00fatiles de debuxo, ebanister\u00eda, mangos de paraugas, artigos de regalo e de fantas\u00eda, cuncas. Tam\u00e9n se emprega para imitar a madeira de \u00e9bano.\nA sorbeira na cultura.\nJos\u00e9 Antonio Labordeta, poeta, cantante, e pol\u00edtico aragon\u00e9s, compuxo unha canci\u00f3n chamada \"No cojas las acerollas\", o nome en aragon\u00e9s da sorba. A canci\u00f3n, publicada no seu LP de 1975 \"Tiempo de espera\", \u00e9 unha invitaci\u00f3n \u00e1 utop\u00eda."}
{"id": "53651", "revid": "89787", "url": "https://gl.wikipedia.org/wiki?curid=53651", "title": "Capudre", "text": "O capudre ou cancereixo (Sorbus aucuparia) \u00e9 unha \u00e1rbore de tama\u00f1o mediano da familia das Ros\u00e1ceas que raramente pasa dos 15 metros, a s\u00faa distribuci\u00f3n cobre toda Europa, de Islandia a Rusia e a Pen\u00ednsula Ib\u00e9rica, tolerante ao fr\u00edo p\u00f3dese atopar en altitudes altas. Os seus froitos, semellantes a cereixas, son doces e acedos a un tempo, cun alto contido en vitamina C.\nEtimolox\u00eda.\nA Real Academia Galega s\u00f3 recolle o nome de cancereixo. Por\u00e9n, noutros dicionarios rec\u00f3llese o termo \"capudre\", e variedades dialectais coma \"capudrio\", voc\u00e1bulo que parece derivar dunha ra\u00edz indoeuropea, posibelmente do celta: \"triu\", \"treow\" (\u00e1rbore). Nalgunhas zonas tam\u00e9n recibe os nomes de canfreixo, escornabois e cornabude, pero hai que ter en conta que estes dous \u00faltimos son tam\u00e9n nomes com\u00fans doutras especies.\nDescrici\u00f3n.\nArbori\u00f1a caducifolia que acada os 15 m ou 20 m de altura. O toro \u00e9 recto coa cortiza pardo cinsenta, gretada nos adultos. A copa \u00e9 ampla de forma trasovada ou ovoide. As xemas son moi aveludadas. As follas disp\u00f3\u00f1ense alternas ao longo das p\u00f3las, compostas e imparipinnadas, oblongas e de bordos serrados, presenta de 9 a 15 fol\u00edolos, cunhas dimensi\u00f3ns de 2,5 a 6\u00a0cm, at\u00e9 9\u00a0cm. As inflorescencias son hermafroditas e se producen en grandes corimbos terminais de 8 a 15\u00a0cm de di\u00e1metro con m\u00e1is de 250 flores, cada unha derredor de 1\u00a0cm de di\u00e1metro con cinco p\u00e9talo branco-cremosos, que polinizan os insectos.\nO froito, que chega entre setembro e outubro, \u00e9 un pomo mi\u00fado de entre 4 a 8 mm de di\u00e1metro, carnoso e de forma globosa de cor alaranxada brillante ou vermello coral, moi semellante \u00e1 sorba mais do talle dunha cereixa; fican deica o inverno na \u00e1rbore. Por\u00e9n, existen tam\u00e9n algunhas variedades rosadas, amarelas e albas entre as especies asi\u00e1ticas. O froito \u00e9 doce e acedo ao mesmo tempo, cun alto contido en vitamina C. Ademais son moles e zumarentos o que os fai doada comida para os paxaros, principalmente, o picoteiro (\"Bombycilla garrulus\") e os merlos (coma a especie asi\u00e1tica \"Turdus dissimilis\"), que espallan posteriormente as sementes do cancereixo coas excreci\u00f3ns.\nUsos.\nOs froitos do cancereixo empreg\u00e1ronse para a elaboraci\u00f3n de marmeladas para combater o escorbuto, grazas ao seu contido en vitamina C, tres veces maior co das laranxas. Asemade descubriuse no s\u00e9culo XIX que conti\u00f1an o azucre sorbitol, o que deu p\u00e9 a s\u00faa obtenci\u00f3n a partir de glicosa e a s\u00faa utilizaci\u00f3n na industria qu\u00edmica para a fabricaci\u00f3n de \u00e1cido asc\u00f3rbico (vitamina C) ou coma humectante, estabilizante e adozante (E-420) en alimentos, cosm\u00e9ticos, produtos para diab\u00e9ticos e goma de mascar. A partir da fermentaci\u00f3n dos froitos prod\u00facese unha augardente que \u00e9 a base do vodka dos pa\u00edses n\u00f3rdicos.\nA madeira, de gran dureza serviu para a realizaci\u00f3n de pezas expostas a un forte rozamento coma puntas de mu\u00ed\u00f1os ou fusos. Hai s\u00e9culos, noutras zonas de Europa incluso chegou a substitu\u00edr ao teixo na fabricaci\u00f3n de arcos.\nTam\u00e9n se emprega en xardinar\u00eda. Nalg\u00fans pa\u00edses as follas eran empregadas para curtir. En Galicia e Asturias a madeira empregouse desde tempos ancestrais para protexerse dos feitizos das meigas.\nDistribuci\u00f3n.\nEst\u00e9ndese por toda Europa, dende Islandia at\u00e9 Rusia e a Pen\u00ednsula Ib\u00e9rica. Atura ben o fr\u00edo polo que adoita atoparse en altitude. En Galicia at\u00f3pase nas monta\u00f1as meridionais (Os Ancares, O Courel, Serra da Queixa, O Invernadeiro...), sendo m\u00e1is escaso nas serras setentrionais.\nH\u00e1bitat.\nAdoita aparecer illado nas carballeiras, bidueirais, faiais ou formando parte das fragas aut\u00f3ctonas europeas. As\u00f3ciase cos acivros e bidueiros. Normalmente medra nas abas frescas das monta\u00f1as. Ascende at\u00e9 os 2000 m, preferindo os solos h\u00famidos e con pouco cal.\nEcolox\u00eda.\n\u00c9 unha especie de importancia vital no mantemento das poboaci\u00f3ns de animais en inverno ao serviren os seus froitos de alimento aos osos, raposos e outros animais, especialmente as aves coma os paporrubios, os tordos ou as pegas.\nTam\u00e9n \u00e9 empregado o cancereixo coma sustento das larvas dunha ampla gama de especies de lepid\u00f3pteros.\nTaxonom\u00eda.\n\"Sorbus aucuparia\" foi descrita por Carl von Linn\u00e9 e publicouse en \"Species Plantarum 1: 477\", no ano 1753. "}
{"id": "53652", "revid": "889", "url": "https://gl.wikipedia.org/wiki?curid=53652", "title": "Cancereixo", "text": ""}
{"id": "53653", "revid": "56817", "url": "https://gl.wikipedia.org/wiki?curid=53653", "title": "Cornabude", "text": "Co termo cornabude co\u00f1\u00e9cense diferentes especies bot\u00e1nicas:"}
{"id": "53655", "revid": "1576", "url": "https://gl.wikipedia.org/wiki?curid=53655", "title": "Enci\u00f1o", "text": "Enci\u00f1o pode refererise a:"}
{"id": "53659", "revid": "5863", "url": "https://gl.wikipedia.org/wiki?curid=53659", "title": "Isabel I de Inglaterra", "text": "Isabel I (en ingl\u00e9s Elizabeth I), nada no Palacio de Placentia o 7 de setembro de 1533 e finada no Palacio de Richmond o 24 de marzo de 1603, foi ra\u00ed\u00f1a de Inglaterra e de Irlanda desde 1558 ata a s\u00faa morte. Tam\u00e9n foi co\u00f1ecida polos nomes de \"A Ra\u00ed\u00f1a Virxe\", \"Gloriana\" e \"Boa Ra\u00ed\u00f1a Bess\".\nIsabel foi filla de Henrique VIII e a s\u00faa segunda muller, Ana Bolena, quen foi executada cando Isabel ti\u00f1a dous anos e medio. O matrimonio de Ana e Henrique foi declarado nulo, polo que Isabel foi considerada como filla ilex\u00edtima. O seu medio irm\u00e1n, Eduardo VI, herdou o trono ingl\u00e9s tras a morte de Henrique VIII en 1547, e gobernou ata a s\u00faa propia morte en 1553, deixando a coroa en mans de Lady Jane Grey, ignorando as reclamaci\u00f3ns das s\u00faas irm\u00e1s Isabel e Mar\u00eda, por medio da Terceira Acta de Sucesi\u00f3n. A decisi\u00f3n de Eduardo foi finalmente rexeitada e Mar\u00eda converteuse na ra\u00ed\u00f1a. Mar\u00eda I de Inglaterra mandou encerrar a Jane Grey na Torre de Londes, onde morreu en 1554. Pola s\u00faa banda Isabel foi encerrada baixo a sospeita de apoiar aos rebeldes protestantes. \nEn 1558, tras a morte de Mar\u00eda sen herdeiros, Isabel converteuse na nova ra\u00ed\u00f1a. O seu reinado \u00e9 co\u00f1ecido como o \"Per\u00edodo isabelino\" ou \"Era Dourada\". Foi un per\u00edodo de desenvolvemento, marcado polos primeiros pasos na fundaci\u00f3n daquilo que ser\u00eda o Imperio Brit\u00e1nico, e pola produci\u00f3n art\u00edstica crecente, principalmente na dramaturxia, que rendeu nomes como Christopher Marlowe e William Shakespeare. No campo da navegaci\u00f3n, o capit\u00e1n Francis Drake foi o primeiro ingl\u00e9s en dar a volta ao mundo, mentres no \u00e1rea do pensamento Francis Bacon predicou as s\u00faas ideas pol\u00edticas e filos\u00f3ficas. Os cambios estend\u00edanse \u00e1 Am\u00e9rica do Norte, onde se deron as primeiras tentativas de colonizaci\u00f3n, que resultaron en xeral en fracasos.\nIsabel foi unha monarca temperamental e moi decidida. Esta \u00faltima caracter\u00edstica, vista con impaciencia polos seus conselleiros, frecuentemente a manti\u00f1a lonxe de desavinzas pol\u00edticas. As\u00ed como seu pai, Henrique VIII, Isabel era afeccionada a escribir, tanto prosa como poes\u00eda.\nO seu reinado estivo marcado pola prudencia na concesi\u00f3n de honras e t\u00edtulos. Soamente oito t\u00edtulos maiores: un de conde e sete de bar\u00f3n no reino de Inglaterra, m\u00e1is un baronato en Irlanda, foron creados durante o seu reinado. Isabel tam\u00e9n reduciu substancialmente o n\u00famero de conselleiros privados, de trinta e nove a dezanove. M\u00e1is tarde, pasaron a ser s\u00f3 catorce conselleiros.\nA colonia inglesa de Virxinia (futuro estado norteamericano, logo da independencia dos Estados Unidos), recibiu ese nome en homenaxe a Isabel I.\nMocidade.\nIsabel era a \u00fanica filla viva do rei Henrique VIII coa s\u00faa segunda esposa, Ana Bolena, marquesa de Pembroke, con quen casou en segredo, est\u00edmase, entre o inverno de 1532 e xaneiro do ano seguinte. Naceu no palacio de Placentia, sito en Greenwich, o 7 de setembro de 1533. Henrique preferir\u00eda un fillo home para asegurar a sucesi\u00f3n da Casa de Tudor, pero no momento do seu nacemento, Isabel era a presunta herdeira ao trono de Inglaterra. Logo de que a ra\u00ed\u00f1a Ana non tivera un herdeiro masculino, Henrique mandou que fose executada, baixo a falsa acusaci\u00f3n de traiz\u00f3n (a pr\u00e1ctica de adulterio contra o rei era considerada traiz\u00f3n), de incesto co seu irm\u00e1n m\u00e1is vello e de bruxar\u00eda. Isabel ti\u00f1a ent\u00f3n tres anos de idade e foi declarada ilex\u00edtima, perdendo o t\u00edtulo de princesa, e foi nomeada, simplemente, como \"lady\" Isabel e viviu no exilio, mentres o seu pai casaba e se divorciaba de varias outras mulleres. A \u00faltima esposa do rei, Catarina Parr, insistiu na reconciliaci\u00f3n entre os dous, e Isabel, xunto coa s\u00faa medio-irm\u00e1 Mar\u00eda, filla de Catarina de Arag\u00f3n, foi restablecida na li\u00f1a de sucesi\u00f3n tralo pr\u00edncipe Eduardo.\nA primeira titora de Isabel foi \"lady\" Bryan, unha baronesa \u00e1 que Isabel chamaba \"Muggie\". Con catro anos, a titora da princesa pasou a ser Catarina Chapernowne. Chapernowne desenvolveu unha relaci\u00f3n moi pr\u00f3xima con Isabel e converteuse na s\u00faa confidente e amiga para o resto da s\u00faa vida. Fora designada pola propia Ana Bolena antes de que esta fose executada. Matthew Parker, o confesor da s\u00faa nai, manti\u00f1a un especial interese polo benestar de Isabel, principalmente despois de que Ana, xa temendo pola s\u00faa morte, confi\u00e1selle a paz espiritual da s\u00faa filla. M\u00e1is tarde, Parker converter\u00edase no primeiro arcebispo de Canterbury en asumir o cargo trala coroaci\u00f3n de Isabel.\nHenrique VIII morreu en 1547 e foi sucedido por Eduardo VI. Catherine Parr casou con Thomas Seymour e levou a Isabel para a s\u00faa casa. Seria a\u00ed onde Isabel recibir\u00eda a s\u00faa instruci\u00f3n formal. Abnegada, aprendeu a falar ou ler en seis idiomas: a lingua do seu pa\u00eds, o ingl\u00e9s, as\u00ed como o franc\u00e9s, italiano, castel\u00e1n, grego e lat\u00edn. Baixo a influencia de \"lady\" Parr e de seu profesor Roger Ascham, converteuse ao protestantismo.\nEn 1553, Eduardo morr\u00eda con quince anos, deixando un testamento que substitu\u00eda o de seu pai. Contrariando a Lei de Sucesi\u00f3n de 1544, o documento exclu\u00eda a Mar\u00eda e a Isabel da sucesi\u00f3n ao trono e declaraba a Xoana Grey s\u00faa herdeira. Xoana ascendeu ao trono, mais foi deposta menos de d\u00faas semanas despois. Apoiada polo pobo, Mar\u00eda entrou triunfante en Londres, coa s\u00faa medio-irm\u00e1 Isabel ao seu lado.\nMar\u00eda, despois de consolidar un casamento co pr\u00edncipe espa\u00f1ol Filipe, futuro rei Filipe II, pasou a temer unha posible deposici\u00f3n e substituci\u00f3n por Isabel. O duque de Suffolk volveu proclamar que a s\u00faa filla Lady Jane Grey era a ra\u00ed\u00f1a. En apoio a Isabel, Thomas Wyatt liderou unha forza invicta ata a s\u00faa chegada a Londres desde Kent. Tras ser esmagadas as rebeli\u00f3ns, o duque de Suffolk, a s\u00faa filla Lady Jane Grey e o seu marido foron encarcerados por alta traiz\u00f3n e executados. Isabel, a pesar de declarar a s\u00faa inocencia no caso Wyatt foi encarcerada durante dous meses na Torre de Londres e m\u00e1is tarde baixo arresto domiciliado no Palacio de Woodstock. O espa\u00f1ol esixiu a execuci\u00f3n de Isabel, pero poucos ingleses ter\u00edan interese na execuci\u00f3n dun membro da popular dinast\u00eda de Tudor. Mar\u00eda tentou retirar a Isabel da li\u00f1a de sucesi\u00f3n, mais o parlamento non o permitiu. Logo de dous meses na Torre, Isabel foi posta en prisi\u00f3n no seu domicilio baixo a garda de Sir Henry Bedingfield. A finais dese mesmo ano, cando Mar\u00eda pensaba estar gr\u00e1vida, permit\u00eduselle a Isabel retornar \u00e1 corte co consentimento do propio Filipe, dado que este estaba preocupado coa posibilidade de que, a consecuencia da morte da s\u00faa esposa durante o parto, esta fora sucedida por Mar\u00eda Estuardo, que acabou por converterse en ra\u00ed\u00f1a de Escocia. Durante o tempo restante do seu reinado, Mar\u00eda I (que era cat\u00f3lica fervorosa) perseguiu os protestantes de forma implacable. Tentou converter a Isabel, que finxiu ser cat\u00f3lica, mantendo, na realidade, as s\u00faas crenzas protestantes.\nComezo do reinado.\nEn 1558, cando morreu Mar\u00eda I, Isabel ascendeu ao trono. Era moito m\u00e1is popular que a s\u00faa irm\u00e1. Dise que cando se soubo da morte de Mar\u00eda, moitas persoas sa\u00edron \u00e1s r\u00faas a celebralo.\nIsabel foi coroada o 15 de xaneiro de 1559. Non hab\u00eda un arcebispo de Canterbury na \u00e9poca para presidir a cerimonia. O \u00faltimo cat\u00f3lico en ocupar o posto foi o cardeal Reginald Pole, que morreu poucas horas despois da ra\u00ed\u00f1a Mar\u00eda. Como os principais bispos declinaran en participar na coroaci\u00f3n (porque Isabel era filla ilex\u00edtima tanto baixo o dereito can\u00f3nico como pola estatutaria, ademais de ser protestante), foi Owen Oglethorpe, un bispo de menor importancia, de Carlisle, quen a coroou. A comu\u00f1\u00f3n non foi celebrada por Oglethorpe, sen\u00f3n polo capel\u00e1n persoal da ra\u00ed\u00f1a, para evitar o uso dos ritos cat\u00f3licos. A coroaci\u00f3n de Isabel I foi a \u00faltima en que o lat\u00edn foi usado durante a celebraci\u00f3n, pasando as celebraci\u00f3ns posteriores a ser en ingl\u00e9s. M\u00e1is tarde, Isabel conseguiu convencer o capel\u00e1n da s\u00faa nai, o xa citado Matthew Parker, de converterse en arcebispo. Este aceptou, soamente por lealdade e honra \u00e1 memoria da nai da ra\u00ed\u00f1a, visto que consideraba particularmente complicado servir a Isabel.\nUn dos asuntos m\u00e1is importantes durante o inicio do reinado de Isabel foi de materia relixiosa. O primeiro home escollido para tratar da cuesti\u00f3n foi sir William Cecil. A Lei de Uniformidade de 1559 requir\u00eda o uso do Libro de Oraci\u00f3n Com\u00fan dos protestantes nos servizos da igrexa. O control papal sobre a Igrexa de Inglaterra fora restabelecido baixo Mar\u00eda I, pero foi anulado por Isabel. A propia ra\u00ed\u00f1a asumiu o t\u00edtulo de \"Suprema Gobernante da Igrexa Anglicana\", en vez de \"Cabeza Suprema\", xa que diversos bispos e outras figuras p\u00fablicas consideravan que o t\u00edtulo era impropio para unha muller. A Lei de Supremacia de 1559 obrigaba \u00f3s oficiais p\u00fablicos a facer un xuramento que reco\u00f1ec\u00eda o control da soberana sobre a Igrexa, con severos castigos en caso de desobediencia.\nMoitos bispos estaban insatisfeitos coa pol\u00edtica relixiosa isabelina. Estes foran retirados da cadeira eclesi\u00e1stica e substitu\u00eddos por outros que mostraban maior servilismo en relaci\u00f3n \u00e1 supremac\u00eda da ra\u00ed\u00f1a. Apuntou tam\u00e9n un consello privado enteiramente renovado, cesando a moitos conselleiros cat\u00f3licos no proceso. Baixo o mandato de Isabel, o faccionamento no consello e nos conflitos da corte diminu\u00edu bastante. Os conselleiros principais de Isabel eran sir William Cecil (lord Burghley), Secretario de Estado, e sir Nicholas Bacon, Lord Gardi\u00e1n do Gran Selo. Entre os seus leais conselleiros e secretarios, un tornouse notorio por crear o primeiro servizo de espionaxe de Inglaterra: sir Francis Walsingham era secretario de negocios internos e xefe do servizo de espionaxe.\nIsabel reduciu a influencia de Espa\u00f1a sobre Inglaterra. A\u00ednda que Filipe II a axudara a rematar as Guerras Italianas coa paz de Cateau-Cambr\u00e9sis, Isabel permaneceu diplomaticamente independente. Adoptou o principio de \"Inglaterra para os ingleses\". O seu outro reino, Irlanda, nunca se beneficiou de tal filosof\u00eda. A implantaci\u00f3n de costumes inglesas en Irlanda mostrouse impopular entre os seus habitantes, as\u00ed como a pol\u00edtica relixiosa da ra\u00ed\u00f1a.\nLogo do seu ascenso, moitos se cuestionaron sobre posibles lazos matrimoniais para Isabel. A raz\u00f3n de que nunca casase \u00e9 incerta. Pode que sentira repulsa, motivada polos malos tratos que as esposas de Henrique VIII recibiran. Outra hip\u00f3tese \u00e9 que estivese afectada psicoloxicamente pola suposta relaci\u00f3n que puidera ter con lord Seymour durante a s\u00faa infancia. Rumores da \u00e9poca imput\u00e1banlle un defecto f\u00edsico do que estaba receosa de revelar: quizais marcas deixadas pola var\u00edola. \u00c9 tam\u00e9n posible que Isabel non desexase compartir o poder da coroa ou que, dada a inestabilidade da situaci\u00f3n pol\u00edtica, temese ter que enfrontarse a rebeli\u00f3ns apoiadas por facci\u00f3ns aristocr\u00e1ticas, no caso de establecer matrimonio con alg\u00fan representante dalgunha desas facci\u00f3ns. A \u00fanica cousa que se sabe con certeza \u00e9 que a voda ser\u00edalle particularmente dispendiosa e custar\u00edalle tam\u00e9n certa independencia, xa que todas as propiedades e rendas de Isabel herdadas do seu pai ser\u00edan s\u00faas soamente mentres estivese solteira.\nTam\u00e9n \u00e9 l\u00f3xico entender que s\u00f3 ti\u00f1a d\u00faas opci\u00f3ns, ambas malas: ou casaba cun estranxeiro, e neste caso corr\u00eda o risco de perder non s\u00f3 a independencia persoal sen\u00f3n tam\u00e9n a do seu reino, como ocorrera coa s\u00faa irm\u00e1, que fixera de Inglaterra un ap\u00e9ndice dos intereses espa\u00f1ois; ou casaba cun s\u00fabdito, e neste caso elevaba unha familia de s\u00fabditos \u00e1 condici\u00f3n de dinast\u00eda. Manterse solteira, dicir que \"ti\u00f1a desposado o seu pa\u00eds\", foi unha sabia pol\u00edtica que lle garantiu boas condici\u00f3ns de goberno, ademais de popularidade (a\u00ednda que nos primeiros anos do reinado a presi\u00f3n fose grande para que contraese matrimonio), mais ao prezo de non ter un sucesor de seu corpo. En realidade, Isabel res\u00edstese ata o fin en definir quen herdar\u00e1 o trono. Aparentemente, a s\u00faa menci\u00f3n mais clara da s\u00faa elecci\u00f3n \u00e9, no leito de morte, cando di que \"soamente un rei poder\u00e1 herdar o trono\" que \u00e9 seu, nunha alusi\u00f3n inequ\u00edvoca a Xacobe VI de Escocia, que lle suceder\u00e1 como Xacobe I de Inglaterra, e marcar\u00e1 o final da dinast\u00eda Tudor e o inicio da Estuardo.\nConflitos contra Francia e Escocia.\nA ra\u00ed\u00f1a atopou unha rival perigosa na s\u00faa curm\u00e1, a cat\u00f3lica Mar\u00eda Estuardo, ra\u00ed\u00f1a de Escocia e esposa do rei franc\u00e9s Francisco II. En 1559, Mar\u00eda Estuardo declarouse ra\u00ed\u00f1a de Inglaterra, apoiada por Francia. En Escocia, a nai de Mar\u00eda Estuardo, Mar\u00eda de Guisa, intentou aumentar a influencia dos franceses en Gran Breta\u00f1a permitindo a construci\u00f3n de fortificaci\u00f3ns do ex\u00e9rcito franc\u00e9s en territorio escoc\u00e9s. Un grupo de se\u00f1ores escoceses aliados de Isabel conseguiu depo\u00f1er a Mar\u00eda de Guise. Baixo presi\u00f3n inglesa, os representantes de Mar\u00eda asinaron o tratado de Edimburgo, que ordenaba que as tropas francesas retir\u00e1sense de Escocia. A\u00ednda que Mar\u00eda rexeitase vehementemente ratificar o tratado, este tivo o efecto desexado, e a ameaza representada por Francia foi afastada de Gran Breta\u00f1a.\nCando morreu o seu marido, Mar\u00eda Estuardo retornou a Escocia. Mentres iso, en Francia, a persecuci\u00f3n cat\u00f3lica aos hugonotes deflagrou as Guerras Relixiosas Francesas. Isabel, secretamente auxiliou \u00f3s hugonotes. Feita a paz con Francia en 1564, desistindo de reivindicar a \u00faltima posesi\u00f3n inglesa na Francia continental, Calais, despois da derrota dunha expedici\u00f3n inglesa en Le Havre. Isabel, entre tanto, non desistiu da s\u00faa reivindicaci\u00f3n \u00e1 Coroa francesa, que se manti\u00f1a desde o reinado de Eduardo III durante a Guerra dos Cen Anos (s\u00e9culo XIV). Soamente renunciouse a tal pretensi\u00f3n polos monarcas brit\u00e1nicos no reinado de Xurxo III no s\u00e9culo XVIII.\nCrises e rebeli\u00f3ns.\nNo final de 1562, Isabel contraeu a var\u00edola, pero sobreviviu. En 1563, alarmado pola doenza case fatal da ra\u00ed\u00f1a, o Parlamento esixiu que casase ou nomease un herdeiro para impedir a guerra civil se chegase a morrer. Ela negouse a facer \u00e1mbalas cousas, e en abril, suspendeu temporalmente o Parlamento, como era s\u00faa prerrogativa. O Parlamento non pode por tanto volver ao asunto ata que Isabel precisou do seu consentimento para aumentar impostos, en 1566. A C\u00e1mara dos Com\u00fans ameazou reter fondos ata que a ra\u00ed\u00f1a admitira indicar un sucesor, pero ela negouse de novo.\nDiferentes li\u00f1as de sucesi\u00f3n foran consideradas durante o reinado de Isabel. Unha li\u00f1a posible era a de Margarida Tudor, irm\u00e1 mais vella de Henrique VIII, que pasaba por Mar\u00eda I de Escocia (Mar\u00eda Estuardo). A outra alternativa prob\u00e1bel descend\u00eda dunha irm\u00e1 mais nova de Henrique, Mar\u00eda Tudor, duquesa de Suffolk; nese caso, a pr\u00f3xima ra\u00ed\u00f1a seria \"lady\" Catarina Grey, irm\u00e1 de Xoana Grey. Unha posibilidade a\u00ednda mais remota ser\u00eda a ascensi\u00f3n de Henry Hastings, o conde de Huntingdon, que poder\u00eda reivindicar s\u00faa descendencia de Eduardo III (s\u00e9culo XV). Cada posible herdeiro ti\u00f1a algunha desvantaxe: Mar\u00eda I era cat\u00f3lica, \"lady\" Grey casara sen o consentimento da ra\u00ed\u00f1a e \"lord\" Huntingdon, que era puritano, nin sequera ti\u00f1a pretensi\u00f3ns de aceptar a coroa.\nMar\u00eda Estuardo sufr\u00eda cos seus propios problemas en Escocia. Isabel suxerira que casara co protestante Robert Dudley, primeiro conde de Leicester, como tentativa de influenciar a li\u00f1a de sucesi\u00f3n de Escocia. Leicester, na verdade, fora amante da propia Isabel. Mar\u00eda Estuardo rexeitou e, en 1565, casou co cat\u00f3lico Henry Stuart, \"lord\"' Darnley. Este, con todo, foi asasinado en 1567, despois de que a parella xa pasase por varias pelexas e disputas entre si. Mar\u00eda, enseguida, casou co suposto asasino do propio marido, James Hepburn, conde de Bothwell. Os nobres escoceses rebel\u00e1ronse, aprisionando a Mar\u00eda e forz\u00e1ndoa a abdicar en favor do seu fillo, que asumiu o trono co nome de Xacobe VI.\nEn 1568 morreu Catarina Grey, a \u00faltima herdeira viable ao trono ingl\u00e9s. Deixou un fillo, pero foi considerado ilex\u00edtimo. A s\u00faa herdeira era a s\u00faa irm\u00e1, lady Mar\u00eda Grey. Isabel foi forzada de novo a considerar un sucesor escoc\u00e9s, da li\u00f1a da irm\u00e1 do seu pai, Margarida Tudor. Con todo Mar\u00eda I (Mar\u00eda Estuardo), era impopular en Escocia, onde continuaba prisioneira. M\u00e1is tarde, escapou da s\u00faa prisi\u00f3n e fuxiu a Inglaterra, onde foi capturada por forzas inglesas. Isabel viuse ante unha disxuntiva: enviala aos nobres escoceses ser\u00eda considerado demasiado cruel; enviala a Francia converter\u00edaa nun triunfo poderoso nas mans do rei franc\u00e9s; restaurarlle o trono de Escocia poder\u00eda ser visto como un xesto heroico, pero causar\u00eda gran tensi\u00f3n entre os escoceses; encerrala en prisi\u00f3n en Inglaterra permitir\u00eda a participaci\u00f3n directa de Mar\u00eda en conxuras contra a ra\u00ed\u00f1a. Isabel escolleu esta \u00faltima opci\u00f3n: Mar\u00eda foi confinada durante dezaoito anos, a maior parte deles no castelo e mansi\u00f3n de Sheffield, baixo custodia de George Talbot. A\u00ednda que a obra de Friedrich Schiller, \"Mar\u00eda Estuardo\", te\u00f1a un dos seus momentos m\u00e1is dram\u00e1ticos no enfrontamento das d\u00faas ra\u00ed\u00f1as logo de case dezaoito anos de reclusi\u00f3n da escocesa, a verdade \u00e9 que nunca se atoparon.\nEn 1569, Isabel enfrontouse a un gran levantamento co\u00f1ecido como a \"rebeli\u00f3n do Norte\", instigada por Thomas Howard (duque de Norfolk), Charles Neville (conde de Westmorland) e Thomas Percy, (conde de Northumberland). O papa P\u00edo V apoiou a rebeli\u00f3n cat\u00f3lica excomungando a Isabel e declar\u00e1ndoa deposta nunha bula papal. A bula da deposici\u00f3n, \"Regnans in Excelsis\", foi promulgada en 1570, cando a rebeli\u00f3n xa fora derrotada. Con todo, tras este acto pontificio, a pol\u00edtica de Isabel de tolerancia relixiosa converteuse en implacable. Empezou a perseguir aos seus inimigos relixiosos, o que levou ao xurdimento de novas conspiraci\u00f3ns cat\u00f3licas para depo\u00f1ela do trono. Con todo, os padres cat\u00f3licos eran tolerados, mentres que os sacerdotes xesu\u00edtas, e soamente eles, eran executados coa crueldade usual da \u00e9poca.\nO seguinte inimigo ao que se enfrontou Isabel foi o seu antigo cu\u00f1ado, Filipe II, rei de Espa\u00f1a. Tras un ataque sorpresa lanzado por Filipe contra os nav\u00edos corsarios dos capit\u00e1ns Francis Drake e John Hawkins en 1568, Isabel esixiu a captura dun nav\u00edo do Tesouro espa\u00f1ol en 1569. A atenci\u00f3n de Espa\u00f1a xa estaba dirixida cara aos Holanda onde intentaba sufocar unha rebeli\u00f3n e non ti\u00f1a recursos dispo\u00f1ibles para declarar unha guerra contra Inglaterra.\nFilipe II participou ademais en m\u00e1is dunha conspiraci\u00f3n para destronar a Isabel, a\u00ednda que algo remiso nalg\u00fans casos. O cuarto duque de Norfolk participou tam\u00e9n no primeiro destes complots: a \"conspiraci\u00f3n de Ridolfi\" de 1571. Tralo descubrimento e errada desta conspiraci\u00f3n cat\u00f3lica, o duque de Norfolk foi executado e Mar\u00eda Estuardo perdeu a pouca liberdade que lle restaba. Espa\u00f1a, que vi\u00f1a establecendo relaci\u00f3ns cordiais con Inglaterra desde a uni\u00f3n de Filipe \u00e1 antecesora de Isabel, pasou a mostrarse hostil.\nEn 1571, sir William Cecil converteuse en bar\u00f3n de Burghley e en 1572 foi elevado \u00e1 importante posici\u00f3n de tesoureiro maior. O seu posto como secretario de estado foi ocupado polo xefe da rede de espionaxe de Isabel, sir Francis Walsingham.\nTam\u00e9n en 1572, Isabel fixo unha alianza con Francia. A matanza do d\u00eda de San Bartolomeu, na que miles de protestantes franceses foron mortos, fixo m\u00e1is fr\u00e1xil a alianza pero non a crebou. Isabel ata comezou negociaci\u00f3ns sobre unha uni\u00f3n con Henrique, duque de Anjou (e despois rei Henrique III de Francia e Polonia). M\u00e1is tarde, negociou outra voda co irm\u00e1n m\u00e1is novo de Henrique, Fran\u00e7ois, duque de Anjou e de Alen\u00e7on. C\u00f3ntase que durante unha viaxe posterior a Francia en 1581, Isabel \"retirou un anel do seu dedo e p\u00faxoo na man do duque de Anjou, como indicativo de determinadas condici\u00f3ns existentes entre os dous\". O embaixador espa\u00f1ol relatou que ela realmente declarara que o duque de Anjou ser\u00eda o seu marido. Con todo, Anjou, do que dic\u00edan que era homosexual, retornou a Francia e morreu en 1584 antes de que puidese casar.\nGuerra contra Espa\u00f1a.\nEn 1580, o Gregorio XIII enviou forzas para axudar \u00e1s rebeli\u00f3ns de Desmond en Irlanda que, con todo, fallaron. A rebeli\u00f3n foi dada como terminada en 1583. Mentres tanto, Filipe II adquiriu Portugal e, xunto co trono portugu\u00e9s, recibiu o mando de mar a f\u00f3ra. Despois do asasinato do estadista holand\u00e9s Guillerme de Orange, Inglaterra comezou a apoiar abertamente as Provincias Unidas dos Pa\u00edses Baixos, que se rebelaban nesa \u00e9poca contra o dominio espa\u00f1ol. Esta situaci\u00f3n, xunto co conflito econ\u00f3mico con Espa\u00f1a e a piratar\u00eda inglesa contra colonias espa\u00f1olas, conduciu \u00f3 estalido da guerra anglo-espa\u00f1ola de 1585-1604. En 1586 o embaixador espa\u00f1ol foi expulsado de Inglaterra pola s\u00faa participaci\u00f3n en conspiraci\u00f3ns contra Isabel. Temendo tales conspiraci\u00f3ns, o Parlamento promulgou a Lei de Asociaci\u00f3n de 1584, que ditaba que calquera asociado nunha conxura para asasinar ao soberano ser\u00eda inmediatamente exclu\u00eddo da li\u00f1a de sucesi\u00f3n. A pesar da lei, unha tentativa posterior de golpe contra Isabel tomou forma e foi co\u00f1ecida como a Conspiraci\u00f3n de Babington. A conspiraci\u00f3n foi descuberta por sir Francis Walsingham, responsable da rede de esp\u00edas inglesa. Mar\u00eda Estuardo foi acusada de complicidade e foi executada no castelo de Fotheringhay o 8 de febreiro de 1587.\nNo seu testamento, Mar\u00eda deixou para Filipe a s\u00faa reivindicaci\u00f3n ao trono ingl\u00e9s. Filipe comezou ent\u00f3n a planificar unha invasi\u00f3n. En abril de 1587, sir Francis Drake queimou a frota espa\u00f1ola en C\u00e1diz, retardando os plans espa\u00f1ois. En xullo de 1588, a Armada Invencible, unha gran frota de 130 nav\u00edos con preto de 30.000 homes, alzou veas coa esperanza de axudar o ex\u00e9rcito espa\u00f1ol, baixo o mando do duque de Parma e que estaba en Holanda, a atravesar o canle da Mancha e comezar a invasi\u00f3n. Isabel intentou incentivar \u00e1s s\u00faas tropas cun discurso notable: o discurso \u00e1s tropas en Tilbury onde pronunciou a famosa frase: \"sei que te\u00f1o o corpo dunha muller d\u00e9bil e fr\u00e1xil; pero te\u00f1o tam\u00e9n o coraz\u00f3n e o est\u00f3mago dun rei - e dun rei de Inglaterra!\".\nO ataque espa\u00f1ol foi repelido pola frota inglesa, comandada por Charles Howard e por sir Francis Drake, axudados polo mal tempo o d\u00eda da batalla. A Armada \"Invencible\" foi forzada a retornar a Espa\u00f1a. A popularidade de Isabel aumentou de forma extraordinaria coa vitoria. A batalla, con todo, non foi decisiva, e a guerra con Espa\u00f1a continuou. A guerra foi freada tam\u00e9n nos Pa\u00edses Baixos, que continuaron loitando pola independencia, e en Francia, onde un protestante, Henrique IV, reivindicou o trono. Isabel enviou 20.000 homes e subsidios de 300.000\u00a3 para apoiar a Henrique IV, ademais de 8.000 tropas e subsidios de 1\u00a0000\u00a0000\u00a3 para os holandeses. Malia que Henrique rompese a s\u00faa promesa e converterse ao catolicismo, Isabel permaneceu ao seu lado.\nOs nav\u00edos corsarios ingleses continuaron atacando nav\u00edos do Tesouro espa\u00f1ois vindos de Am\u00e9rica. Os corsarios m\u00e1is famosos foron sir John Hawkins e sir Martin Frobisher. En 1595 e en 1596, unha expedici\u00f3n desastrosa levou \u00e1s mortes tanto de John Hawkins como de Francis Drake. Tam\u00e9n en 1595, unha forza espa\u00f1ola desembarcou en Cornualla. Tras queimar algunhas vilas e saquear abastecementos, retornaron a Espa\u00f1a.\nEn 1596 Inglaterra retirouse por fin de Francia, con Henrique IV xa plenamente establecido no trono, trala derrota da liga cat\u00f3lica que se lle opo\u00f1\u00eda. Isabel enviou 2.000 tropas adicionais para Francia tras a toma espa\u00f1ola de Calais. Inglaterra intentou atacar os Azores en 1597, pero fallou. Algunhas batallas a\u00ednda ocorreron ata 1598, cando Francia e Espa\u00f1a fixeron finalmente as paces. A guerra anglo-espa\u00f1ola entrou nunha fase de estancamento trala morte de Filipe II aquel ano. En parte por mor da guerra, as tentativas ultramarinas de colonizaci\u00f3n, por parte de Raleigh e de Gilbert, erraron, e os asentamentos norteamericanos se estancaron ata que Xacobe I negociase a paz no Tratado de Londres de 1604.\n\u00daltimos anos.\nEn 1598, o principal conselleiro de Isabel, lord Burghley, morreu. O seu cargo pol\u00edtico herdouno o seu fillo, Robert Cecil, que xa ocupaba a secretar\u00eda de estado desde 1590. Isabel f\u00edxose un tanto impopular por mor da s\u00faa pr\u00e1ctica de conceder monopolios reais, o que motivaba constantes reclamaci\u00f3ns por parte do Parlamento. No seu famoso \"Discurso Dourado\", Isabel prometeu reformas. As\u00ed, doce monopolios reais foron disoltos por decreto real. Pero estas reformas foron superficiais e a pr\u00e1ctica de obter fondos das concesi\u00f3ns de monopolios continuou.\n\u00c1 vez que se enfrontaba a Espa\u00f1a, Inglaterra enfrontouse tam\u00e9n a unha rebeli\u00f3n en Irlanda, co\u00f1ecida como Guerra dos Nove Anos. Hugh O'Neill, conde de Tyrone, proclamouse rei, pero foi declarado un traidor en 1595. Intentando evitar d\u00faas guerras, Isabel chegou a unha tregua con Tyrone, que inmediatamente buscou auxilio xunto o rei espa\u00f1ol. Espa\u00f1a intentou enviar d\u00faas armadas a Irlanda, pero ambas as d\u00faas expedici\u00f3ns fallaron. En 1598, Tyrone ofreceu unha tregua. Tras a finalizaci\u00f3n da tregua, os ingleses sufriron a s\u00faa peor derrota durante a rebeli\u00f3n irlandesa na Batalla de Yellow Ford.\nUn dos principais membros da mari\u00f1a, Robert Devereux, conde de Essex, foi nomeado lord-tenente de Irlanda e foi encargado de esmagar a rebeli\u00f3n irlandesa, en 1599. Fracasou por completo e retornou a Inglaterra sen o permiso da ra\u00ed\u00f1a en 1600, sendo castigado por iso coa perda de todos os seus cargos pol\u00edticos. Un ano despois dirixir\u00eda unha revolta contra a ra\u00ed\u00f1a e acabou sendo executado. Essex, fillastro do xa falecido conde de Leicester, fora amante da ra\u00ed\u00f1a \u2014e se non foi, houbo polo menos amor dela por el; mandar executalo foi extremadamente duro para a vella monarca.\nCharles Blount, bar\u00f3n de Mountjoy foi, ent\u00f3n, enviado a Irlanda para substitu\u00edr o conde de Essex. Lord Mountjoy intentou bloquear as tropas de Tyrone e sometelas por fame. Nese momento, Espa\u00f1a enviou 3.000 tropas para axudar aos irlandeses. A coroa espa\u00f1ola xustificaba a intervenci\u00f3n lembrando que Isabel con anterioridade axudara \u00e1 rebeli\u00f3n holandesa contra Espa\u00f1a. Mountjoy derrotou \u00e1s tropas espa\u00f1olas e irlandesas na Batalla de Kinsale. O conde de Tyrone rendeuse alg\u00fans d\u00edas logo da morte de Isabel.\nMorte.\nIsabel I enfermou en febreiro de 1603, sufrindo de debilidade e insomnio. Morreu o 24 de marzo no palacio de Richmond. Con sesenta e nove anos de idade, foi a monarca m\u00e1is lonxeva en gobernar Inglaterra ata a s\u00faa \u00e9poca. A s\u00faa marca s\u00f3 foi superada cando Xurxo II morreu con setenta e sete anos en 1760. Isabel foi enterrada na abad\u00eda de Westminster, \u00e1 beira da s\u00faa irm\u00e1 Mar\u00eda I. O epitafio do seu t\u00famulo \u00e9 a inscrici\u00f3n latina \"Compa\u00f1eiras no trono e na sepultura, descansamos aqu\u00ed d\u00faas irm\u00e1s, Isabel e Mar\u00eda, na esperanza dunha resurrecci\u00f3n\".\nO testamento deixado por Henrique VIII declaraba que Isabel deb\u00eda ser sucedida polos descendentes da s\u00faa irm\u00e1 m\u00e1is nova, Mar\u00eda Tudor, duquesa de Suffolk, en detrimento dos descendentes escoceses da s\u00faa irm\u00e1 m\u00e1is vella, Margarida Tudor. Se a s\u00faa vontade fose atendida, Isabel ser\u00eda sucedida ent\u00f3n por lady Anne Stanley. Se, con todo, as regras da primoxenitura masculina prevalecesen, o sucesor ser\u00eda Xacobe VI, rei de Escocia. Outros nobres pod\u00edan a\u00ednda reivindicar o trono. Inclu\u00edanse entre estes Edward Seymour, bar\u00f3n de Beauchamp (fillo ilex\u00edtimo de Catarina Grey) e William Stanley, conde de Derby (t\u00edo de Anne Stanley).\nAlgunhas fontes hist\u00f3ricas refiren que Isabel nomeou a Xacobe o seu herdeiro no seu leito de morte. De acordo cunha historia dubidosa, cando lle preguntaron sobre quen nomear\u00eda como herdeiro, Isabel responder\u00eda, \"quen poder\u00eda ser, ademais do meu curm\u00e1n de Escocia?\". De acordo con outra, dixo, \"quen ademais dun rei poder\u00eda suceder a unha ra\u00ed\u00f1a?\". Finalmente, unha terceira lenda suxire que permaneceu en silencio ata a s\u00faa morte. Non hai ningunha evidencia para probar calquera deses episodios. En todo caso, ning\u00fan dos herdeiros alternativos reivindicou o trono. Xacobe VI, o \u00fanico sucesor viable, foi proclamado rei de Inglaterra co nome de Xacobe I algunhas horas logo da morte de Isabel. A proclamaci\u00f3n de Xacobe I abriu un precedente hist\u00f3rico porque foi feita, non polo propio monarca, sen\u00f3n por un Consello de Ascensi\u00f3n, xa que Xacobe atop\u00e1base en Escocia. Os Consellos de Ascensi\u00f3n e non os novos monarcas, contin\u00faan facendo a proclamaci\u00f3n dos reis na pr\u00e1ctica moderna.\nLegado.\nIsabel demostrou ser un dos monarcas m\u00e1is populares da historia de Inglaterra. Ocupou o s\u00e9timo lugar en \"Os cen brit\u00e1nicos m\u00e1is importantes\", que foi organizada pola BBC en 2002, superando a t\u00f3dolos demais monarcas que apareceron na listaxe.\nEn cambio os historiadores en xeral parecen non admirar tanto o reinado de Isabel. A\u00ednda que durante este per\u00edodo Inglaterra obte\u00f1a moitas vitorias militares, Isabel foi unha figura menos importante que outros monarcas como, por exemplo, Henrique V. Isabel foi criticada tam\u00e9n por apoiar o tr\u00e1fico de escravos en Inglaterra. Os seus problemas con Irlanda serven tam\u00e9n para manchar seus rexistros.\nDoutra banda, Isabel foi unha ra\u00ed\u00f1a acertada, axudando firmemente \u00e1 naci\u00f3n, a\u00ednda herdando unha enorme d\u00e9beda nacional da s\u00faa irm\u00e1 Mar\u00eda. Baixo o seu mando, Inglaterra evitou unha invasi\u00f3n espa\u00f1ola. Isabel tam\u00e9n conseguiu impedir o estalido dunha guerra relixiosa ou civil en chan ingl\u00e9s. As s\u00faas realizaci\u00f3ns, con todo, foron esaxeradamente encomiadas logo da s\u00faa morte. Foi descrita alg\u00fans anos m\u00e1is tarde como unha gran defensora do protestantismo en Europa cando, en realidade, vacilaba frecuentemente antes de ir en auxilio dos seus aliados protestantes. Como sir Walter dixo en relaci\u00f3n \u00e1 s\u00faa pol\u00edtica exterior, \"a s\u00faa Maxestade fixo todo pola metade\"."}
{"id": "53660", "revid": "45576", "url": "https://gl.wikipedia.org/wiki?curid=53660", "title": "Alaska y Dinarama", "text": "Alaska e Dinarama (tam\u00e9n Dinarama, Dinarama Alaska e Alaska Dinarama) foi un grupo de m\u00fasica pop espa\u00f1ol, formado por Alaska, Carlos Berlanga e Nacho Canut. A s\u00faa actividade desenvolveuse entre os anos 1982 e 1989, ano en que se disolveu trala realizaci\u00f3n de 5 gravaci\u00f3ns e varios mill\u00f3ns discos vendidos. Publicaron canci\u00f3ns como \"Ni tu ni nadie\" e \"A qui\u00e9n le importa\", que foi o seu maior \u00e9xito.\nTraxectoria.\nDinarama naceu en 1983, creado por Carlos Berlanga, ao sa\u00edr de Alaska y los Pegamoides. Ao pouco tempo uniuse Nacho Canut, consolidando Dinarama. M\u00e1is tarde Alaska un\u00edase como vocalista, a\u00ednda que non estaban moi decididos ningunha das partes. Publicaron o seu primeiro \u00e1lbum, \"Canciones Profanas\" baixo o nome de Dinarama Alaska. Del extr\u00e1ense singles como \"Rey del Glam\", \"Crisis\", \"Deja de Bailar\" ou o m\u00edtico \"Perlas Ensangrentadas\".\nTras reestruturar o grupo como tr\u00edo e cham\u00e1ndose xa Alaska y Dinarama sacan \u00e1 venda o \u00e1lbum \"Deseo Carnal\", cunha produci\u00f3n moito m\u00e1is elaborada por Nick Patrick. Este disco inclu\u00edu \u00e9xitos como \"Ni tu ni nadie\" e \"Como pudiste hacerme esto a mi\". Nick Patrick acompa\u00f1ounos na produci\u00f3n dos seus dous seguintes \u00e1lbums, \"No es pecado\" e \"Diez\".\n\"No es Pecado\", que inclu\u00eda \"A quien le importa\" e \"La funcionaria asesina\", ti\u00f1a un ton de estilo motown con chiscadelas a grupos como Hall and Oates ou as Supremes. O tema \"Alto! Prohibido pasar\" co que se abre o \u00e1lbum, remite claramente ao \u00e9xito de The Supremes \"Stop! In the name of love\". Os temas est\u00e1n compostos na s\u00faa maior\u00eda para a voz de Carlos Berlanga, polo que Alaska canta case todo o \u00e1lbum en falsete. \u00c9 por iso que moitos dos seus temas nunca se interpretaron en directo, centrando a propia xira do disco en temas dos seus \u00e1lbums anteriores. A pesar de que Carlos Berlanga quedou moi orgulloso deste LP as vendas foron menores c\u00e1s do anterior.\nEn 1987 sacaron seu cuarto LP \"Diez\". O t\u00edtulo lembraba os dez anos que levaba o tr\u00edo xunto desde Kaka de Luxe. Tam\u00e9n eran dez as pistas que inclu\u00eda. \"Diez\" era unha especie de recompilaci\u00f3n, que inclu\u00eda d\u00faas \"caras B\", seis novas versi\u00f3ns e dous temas in\u00e9ditos, que Berlanga compuxera con anterioridade. O primeiro single foi \"Bailando\".\nEn 1989 publicaron o seu \u00faltimo \u00e1lbum \"Fan Fatal\". Carlos Berlanga estaba moito m\u00e1is separado do tr\u00edo e empezaron a ter problemas. Alaska e Nacho quer\u00edan un disco de estilo Acid House, para o que contaron coa produci\u00f3n de Rebeldes sin pausa. A participaci\u00f3n de Berlanga en \"Fan Fatal\" foi tan escasa ao principio que pensaron sacar o \u00e1lbum baixo o nome de \"La Pandilla Vasura\", e non como Alaska e Dinarama. Este disco m\u00e1is electr\u00f3nico foi como unha especie de transici\u00f3n a Fangoria, que se formou en 1990 cando Carlos Berlanga decidiu abandonar o grupo e empezar a s\u00faa carreira en solitario.\nA\u00ednda que Alaska y Dinarama non volveron como tal, en 1997 o tr\u00edo volveu traballar xunto para o \u00e1lbum de Carlos Berlanga \"V\u00eda sat\u00e9lite alrededor de Carlos Berlanga\", con letra e m\u00fasica de Berlanga e Canut e coros de Alaska. Igualmente pasou co seguinte \u00e1lbum de Carlos Berlanga \"Impermeable\" no 2001.\nDiscograf\u00eda.\nLP's\n\u00c1lbums recompilatorios\nSinxelos"}
{"id": "53661", "revid": "98629", "url": "https://gl.wikipedia.org/wiki?curid=53661", "title": "Ronald Syme", "text": "Ronald Syme, nado en Eltham, Nova Zelandia, o 11 de marzo de 1903 e finado o 4 de setembro de 1989, foi un historiador da Roma antiga, un dos m\u00e1is eminentes do s\u00e9culo XX.\nTraxectoria.\nSyme estudou franc\u00e9s e literatura nas Universidades de Auckland e Wellington. En 1925 partiu para Inglaterra, estudou no Oriel College de Oxford entre 1925 e 1927. En 1929 conv\u00e9rtese en titor do Trinity College, ata 1949. Publicou \"The Roman Revolution\", centrado no ascenso de Octaviano e a instauraci\u00f3n como Augusto, en 1939, que o converteu nunha autoridade mundial reco\u00f1ecida. Durante a segunda guerra mundial, Syme foi catedr\u00e1tico de filolox\u00eda cl\u00e1sica en Istambul, entre 1942 e 1945. En 1949 foi nomeado profesor de Historia Antiga no Brasenose College, de Oxford, cargo que ocupou ata 1970. Desde 1976 ata 1989 foi catedr\u00e1tico de Historia Antiga na Royal Academy of Arts.\nObras.\nUnha das s\u00faas primeiras obras foi \"The Spanish War of Augustus (26-25 B. C.)\" publicada en 1934 en \"The American Journal of Philology\" sobre a campa\u00f1a de Augusto no noroeste da Pen\u00ednsula Ib\u00e9rica. A obra pola que se lle recorda, \"The Roman Revolution\" (1939), foi unha an\u00e1lise, maxistral e controvertida ao tempo, da vida pol\u00edtica romana no per\u00edodo que seguiu ao asasinato de Xulio C\u00e9sar. Inspirado no ascenso dos r\u00e9ximes fascista e nazi en Italia e Alema\u00f1a e seguindo o estilo e o pesimismo de T\u00e1cito, Syme devolv\u00eda a historia \u00e1s fontes antigas, mostr\u00e1ndonos un Augusto feroz, astuto, demagogo e h\u00e1bil que restaurou a orde p\u00fablica restaurando a Rep\u00fablica como pretexto para compo\u00f1er unha monarqu\u00eda baseada nas relaci\u00f3ns persoais e na ambici\u00f3n das familias pol\u00edticas romanas, todo isto por medio dunha historia narrativa baseada nun fondo co\u00f1ecemento das fontes antigas.\nEn 1958 sa\u00edu do prelo a s\u00faa biograf\u00eda sobre T\u00e1cito, \"Tacitus\", en dous volumes, constitu\u00edu un fito historiogr\u00e1fico, a\u00ednda o m\u00e1is completo estudo desta figura, cun exhaustivo tratamento do contexto hist\u00f3rico e pol\u00edtico. En 1964 seguiulle a biograf\u00eda de Salustio, \"Sallust\". Dedicou catro libros \u00e1 \"Historia Augusta\", unha colecci\u00f3n de biograf\u00edas dos emperadores desde Adri\u00e1n ata Carino."}
{"id": "53663", "revid": "56817", "url": "https://gl.wikipedia.org/wiki?curid=53663", "title": "Alaska y los Pegamoides", "text": "Alaska y los Pegamoides \u00e9 un grupo de pop, procedente de Espa\u00f1a.\nHistoria.\nAlaska y los Pegamoides formouse en 1979 tras a separaci\u00f3n do grupo Kaka de Luxe, do que catro dos seus compo\u00f1entes formaban parte (Alaska, Nacho Canut, Manuel Campoamor e Carlos Berlanga). O grupo Kaka de Luxe non se separou, sen\u00f3n que os catro compo\u00f1entes que posteriormente fundaron Alaska y los Pegamoides d\u00e9ronse conta de que a afinidade entre eles era maior e os seus intereses com\u00fans eran completamente diferentes ao do resto de compo\u00f1entes (Fernando M\u00e1rquez \"El Zurdo\", Enrique Sierra e Pablo Mart\u00ednez), polo que decidiron comunicarlles a s\u00faa decisi\u00f3n de seguir por cami\u00f1os diferentes. A eles un\u00edronse d\u00faas persoas, Ana Curra, \u00e1 que co\u00f1eceron no Pentagrama (bar de Madrid), e Eduardo Benavente, ao que aceptaron tras unha proba, motivada pola sa\u00edda do grupo de \u00c1lvaro de Torres. Esta sa\u00edda produciuse polo desencontro ideol\u00f3xico entre \u00c1lvaro e o resto do grupo, que non quer\u00eda introducir a caixa de ritmos para as s\u00faas canci\u00f3ns, entre outros desencontros. Outra sa\u00edda do grupo foi a de Manolo Campoamor, que comezou sendo o vocalista. O seu posto foi ocupado por Alaska tras a s\u00faa marcha.\nO grupo gravou o seu primeiro single \"Horror en el Hipermercado\", producido por Juli\u00e1n Ru\u00edz, en 1980. Esta canci\u00f3n converteuse nun grande \u00e9xito grazas \u00e1 s\u00faa emisi\u00f3n por radio, o que facilitou a gravaci\u00f3n do seu segundo single dous anos despois, \"Otra dimensi\u00f3n\". Ese mesmo ano o grupo sacou ao mercado o seu \u00fanico \u00e1lbum: \"Alaska y los Pegamoides\".\nA est\u00e9tica do grupo variou durante a s\u00faa vida do pop, os colorines e \u00e1 est\u00e9tica g\u00f3tica, o pesimismo e o negro (ver a famosa sesi\u00f3n de fotos nun cemiterio).\nA disoluci\u00f3n do grupo fraguouse durante a gravaci\u00f3n do \u00e1lbum, en 1982, cando se formaron d\u00faas formaci\u00f3ns diferentes a partir do grupo inicial: Par\u00e1lisis Permanente, con Ana Curra e Eduardo Benavente e Alaska y Dinarama, co resto de compo\u00f1entes, que se converter\u00eda posteriormente nun dos grupos m\u00e1is populares da escena musical espa\u00f1ola durante os anos 1980.\nAlgunhas das m\u00e1is co\u00f1ecidas canci\u00f3ns do grupo son Bailando (todo un himno xeracional), Horror en el Hipermercado, Bote de Col\u00f3n, La rebeli\u00f3n de los electrodom\u00e9sticos e La tribo de las chochoni.\nMembros.\nOlvido Gara - &lt;voz solista&gt;\nAna Curra - &lt;\u00f3rgano e caixa de ritmos&gt;\nEduardo Benavente - &lt;bater\u00eda&gt;\nCarlos Berlanga - &lt;guitarra e coros&gt;\nNacho Canut - &lt;guitarra e coros&gt;\nMembros pasados\n\u00c1lvaro de Torres - &lt;bater\u00eda&gt; (desde 1979 ata 1980)\nManuel de Campoamor - &lt;voz solista&gt; (desde a s\u00faa formaci\u00f3n ata finais de 1979)\nDiscograf\u00eda.\n\u00c1lbums\nvendeu 50.000 copias\nSinxelos\nRecompilaci\u00f3ns"}
{"id": "53666", "revid": "5863", "url": "https://gl.wikipedia.org/wiki?curid=53666", "title": "Colexio de San Xerome", "text": "O Colexio de San Xerome, dito tam\u00e9n \"Colexio de Artistas\", \u00e9 un edificio civil de Santiago de Compostela, sito no lado meridional da praza do Obradoiro, cerr\u00e1ndoa por ese lado.\nHistoria.\nEste colexio menor era, en orixe, unha fundaci\u00f3n do arcebispo compostel\u00e1n Alonso de Fonseca, terceiro dese nome, con intenci\u00f3n de dedicalo a colexio de estudantes pobres e artistas, que se localizaba no denominado Hospicio da Acibechar\u00eda. Depend\u00eda do Colexio de Fonseca.\nDurante o s\u00e9culo XVII, en 1651, decidiuse trasladalo desa localizaci\u00f3n. Para iso edificouse un novo edificio, na ent\u00f3n chamada praza do Hospital (por situarse nela o Hospital dos Reis Cat\u00f3licos), a actual praza do Obradoiro. At\u00e9 hai poucos anos atribu\u00edanse os planos ao arquitecto Bartolom\u00e9 Fern\u00e1ndez Lechuga (as\u00ed Chamoso Lamas), e o patio ao prestixioso Jos\u00e9 de la Pe\u00f1a de Toro; mais na actualidade debe dicirse que desco\u00f1ecemos quen foi realmente o autor da edificaci\u00f3n.\nEstaba dotado dun vicerreitor e tres profesores. Desapareceu como colexio menor en 1840.\nDescrici\u00f3n.\nO resultado foi un edificio de li\u00f1as puras e apenas dous corpos de altura, no que se insertou o p\u00f3rtico medieval, proveniente do devandito Hospicio, que at\u00e9 aquela altura acoll\u00eda o colexio, que se acostuma datar entre 1490 e 1500. Este elemento arqueol\u00f3xico foi mal interpretado en anos pasados, ao tomarse por unha longa persistencia de h\u00e1bitos construtivos dos mestres arquitectos galegos e proba do arraigo da arte rom\u00e1nica en Galiza.\nA portada representa, na esquerda e de dentro a f\u00f3ra, as figuras de Santiago ap\u00f3stolo, San Xo\u00e1n e San Francisco. \u00c1 dereita e na mesma orde, San Pedro, San Paulo e San Mauro.\nNo t\u00edmpano, a figura da Inmaculada, flanqueada por Santa Margarida e Santa Catarina.\nNa arquivolta, a Virxe co Neno, no centro, rodeada de figuras de santos e santas.\nUsos.\nDurante boa parte do s\u00e9culo XX, foi sede da Escola Normal de Maxisterio. Desde os anos 1980, e xunto co pazo de Fonseca, alberga o Reitorado da Universidade de Santiago."}
{"id": "53668", "revid": "27249", "url": "https://gl.wikipedia.org/wiki?curid=53668", "title": "Groselleira vermella", "text": "A groselleira vermella (Ribes rubrum) \u00e9 unha planta arbustiva da familia das grossulariaceas que pode chegar aos 1.5 metros de altura, o seu froito \u00e9 unha baga comestible co\u00f1ecida como grosella vermella, de pequeno tama\u00f1o, forma redonda, pelella lisa rubia e sabor agridoce, que madurece en agosto pero que pola s\u00faa acidez non se colleita ata que estea completamente madurecidos. Cont\u00e9n vitamina C e gran cantidade de azucres. O arbusto \u00e9 orixinario de Europa occidental, na Pen\u00ednsula Ib\u00e9rica at\u00f3pase tan s\u00f3 nas zonas monta\u00f1osas, en lugares pr\u00f3ximos aos cursos de auga."}
{"id": "53669", "revid": "56817", "url": "https://gl.wikipedia.org/wiki?curid=53669", "title": "Groselleira alpina", "text": "A groselleira alpina (\"Ribes alpinum\") \u00e9 unha planta arbustiva da familia das grossulariaceas, de pequeno tama\u00f1o, chegan ata os 2 metros, est\u00e9ndese desde Finlandia ata os Alpes e \u00f3 norte da Pen\u00ednsula Ib\u00e9rica. Os seus froitos co\u00f1ecidos como grosellas son unha baga vermella que se poden consumir frescos ou coci\u00f1ados.\nEsta especie non se atopa en Galiza."}
{"id": "53670", "revid": "25871", "url": "https://gl.wikipedia.org/wiki?curid=53670", "title": "Joaqu\u00edn Vaquero Palacios", "text": "Joaqu\u00edn Vaquero Palacios, nado en Oviedo o 9 de xu\u00f1o en 1900 e finado en Madrid o 28 de outubro de 1998, foi un arquitecto e pintor asturiano.\nTraxectoria.\nViviu a s\u00faa infancia na capital asturiana. En 1921 ingresa na Escola T\u00e9cnica Superior de Arquitectura de Madrid, e antes de terminar a carreira conta xa con exposici\u00f3ns individuais en Par\u00eds e Nova York. Unha vez graduado como arquitecto incorp\u00f3rase ao estudio que o seu cu\u00f1ado, Francisco Casariego, ti\u00f1a en Oviedo.\nDurante un tempo (1950 - 1965) vive en Roma traballando na Academia Espa\u00f1ola de Belas Artes, da que chegar\u00eda a ser director, adic\u00e1ndose por un tempo \u00e1 pintura. En 1969 foi nomeado membro da Real Academia de Belas Artes de San Fernando.\nComo pintor, os temas que m\u00e1is trataba eran a paisaxe e a arquitectura de lugares de Castela e Asturias, as\u00ed como arquitecturas antigas e ex\u00f3ticas (ru\u00ednas romanas, pir\u00e1mides de Exipto, poboados de indios americanos). Cando pintaba figuras humanas, estas present\u00e1banse integradas na grandiosidade da paisaxe. Ceo, terra e mar, adquiren unha grande importancia na s\u00faa obra.\nO seu fillo, Joaqu\u00edn Vaquero Turcios, tam\u00e9n \u00e9 artista (pintor, escultor e arquitecto).\nObras destacadas.\nEn Galiza.\nA Vaquero Palacios d\u00e9beselle a autor\u00eda do Mercado de Abastos de Santiago de Compostela, executado entre os anos 1937 e 1942."}
{"id": "53671", "revid": "98629", "url": "https://gl.wikipedia.org/wiki?curid=53671", "title": "D\u00eda Mundial sen Tabaco", "text": "O D\u00eda Mundial sen Tabaco cel\u00e9brase en todo o mundo o 31 de maio de cada ano, a convocatoria da Organizaci\u00f3n Mundial da Sa\u00fade (OMS), co obxectivo de concienciar \u00e1 opini\u00f3n p\u00fablica dos prexu\u00edzos para a sociedade do consumo de tabaco, un dos problemas m\u00e1is graves para a sa\u00fade p\u00fablica.\nA necesidade ou conveniencia dun \"D\u00eda\" que concentrase as actividades gobernamentais ou particulares contra o consumo de tabaco bas\u00e9ase no impacto extremadamente negativo do consumo de tabaco sobre a sa\u00fade, dos fumadores e dos non fumadores. De feito, o tabaco \u00e9 a segunda causa de mortalidade no mundo.\nAntecedentes hist\u00f3ricos.\nA Organizaci\u00f3n Mundial da Sa\u00fade, en 1984, iniciou un proxecto \"Sa\u00fade para todos no ano 2000\" que inclu\u00eda o compromiso dos estados membros de promover comportamentos positivos de sa\u00fade. Un dos prop\u00f3sitos deste proxecto era, loxicamente, a loita contra o consumo de tabaco, co obxectivo de reducir neste prazo o n\u00famero de fumadores a cifras inferiores \u00f3 10 % da poboaci\u00f3n e de reducilo consumo de tabaco nun 50 %.\nDentro deste ambicioso proxecto, a OMS aprobou en 1987 unha resoluci\u00f3n (WHA40.38) pola que propo\u00f1\u00eda celebrar o 7 de abril do ano seguinte un primeiro \u201cD\u00eda dos non fumadores\u201d. En 1989 aprobou unha segunda resoluci\u00f3n (WHA42.19) na que se propuxo a f\u00f3rmula do D\u00eda Mundial sen Tabaco e a data definitiva do 31 de maio de cada ano.\nEn 1998, a OMS creou un proxecto \"Iniciativa para liberarse do tabaco\" (\"Tobacco Free Initiative\") para artellar a nivel internacional as iniciativas na loita contra o tabaco. O proxecto busca coordinar unha estratexia global, de estudo e prevenci\u00f3n, e promover respostas com\u00fans nos diferentes pa\u00edses do mundo.\nEn Europa, o Comit\u00e9 Rexional aprobou un Plan de acci\u00f3n contra o tabaco na Primeira Conferencia Europea sobre Pol\u00edtica do Tabaco, celebrada en Madrid entre o 7 e o 11 de novembro de 1988. Nesta Conferencia presentouse a seguinte Carta Europea contra o Tabaco.\nConvenio Marco para o Control do Tabaco (\"Framework Convention on Tobacco Con\"trol).\nA Asemblea Xeral da Organizaci\u00f3n Mundial da Sa\u00fade aprobou este Convenio en xu\u00f1o de 2003, co fin de reduci-la morbilidade e mortalidade asociadas \u00f3 consumo de tabaco. Foi inmediatamente aceptado pola comunidade internacional e, a\u00ednda que non entrara en vixencia ata o 27 de febreiro de 2005, unha maior\u00eda de pa\u00edses xa se adscribiran con anterioridade. Espa\u00f1a asinouno o 16 de xu\u00f1o de 2003 e o ratificouno o 11 de xaneiro de 2005. Ata maio do 2007 foi asinado por 168 pa\u00edses, que representan m\u00e1is do 80% da poboaci\u00f3n mundial.\nEn marzo de 2004, Irlanda foi o primeiro pa\u00eds do mundo en regula-lo consumo de tabaco en lugares p\u00fablicos e centros de traballo, declar\u00e1ndoos espazos libres de fume, inclu\u00eddos os restaurantes, bares e pubs. Noruega fixo outro tanto tres meses despois. Desde ent\u00f3n, moitos outros pa\u00edses foron adoptando iniciativas legais co mesmo obxectivo, como o fixo Espa\u00f1a coa s\u00faa \"Lei de medidas contra o tabaquismo\", en vixencia desde o 1 de xaneiro de 2006.\nD\u00eda Mundial sen Tabaco 2007.\nComo noutras celebraci\u00f3ns semellantes, cada ano o D\u00eda Mundial sen Tabaco conv\u00f3case baixo un lema diferente. Neste ano 2007 o lema elixido foi Ambientes 100% libres de fume. A raz\u00f3n desta elecci\u00f3n est\u00e1 no convencemento de que o fume ambiental do tabaco \u00e9 respirado tanto polos fumadores como polos non fumadores (\"fumadores pasivos\"), estando estes \u00faltimos expostos tam\u00e9n \u00f3s efectos prexudiciais dos compo\u00f1entes do tabaco. Non habendo limiar seguro nin medidas eficaces para evitalo (do tipo de sistemas de ventilaci\u00f3n ou de filtrado), a \u00fanica protecci\u00f3n eficaz pasa por conseguir un ambiente libre de fumes \u00f3 100 %.\nAs conclusi\u00f3ns cient\u00edficas de numerosos estudos confirman que o aire contaminado con fume de tabaco est\u00e1 directamente relacionado coa prevalencia das enfermidades, o que nos leva \u00f3 reco\u00f1ecemento de que non \u00e9 simplemente un problema de molestias ou olores que resulten desagradables para os non fumadores sen\u00f3n que se trata dun grave e indiscutible problema de sa\u00fade p\u00fablica.\nPara protexe-la sa\u00fade de todos contra os efectos prexudiciais do aire contaminado por fume de tabaco, as recomendaci\u00f3ns da Organizaci\u00f3n Mundial da Sa\u00fade para este D\u00eda Mundial sen Tabaco 2007 foron as seguintes:\nEn anos anteriores, o \"D\u00eda Mundial sen Tabaco\" celebrouse baixo os seguintes lemas:"}
{"id": "53672", "revid": "109216", "url": "https://gl.wikipedia.org/wiki?curid=53672", "title": "Conferencia de Uqair", "text": "A Conferencia de Uqair celebrouse na cidade de Uqair en decembro de 1922 para dirimir as fronteiras entre Iraq, Arabia Saudita e Kuwait, participou unha delegaci\u00f3n brit\u00e1nica encabezada por Percy Zachariah Cox e outra saudita encabezada polo sult\u00e1n de Nejd, Abdul Aziz Al-Saud, tam\u00e9n estaban presentes unha delegaci\u00f3n do mandato brit\u00e1nico en Iraq encabezada por Subaih Nashat e o axente brit\u00e1nico en Kuwait, John More.\nAs fronteiras que se estableceron como consecuencia desta conferencia comportaron unha reduci\u00f3n do territorio kuwait\u00ed en beneficio de Arabia Saudita e a creaci\u00f3n dunha zona neutral entre o sur de Iraq e o norte de Arabia Saudita e outra ao sur de Kuwait."}
{"id": "53675", "revid": "17467", "url": "https://gl.wikipedia.org/wiki?curid=53675", "title": "Eduardo Dato e Iradier", "text": ""}
{"id": "53676", "revid": "27155", "url": "https://gl.wikipedia.org/wiki?curid=53676", "title": "Rubus ulmifolius", "text": "A Rubus ulmifolius, tam\u00e9n co\u00f1ecida vulgarmente como silva ou silveira, \u00e9 un arbusto que pertence \u00e1 familia das ros\u00e1ceas, de talos espi\u00f1entos pode medrar at\u00e9 os tres metros. Moi abondosa en Galiza, o seu froito asem\u00e9llase a unha baga pero \u00e9 un conxunto de drupas unidas entre si, co\u00f1ecida como amora, \u00e9 comest\u00edbel, de cor morada que se volve negra ao madurecer, o seu sabor \u00e9 doce.\n\u00c9 unha planta invasiva que medra axi\u00f1a e pode colonizar extensas zonas de bosque ou formar grandes sebes en pouco tempo.\nEtimolox\u00eda.\nO seu nome cient\u00edfico deriva do lat\u00edn. O x\u00e9nero \"ruber\" (rubio, vermello), pola cor dos seus froitos. \nO ep\u00edteto espec\u00edfico fai referencia \u00e1 semellanza dos seu fol\u00edolos coas follas do umeiro (\"Ulmus minor\").\nO nome com\u00fan en galego \u00e9 silva ou silveira, a\u00ednda que este \u00faltimo tam\u00e9n se refire ao conxunto destas plantas. C\u00f3mpre ter en conta que outras especies do x\u00e9nero \"Rubus\" tam\u00e9n se chaman silvas en galego, especialmente \"Rubus fruticosus\".\nDescrici\u00f3n.\nTen follas imparipinnadas, compostas por 3 ou 5 fol\u00edolos peciolulados e en punta, bastante vari\u00e1beis, de forma el\u00edptica ovada ou obovada, co bordo dentado ou aserrado, de cor verde escura pola face e branco-tomentoso polo env\u00e9s.\nAs flores, pent\u00e1meras, te\u00f1en p\u00e9talos ovalados brancos ou rosados duns 10-15 mm e os s\u00e9palos son cinsentos ou tomentoso-abrancazados. Nacen en acios, dando lugar a inflorescencias de forma oblonga ou piramidal.\nO seu froito, a amora, \u00e9 comest\u00edbel e est\u00e1 formado por moitas pequenas drupas en acio e unidas entre si (polidrupa), de cor vermella, torn\u00e1ndose ao negro ao madureceren.\nDistribuci\u00f3n.\n\u00c9 unha planta moi invasiva e que medra axi\u00f1a que tam\u00e9n pode multiplicarse vexetativamente xerando ra\u00edces dende as s\u00faas p\u00f3las. Pode colonizar extensas zonas de bosque, monte baixo, abas ou formar grandes sebes nun tempo relativamente curto.\n\u00c9 frecuente en sebes e a s\u00faa distribuci\u00f3n orixinal abrangue case toda Europa, o norte de \u00c1frica e o sur de Asia. Tam\u00e9n foi introducida nas Am\u00e9ricas e en Ocean\u00eda, con efectos moi negativos como maleza; por exemplo en Chile, \u00e9 considerada unha especie invasora; por\u00e9n, a venda dos seus froitos e os seus subprodutos tam\u00e9n significa unha fonte de ingresos para moitas familias, que realizan a colleita dos seus froitos.\nTaxons infraespec\u00edficos.\nPracticamente todos son meros sin\u00f3nimos da especie, mais os seguintes son taxonomicamente aceptados:\nUsos.\nA amora \u00e9 considerada culinariamente coma un froito do bosque, doce e moi popular en pastaler\u00eda, empr\u00e9gase para a preparaci\u00f3n de sobremesas, marmeladas e xeleas e, \u00e1s veces, vi\u00f1os e licores.\nAs follas disecadas, utilizadas como infusi\u00f3ns, te\u00f1en propiedades adstrinxentes, antis\u00e9pticas urinarias e bucais e tam\u00e9n diur\u00e9ticas. A amora negra cont\u00e9n sales minerais vitaminas A, B e C. Polo seu alto contido de ferro \u00e9 utilizada para previr e combater a anemia. Entre outras facultades, estudos recentes comprobaron que o elevado contido de flavonoides (taninos que tam\u00e9n pos\u00faen os vi\u00f1os tintos) contrib\u00fae a previr o cancro e diminu\u00edr o colesterol.\nEn Galiza a amora tam\u00e9n se usou para tinxir a la de cor negra.\nA casca dos talos util\u00edzase como material de cestar\u00eda e para facer cordas. \u00c9 por exemplo material tradicional para coser as colmeas de palla ou 'skep hives' de tradici\u00f3n anglosaxoa que a\u00ednda se utilizan hoxe en d\u00eda.\nOutro uso, pouco co\u00f1ecido, \u00e9 como substituto do tabaco."}
{"id": "53677", "revid": "12452", "url": "https://gl.wikipedia.org/wiki?curid=53677", "title": "Silveira", "text": ""}
{"id": "53678", "revid": "98629", "url": "https://gl.wikipedia.org/wiki?curid=53678", "title": "Little Britain", "text": "Little Britain \u00e9 un programa de humor de trinta minutos de duraci\u00f3n consistente en \"\"sketches\" sobre a vida en Gran Breta\u00f1a. A serie est\u00e1 escrita e dirixida por Matt Lucas e David Walliams. Foi emitida por primeira vez en \"Radio 4\" da BBC no ano 2001 e posteriormente foi trasladada \u00e1 televisi\u00f3n na \"BBC Three\". Ata o momento foron emitidas d\u00faas tempadas de radio e tres de televisi\u00f3n.\nEn Espa\u00f1a, esta serie, polo de agora, foi s\u00f3 emitida pola canle dixital Canal +.\nOrixes e evoluci\u00f3n.\nO programa de radio foi emitido por primeira vez en BBC Radio 4 no 2001. No 2003 o programa foi traspasado \u00e1 televisi\u00f3n, nunha serie de oito episodios para a BBC Three (esta canle s\u00f3 emite en dixital, e polo tanto, a s\u00faa audiencia \u00e9 m\u00e1is limitada). Dende aquela, emit\u00edronse d\u00faas tempadas m\u00e1is. A serie tam\u00e9n conta cun episodio de Nadal e tanto Lucas como Walliams contin\u00faan negando que a terceira tempada vaia se-la derradeira.\nO programa converteuse nunha serie de culto, proba delo \u00e9 a fama que adquiriron moitas das expresi\u00f3ns e frases feitas dos personaxes no Reino Unido. Hai unha xira teatral de Little Britain, e estase preparando unha versi\u00f3n norteamericana do programa, que ser\u00e1 emitida no 2007 por HBO. Ademais, porase \u00e1 venda o videoxogo: \"Little Britain: The Video Game\" en febreiro de 2007. Tam\u00e9n se prop\u00f3n a posibilidade de gravar unha pel\u00edcula nos Estados Unidos.\nGran parte do material de televisi\u00f3n foi adaptado da versi\u00f3n de radio, pero con maior \u00e9nfase nos personaxes secundarios e as frases feitas. Como resultado do seu \u00e9xito, a primeira tempada foi repetida pola BBC Two, canle que emite para unha maior audiencia. A pesar dalgunhas reacci\u00f3ns contrarias, moitos dos cr\u00edticos mostr\u00e1ronse entusiastas, e asinouse para a creaci\u00f3n dunha segunda tempada. Debido \u00e1 s\u00faa popularidade, volveu ser emitida por BBC One a finais de decembro, o que causou un aumento da audiencia.\nA emisi\u00f3n da terceira tempada comezou en novembro de 2005, terminando seis semanas despois. Trala s\u00faa emisi\u00f3n, non quedou claro se haber\u00eda outra tempada m\u00e1is, xa que moitos dos \"sketches\" sufriron xiros dram\u00e1ticos ou foron esgotados. Lucas e Walliams mantiveron conversas acerca da cuarta tempada coa BBC e mostraron a s\u00faa disposici\u00f3n a suprimir determinados personaxes para facer sitio a outros novos.\nEstilo e contido.\nO formato do programa consiste nunha serie de pequenos \"sketches\"\" protagonizados por unha serie de personaxes fixos, enlazados pola narraci\u00f3n de Tom Baker (famoso por ser o cuarto doutor en \"Doutor Who\") que presentan aspectos da vida en Gran Breta\u00f1a con iron\u00eda e mordacidade facendo referencias absurdas ao car\u00e1cter nacional, como por exemplo \nou, \nO estilo de \"Little Britain\" evolucionou ao longo dos anos. A versi\u00f3n radiof\u00f3nica e a primeira tempada en televisi\u00f3n base\u00e1banse en conceptos surrealistas levados a extremos l\u00f3xicos (como por exemplo, un home que \"ten doce anos\" e cando non lle venden un xogo para maiores de trece, decide esperar). Os \"sketches\" que cativan a audiencia acostuman ser aqueles nos que aparecen frases feitas.\nEn ocasi\u00f3ns colaboraron personaxes famosos, como por exemplo Elton John, George Michael, Robbie Williams e Kate Moss entre outros.\nCr\u00edticas.\nA segunda e terceira tempadas recibiron cr\u00edticas centradas no tratamento a grupos minoritarios e tam\u00e9n por mestres que indican que os nenos que ven o programa tenden a imitar o comportamento dos personaxes. Os partidarios da serie def\u00e9ndense alegando que \"Little Britain\" se basea no humor politicamente incorrecto, na tradici\u00f3n de Monty Python, Bernard Manning, Curry and Chips e Benny Hill. A pesar de todo, os cr\u00edticos definen as d\u00faas \u00faltimas tempadas como inferiores, baseadas principalmente en bromas visuais, humor grotesco e frases feitas, en lugar dos elementos surrealistas que caracterizaran \u00e1 primeira tempada."}
{"id": "53679", "revid": "98629", "url": "https://gl.wikipedia.org/wiki?curid=53679", "title": "Henri de Lubac", "text": "Henri de Lubac, nado o 20 de febreiro de 1896 en Cambrai e finado o 4 de setembro de 1991 en Par\u00eds, foi profesor da Historia das Relixi\u00f3ns e de Teolox\u00eda fundamental no Instituto teol\u00f3xico de Li\u00f3n e na Facultade de teolox\u00eda de Li\u00f3n-Fourvi\u00e8re. Membro da Academia das ciencias morais e pol\u00edticas de Par\u00eds dende 1958. Deu un pulo renovado \u00e1 teolox\u00eda cat\u00f3lica afondando nos Pais da Igrexa. Inicialmente perseguido, salientou, xunto a pensadores daquela considerados progresistas como Yves Congar e Joseph Ratzinger, na redacci\u00f3n dos m\u00e1is importantes documentos do Concilio Vaticano II, que supuxeron o triunfo das teses aperturistas fronte \u00e1s resistencias da curia vaticana. Hoxe \u00e9 reco\u00f1ecido como un dos grandes te\u00f3logos cat\u00f3licos do s\u00e9culo XX. Xo\u00e1n Paulo II creouno cardeal honrando as\u00ed a s\u00faa traxectoria vital e intelectual.\nTraxectoria.\nEntrou na Compa\u00f1\u00eda de Xes\u00fas. Foi ferido na primeira guerra mundial. Durante a segunda guerra mundial, participou activamente na Resistencia Francesa contra a ocupaci\u00f3n alem\u00e1 e o nacionalsocialismo, levando unha vida militante na clandestinidade.\nComo profesor, empezou impactando co seu completo e elaborado ensaio \"Catolicismo, aspectos sociais do dogma\", onde condena unha visi\u00f3n individualista da relixiosidade cristi\u00e1. Creou con Jean Dani\u00e9lou as \"Sources Chr\u00e9tiennes\", colecci\u00f3n de textos fundamentais da historia e literatura cristi\u00e1. En 1950, inicia os seus estudos verbo dos Pais da Igrexa reivindicando figuras discutidas pero b\u00e1sicas para entender o desenvolvemento do pensamento cristi\u00e1 como Or\u00edxenes.\nA s\u00faa \u00e9nfase na natureza humana e a s\u00faa continuidade e plenitude na vida da graza divina, as\u00ed como a s\u00faa visi\u00f3n din\u00e1mica e non conservadora da tradici\u00f3n, provocou a s\u00faa persecuci\u00f3n e a prohibici\u00f3n de escribir e ensinar. Con todo, Xo\u00e1n XXIII contar\u00e1 con el para a realizaci\u00f3n de traballos clave no Concilio Vaticano II. Dende ese momento conv\u00e9rtese nunha figura indiscutida no pensamento cat\u00f3lico.\nDe Lubac non refugou ning\u00fan debate, defendeu as ideas avanzadas de Teilhard de Chardin, no seu intento de compatibilizar ciencia e fe, teolox\u00eda e evolucionismo. Abordou tam\u00e9n o fen\u00f3meno do ate\u00edsmo, que xulga m\u00e1is ben un antite\u00edsmo comprensible como rexeitamento a un cristianismo inaut\u00e9ntico, gris, moralista e insolidario.\nPero o seu esp\u00edrito libre f\u00edxolle non casar con ningu\u00e9n. Refugou o nomeamento como cardeal por Paulo VI en contestaci\u00f3n aos abusos da curia e a s\u00faa esixencia, para el improcedente, de que os cardeais sexan antes ordenados bispos. Debateu con profundidade e altura fronte ao que considerou unha desorde posconciliar acr\u00edtica e superficial, demasiado proclive a adaptarse a todo o novo e o ef\u00e9mero. Na s\u00faa an\u00e1lise do ate\u00edsmo contempor\u00e1neo, concl\u00fae que un humanismo sen transcendencia \u00e9 un humanismo inhumano.\nEn 1972, xunto con Hans Urs von Balthasar e Joseph Ratzinger, sacou \u00e1 luz a revista \"Communio\", concibida como un foro de intercambio cultural e clarificaci\u00f3n teol\u00f3xica tras o Concilio.\nFinalmente, admirado por Xo\u00e1n Paulo II, aceptou ser creado cardeal en 1983.\nPensamento.\nO Sobrenatural.\nEn 1946, na s\u00faa obra \"Surnaturel, \u00c8tudes historiques\", de Lubac apela a Tom\u00e9 de Aquino purific\u00e1ndoo das deformaci\u00f3ns da escol\u00e1stica enfrontada ao protestantismo e o xansenismo. Pretende establecer unha continuidade entre o natural e o sobrenatural. O home foi dotado polo creador dunha inclinaci\u00f3n cara a transcendencia infinita, cara a eternidade e a plena felicidade. S\u00f3 a acci\u00f3n de Deus pode colmar ese degaro. Non cabe unha divisi\u00f3n tallante entre a orde natural e a orde sobrenatural. A enc\u00edclica de P\u00edo XII \"Humani generis\" foi o resorte dunha teolox\u00eda cristi\u00e1 integrista, que atacou estas formulaci\u00f3ns ata acadar a s\u00faa censura e a sanci\u00f3n do que se chamou \"nouvelle th\u00e9ologie\". O autor sufrir\u00e1 a condena ata a s\u00faa rehabilitaci\u00f3n e reco\u00f1ecemento por Xo\u00e1n XXIII.\nDimensi\u00f3n social e hist\u00f3rica do catolicismo.\nPara de Lubac, o catolicismo \u00e9 esencialmente social no seu n\u00facleo misterioso, na s\u00faa esencia dogm\u00e1tica aut\u00e9ntica e na s\u00faa praxe aberta ao mundo, especialmente aos que sofren a inxustiza e aos desfavorecidos. O Evanxeo \u00e9 literalmente unha noticia alegre que se fundamenta na perfecta simbiose entre pluralidade e unidade da comunidade humana.\nA dignidade sobrenatural do bautizado, concedida por pura graza, repousa sobre a dignidade natural do home, ao tempo que a sobarda infinitamente. Os Pais da Igrexa conciben a creaci\u00f3n da humanidade como un todo \u00fanico. Isto abre o cristianismo ao xuda\u00edsmo do que procede e ao islam, pois crer nun Deus \u00fanico \u00e9 crer nun Pai com\u00fan, por iso o monote\u00edsmo non debe ser sen\u00f3n fraternidade. A propia Vida Eterna \u00e9 unha promesa de unidade que non anula sen\u00f3n que da vigor \u00e1 diversidade.\nFronte a unha espiritualidade de evasi\u00f3n, inclinada ao individualismo en Plat\u00f3n, Plotino e, en boa medida, no hindu\u00edsmo e o Budismo, para de Lubac, o cristianismo constit\u00fae un feito \u00fanico na historia relixiosa da humanidade. O Ser Absoluto enc\u00e1rnase na materia creada, desenv\u00f3lvese no tempo e abre para o home un destino transcendente e para a humanidade un destino com\u00fan. A salvaci\u00f3n tomar\u00e1 naturalmente a forma dunha historia real. Fronte ao eterno retorno das mitolox\u00edas, no cristianismo o c\u00edrculo infernal estoura, os fen\u00f3menos cegos son agora acontecementos cunha direcci\u00f3n e o novo opera incesantemente. A diferenza das relixi\u00f3ns mist\u00e9ricas e gran parte da espiritualidade oriental, a ascensi\u00f3n e purificaci\u00f3n individual de esfera en esfera \u00e9 substitu\u00edda por unha marcha colectiva de idade en idade. Este proceso hist\u00f3rico, por ser real, asume a fraxilidade material e moral da humanidade chamada \u00e1 redenci\u00f3n, da que \u00e9 expresi\u00f3n, signo e anuncio a comunidade chamada Igrexa.\nDende Israel, Deus act\u00faa na historia e se revela pola historia dun pobo \u00ednfimo fronte aos colosais imperios (Exipto, Asiria, Babilonia...). Xa en Xes\u00fas de Nazaret introd\u00facese na historia confer\u00edndolle unha consagraci\u00f3n relixiosa que obriga a tomala en serio. As\u00ed pois, os acontecementos est\u00e1n cargados de eternidade. Sendo irreversible a duraci\u00f3n, nada ocorre m\u00e1is ca unha soa vez, de sorte que todo acto adquire unha dignidade particular e \u00fanica. Como prolongaci\u00f3n da presenza de Cristo, a Igrexa non \u00e9 un grupo selecto de xustos, un reduto exclusivo de salvaci\u00f3n, sen\u00f3n o dep\u00f3sito dunha graza inmerecida ao servizo de toda a humanidade. Na orde espiritual, como afirma Ambrosio de Mil\u00e1n non se pos\u00fae m\u00e1is que o que se da.\nNese servizo, a Igrexa ha de responder \u00e1s inquedanzas da humanidade en cada tempo hist\u00f3rico. A\u00ednda que sobre alicerces eternos, \u00e9 unha casa en perpetua construci\u00f3n. A \"fidelidade a unha tradici\u00f3n non \u00e9 nunca unha repetici\u00f3n servil\". De Lubac alerta contra unha catequese de reacci\u00f3n que provoca estreiteza do punto de vista e hipertrofia e desproporciona a verdade defendida, que pode ser ocasi\u00f3n de novos erros.\nAs promesas de progreso material, como as do marxismo, someten aos homes a unha sociedade futura para a que se inmolan sen poder acadala. Fronte e isto, o materialismo do mundo occidental vive asolagado no tempo, na ansiedade dun futuro ignorado. Evadido nas satisfacci\u00f3ns, o home non acerta a concederse a satisfacci\u00f3n esencial que o axude a reencontrarse. S\u00f3 o home ser\u00e1 el mesmo, existir\u00e1 por si mesmo, dende agora, se descobre en si, no silencio, algunha zona intacta, alg\u00fan segundo plano misterioso ao que, sombr\u00eda ou indiferente, banal ou tr\u00e1xica, non invada a actualidade. Segundo de Lubac, isto p\u00f3deo experimentar o crente pois o al\u00e9n, para el, est\u00e1 infinitamente m\u00e1is preto que o porvir,infinitamente m\u00e1is pr\u00f3ximo que o que n\u00f3s chamamos presente. \u00c9 o eterno instalado no coraz\u00f3n de todo o desenvolvemento persoal ao que anima e orienta. \u00c9 o verdadeiro Presente, sen o cal o mesmo presente \u00e9 po inasible. Se os homes de hoxe est\u00e1n tan traxicamente ausentes uns dos outros \u00e9, ante todo, porque est\u00e1n ausentes de si mesmos, unha vez abandonado o Eterno que \u00e9 o \u00fanico que lles arraiga no ser e lles permite comunicar entre si. Para o crente, ning\u00fan problema nin preocupaci\u00f3n humana lle resulta estra\u00f1a; todos o atinxen dun xeito tanto m\u00e1is profundo canto \u00e9 m\u00e1is consciente das s\u00faas repercusi\u00f3ns eternas.\nA Igrexa como realidade paradoxal.\nDe Lubac ten reflexionado como poucos sobre as realidades contraditorias da Igrexa. Santidade e pecado, universalidade e fragmentaci\u00f3n en grup\u00fasculos pechados, escatolox\u00eda e terrenalidade forman parte dunha oposici\u00f3n de contrarios nos que o autor albisca unha unidade esencial.\nCando de Lubac se refire \u00e1 Igrexa como realidade humana e divina focaliza a s\u00faa reflexi\u00f3n na Igrexa vivente, a que \"traballa e reza, a que obra e se recolle, a que recorda e busca, a que espera e a que ama; a que, nas mil situaci\u00f3ns da existencia, vai tecendo vencellos visibles e invisibles\", a Igrexa dos humildes, que integra toda cultura ao tempo que \u00e9 fogar dos pequenos, da multitude simple e miserable. \u00c9 neste pobo de Deus onde act\u00faa o Esp\u00edrito, renovando a memoria viva de Cristo, sen a cal Xes\u00fas se esvaer\u00eda nas tebras mestas dunha fragmentaria e imprecisa lembranza hist\u00f3rica.\nA Igrexa \u00e9 un medio sublime e necesario, \"pero ao fin e ao cabo provisional, como todo medio\". Non \u00e9 para si mesma o seu propio fin. Isto \"esixe dos seus membros, e m\u00e1is en particular da xerarqu\u00eda, unha actitude humilde e de servizo, \u00e1 imaxe da actitude adoptada polo Verbo na s\u00faa encarnaci\u00f3n que non veu a ser servido, sen\u00f3n a servir\". (\"Paradoxo e Misterio da Igrexa\", 1967)\nPara de Lubac a graza de Cristo obra tam\u00e9n f\u00f3ra da Igrexa visible, da s\u00faa doutrina e dos seus sacramentos, pero ser\u00eda absurdo para quen pode co\u00f1ecer o anuncio salvador da Igrexa limitarse a si mesmo a plenitude da redenci\u00f3n que se encontra nela."}
{"id": "53681", "revid": "23204", "url": "https://gl.wikipedia.org/wiki?curid=53681", "title": "Moi Renart", "text": "Moi Renart \u00e9 unha serie francesa de animaci\u00f3n realizada para a televisi\u00f3n, consta de 26 episodios de 24 minutos, creado por Bruno Ren\u00e9 Huchez adaptando o Roman de Renart ao s\u00e9culo XX, difundiuse a partir do 20 de setembro de 1986 por Canal+ e redifundida en diversas ocasi\u00f3ns."}
{"id": "53682", "revid": "56817", "url": "https://gl.wikipedia.org/wiki?curid=53682", "title": "Cachoeira do Sul", "text": "Cachoeira do Sul \u00e9 un municipio brasileiro do estado de Rio Grande do Sul. A s\u00faa poboaci\u00f3n o ano 2007 era de 84 690 habitantes. A s\u00faa superficie total \u00e9 3 765\u00a0km\u00b2."}
{"id": "53686", "revid": "23204", "url": "https://gl.wikipedia.org/wiki?curid=53686", "title": "Grimoaldo III de Benevento", "text": "Grimoaldo III (morto en 806) foi o pr\u00edncipe de Benevento longobardo desde a morte do seu pai, o primeiro duque independente, Arechis II, en 787 ata a s\u00faa morte. \nTraxectoria.\nEra o segundo fillo. En 787, el e o seu irm\u00e1n m\u00e1is vello Romualdo foron enviados como ref\u00e9ns a Carlomagno que baixara \u00e1 pen\u00ednsula italiana para conquistar o principado de Benevento. A cambio da paz, Arechis reco\u00f1eceu a soberan\u00eda de Carlomagno e entregou os seus fillos. Con todo, os de Benevento eran independentes de feito.\nGrimoaldo volveu a Italia \u00e1 morte do seu pai. De primeiras reco\u00f1eceu o poder franco, pero enfrontouse a unha invasi\u00f3n bizantina comandada por Adelchis, o fillo do derradeiro rei longobardo, Desiderio. Arechis II intentara reclamar o trono en 774, tras o desastre de Desiderio a mans de Carlomagno, pero abandonou a causa e, no seu canto, tomou o t\u00edtulo de \"princeps\". Adelchis pensou que ti\u00f1a unha mellor pretensi\u00f3n para gobernar aos longobardos e consecuentemente reunir aliados gregos (inimigos dos francos) para retomar a \u00fanica parte do territorio italiano que ficara independente. Un ex\u00e9rcito franco \u00e1s ordes de Winixiso e Hildeprando de Spoleto, uniuse a Grimoaldo e venceu a Adelchis na costa nada m\u00e1is desembarcar.\nLogo, Grimoaldo tentou desfacerse da soberan\u00eda franca, pero os fillos de Carlomagno, o rei Pipino de Italia e o seu irm\u00e1n m\u00e1is vello o rei Carlos o Novo, forz\u00e1rono a se someter en 792. Con todo, Benevento estaba no cami\u00f1o para a s\u00faa completa independencia e a autoridade carolinxia foi sempre leve."}
{"id": "53687", "revid": "624", "url": "https://gl.wikipedia.org/wiki?curid=53687", "title": "Pr\u00edncipe de Benevento", "text": ""}
{"id": "53689", "revid": "65337", "url": "https://gl.wikipedia.org/wiki?curid=53689", "title": "Liutprando de Benevento", "text": "Liutprando, morto despois de 759, foi duque de Benevento desde a morte do seu pai Xisulfo II en 749 ata o seu falecemento. Reinou baixo a rexencia da s\u00faa nai, Scauniperga, quen apoiou ao rei Aistolfo, ata 756.\nTraxectoria.\nDespois de que acadou a maior\u00eda de idade, encomendou o seu ducado a Pipino o Breve, rei dos francos, probabelmente impulsado polo papa Estevo II, e rebelouse contra o rei Desiderio, deposto en 758 e substitu\u00eddo por Arechis II. O emperador bizantino Constantino V ofreceuse a capturar ao fuxido Liutprando se Desiderio atacaba ao papa no canto unha forza bizantina se lle un\u00eda desde Sicilia. Desiderio non atacou e Liutprando non foi capturado."}
{"id": "53690", "revid": "15490", "url": "https://gl.wikipedia.org/wiki?curid=53690", "title": "Xisulfo II de Benevento", "text": "Xisulfo II (morto entre o 749 e o 753) foi o terceiro e \u00faltimo duque de Benevento antes da ca\u00edda do reino longobardo. \ntraxectoria.\nGobernou a partir do ano 743, cando o rei Liutprando baixou \u00e1 Italia meridional e eliminou a Godescalco de Benevento, ata a s\u00faa morte dez anos despois.\nXisulfo foi o fillo de Romualdo II de Benevento e Gumperga, filla de Aurona, irm\u00e1 de Liutprando. Como parente do rei, foi apoiado polo poder real, pero ao ser menor de idade, cando morreu o seu pai, Adelais de Benevento logrou usurpar o ducado. Liutprando retirou a Adelais e, colocando a outro sobri\u00f1o, Gregorio de Benevento no trono, lev\u00e1ndose a Xisulfo de volta consigo para que medrase no palacio real de Pavia.\nO ano 744, Xisulfo fixo unha doaz\u00f3n de terras \u00e1 abad\u00eda de Montecassino a cal se hab\u00eda converter na base da Terra Sancti Benedicti.\nAs xentes do Benevento (ou Samnitas) permaneceron fieis a Xisulfo e a dinast\u00eda do seu pai por\u00e9n, e cando, trala morte de Gregorio, Godescalco usurpou o trono ducal, a xente alzouse e asasinouno, permitindo que Liutprando colocase ao xa adulto Xisulfo no poder."}
{"id": "53691", "revid": "85894", "url": "https://gl.wikipedia.org/wiki?curid=53691", "title": "Godescalco de Benevento", "text": "Godescalco , finado no ano 743, foi duque de Benevento desde 740 ata o seu asasinato.\nTraxectoria.\nGodescalco subiu ao trono sen a aprobaci\u00f3n do rei. Co contempor\u00e1neo retorno de Trasimundo II ao poder en Spoleto, a c\u00f3lera de Liutprando caeu sobre a Italia meridional. Tras ocuparse de Trasimundo, Liutprando volveuse cara Benevento, onde Godescalco se aprestaba a fuxir. O duque xa cargara un barco con provisi\u00f3ns e coa s\u00faa familia e esposa, Anna, cando o matou o pobo, fiel \u00e1 memoria de Romualdo II. A s\u00faa muller e familia escaparon a Grecia."}
{"id": "53692", "revid": "85894", "url": "https://gl.wikipedia.org/wiki?curid=53692", "title": "Gregorio de Benevento", "text": "\"'Gregorio de Benevento\", finado en 739 ou 740, era un sobri\u00f1o de Liutprando, quen o nomeou Duque de Benevento en 733 aproximadamente tras eliminar tanto ao usurpador Adelais como ao menor de idade Xisulfo II. \nTraxectoria.\nGobernou \"o pobo dos Samnitas\", tal e como Paulo Di\u00e1cono chama aos beneventanos, durante sete anos.\nEstaba casado con Giselperga.\nV\u00e9xase tam\u00e9n.\nLigaz\u00f3ns externas.\nUnha traduci\u00f3n ao [[lingua inglesa|ingl\u00e9s] da \"Historia Langobardorum\"]. Dispo\u00f1\u00edbel en Northvegr.\n[[Categor\u00eda:Historia de Italia]]\n[[Categor\u00eda:Longobardos]]\n[[Categor\u00eda:Duques de Benevento]]\n[[Categor\u00eda:Finados en 740]]"}
{"id": "53693", "revid": "1131", "url": "https://gl.wikipedia.org/wiki?curid=53693", "title": "Adelais de Benevento", "text": "Adelais (tam\u00e9n \"Audelais\" ou \"Andelais\") foi un usurpador do ducado de Benevento durante dous anos trala morte de Romualdo II. \nTraxectoria.\nDerrocou ao fillo e herdeiro de Romualdo, Xisulfo II.\nLiutprando baixou \u00e1 Italia meridional e eliminou tanto a Xisulfo como a Adelais e situou no trono o seu propio candidato, Gregorio."}
{"id": "53694", "revid": "1131", "url": "https://gl.wikipedia.org/wiki?curid=53694", "title": "Sebasti\u00e1n de Ocampo", "text": "Sebasti\u00e1n de Ocampo, nado en Noia en 1460 e finado en Sevilla en 1514, foi un navegante e explorador galego que participou na segunda viaxe de Cristovo Col\u00f3n.\nTraxectoria.\nFoi o primeiro navegante que circunnavegou a illa de Cuba no ano 1508 tras un encargo que lle fixo o gobernador de Santo Domingo para saber se Cuba era unha illa e se pod\u00eda colonizar. Dende Santo Domingo partiu con dous barcos, navegou o longo da costa setentrional de Cuba, recalou na Habana, e tras dobrar o cabo de San Antonio volveu \u00f3 seu punto de destino polo sur da illa, comprobando as\u00ed que Cuba era unha illa moi grande e f\u00e9rtil habitada por xente moi acolledora."}
{"id": "53696", "revid": "98629", "url": "https://gl.wikipedia.org/wiki?curid=53696", "title": "Wielbark", "text": "Wielbark \u00e9 unha vila polaca de 2943 habitantes, pertence ao condado de Szczytno, no sur da rexi\u00f3n hist\u00f3rica de Masuria, sit\u00faase a 15\u00a0km ao sur da cidade de Szczytno e a 5\u00a0km ao norte da antiga fronteira sur de Prusia Oriental e Polonia.\nMencionase por primeira vez en 1361 co nome de \"Wildhaus\", consistindo s\u00f3 nuns poucos edificios, en 1723 recibe os privilexios de cidade; a reforma da administraci\u00f3n prusiana en 1818 fixo de Willenberg, como se denominaba ent\u00f3n, parte do distrito de Ortelsburg. Willenberg ti\u00f1a 2.600 habitantes antes que a poboaci\u00f3n tivera que deixala ao remate da segunda guerra mundial."}
{"id": "53700", "revid": "2074", "url": "https://gl.wikipedia.org/wiki?curid=53700", "title": "Fieito", "text": ""}
{"id": "53701", "revid": "889", "url": "https://gl.wikipedia.org/wiki?curid=53701", "title": "Felgo", "text": ""}
{"id": "53703", "revid": "56817", "url": "https://gl.wikipedia.org/wiki?curid=53703", "title": "Derribos Arias", "text": "Derribos Arias foi unha banda de post-punk espa\u00f1ola da d\u00e9cada de 1980, encadrada no movemento cultural co\u00f1ecido como a movida madrile\u00f1a. O seu son, cru, ca\u00f3tico, en ocasi\u00f3ns mel\u00f3dico e en ocasi\u00f3ns cacof\u00f3nico, estaba infuenciado polo afterpunk, o punk e a psicodelia, ademais de contar cun compo\u00f1ente de humor absurdo definido por alg\u00fans como dada\u00edsta ou surrealista.\nHistoria.\nDerribos Arias foi un produto da creatividade de Poch (Ignacio Gasca, morreu en 1998), unha persoa extravagante, pintoresca e excesiva. Rec\u00f3rdaselle como protagonista dalg\u00fans dos episodios m\u00e1is delirantes da chamada Movida madrile\u00f1a.\nEjecutivos Agresivos foi o primeiro proxecto de Poch con transcendencia discogr\u00e1fica (un single chamado \"Mari Pili\"). Nel participaron m\u00fasicos que despois integrar\u00edan bandas como D\u00e9cima V\u00edctima ou Gabinete Caligari.\nDerribos Arias durou de 1981 a 1987, pero a s\u00faa actividade discogr\u00e1fica cesou en 1984. Nos seus anos dourados, 1983 e 1984, rexistraron os singles \"Branquias bajo el auga\", \"A-Fl\u00faor\" e \"Aprenda alem\u00e1n\" e o LP \"En la gu\u00eda, en el list\u00edn\". Todos contaron con boas cr\u00edticas na prensa musical e unha aceptaci\u00f3n polo p\u00fablico relativamente boa tendo en conta o arriscado da proposta.\nEn 1984 sacar\u00edan \"Disco Pocho\", con peor acollida. Pouco despois vir\u00eda a disoluci\u00f3n do grupo.\nLa Banda sin Futuro foi unha experiencia posterior a Derribos Arias. Con este grupo, Poch gravou un disco que non viu a luz no seu momento e cuxa copia pirata, con temas como \"Nos van a desinfectar\", converteuse en xoia de coleccionistas.\nA mediados dos 80, a Poch diagnostic\u00f3uselle a enfermidade de Huntington, un mal dexenerativo do sistema nervioso que altera a cognici\u00f3n e a mobilidade e que lle levar\u00eda \u00e1 morte en 1998.\nEn 1991, Poch, recibiu unha homenaxe de m\u00fasicos amigos e admiradores chamado \"El chico m\u00e1s p\u00e1lido de la playa del Gros\", un recompilatorio con canci\u00f3ns de Derribos Arias versionadas por formaci\u00f3ns como Siniestro Total, Negu Gorriak, Gabinete Caligari, Glutamato Ye-ye ou Fangoria. O traballo buscaba axudar a Poch cando este entraba na fase terminal da s\u00faa enfermidade.\nDiscograf\u00eda.\nPoch en soitario\ncomo La Banda Sin Futuro"}
{"id": "53705", "revid": "56817", "url": "https://gl.wikipedia.org/wiki?curid=53705", "title": "176", "text": "Outros.\nHistoria ano a ano"}
{"id": "53706", "revid": "56817", "url": "https://gl.wikipedia.org/wiki?curid=53706", "title": "177", "text": ""}
{"id": "53707", "revid": "56817", "url": "https://gl.wikipedia.org/wiki?curid=53707", "title": "178", "text": ""}
{"id": "53709", "revid": "17467", "url": "https://gl.wikipedia.org/wiki?curid=53709", "title": "Jabir al-Ahmad al-Jabir al-Sabah", "text": ""}
{"id": "53710", "revid": "98629", "url": "https://gl.wikipedia.org/wiki?curid=53710", "title": "Ortiga", "text": "Ortiga, estruga ou herba do cego (\"Urtica sp.\") \u00e9 o nome com\u00fan de varias plantas herb\u00e1ceas da familia das urtic\u00e1ceas, de talo ergueito e flores verdosas en espiga. Caracter\u00edzase polos pelos que cobren as s\u00faas follas e que liberan unha substancia que produce pro\u00eddo e inflamaci\u00f3n en contacto coa pel. Consid\u00e9rase herba ru\u00edn, con todo, \u00e9 unha das plantas que m\u00e1is aplicaci\u00f3ns medicinais pos\u00faen.\nMedran en solos ricos, nas proximidades de bosques de arbustos. \u00c9 moi resistente e pode soportar condici\u00f3ns extremas. Varias especies, especialmente tres, son com\u00fans en Galiza:\nEtimolox\u00eda.\nO termo galego ortiga (en portugu\u00e9s \"urtiga\") v\u00e9n do lat\u00edn \"urt\u012bca\"; coas variedades e pronuncias dialectais \"ortigha\" ou \"urtigha.\"\nOs nomes com\u00fans en galego comprenden tam\u00e9n herba do cego e estruga; esta \u00faltima do lat\u00edn: \"exurticare\", a trav\u00e9s da forma indocumentada \"estur(i)care\", que pasou a \"esturgar\" e \"estrugar\" 'ortigar' de onde derivan estruga, \"esturga\" e \"estrugha\" (dialectais).\nDescrici\u00f3n bot\u00e1nica.\nAs estrugas son plantas arbustivas perenne, dioicas, de aspecto xoto e que poden acadar o 1,5 m de altura.\n\u00c9 caracter\u00edstico desta planta el posuir unha vilosidade urticante que ten a forma de b\u00f3chegas moi mi\u00fadas cheas dun zume irritante que co contacto coa pel producen unha lesi\u00f3n e deitan o seu contido (\u00e1cido f\u00f3rmico, resina, histamina e unha substancia prote\u00ednica desco\u00f1ecida) sobre dela, provocando broulla e pro\u00eddo. Este pro\u00eddo d\u00e9bese \u00e1 acci\u00f3n do \u00e1cido f\u00f3rmico, composto do que \u00e9 moi rico. Estes pelos son moi duros e febles na punta, polo que \u00e9 de abondo unha lixeira rozadura para crebaren.\nA ra\u00edz \u00e9 moi rica en taninos, que lle confiren unha acci\u00f3n adstrinxente.\nPos\u00fae un talo avermellado ou amarelento, ergueito, cuadrangular, ramificado e oco nos entren\u00f3s. Est\u00e1 dotado en todos os n\u00f3s de parellas de follas, e est\u00e1 recuberto de pelos urticantes.\nAs follas son de figura oval, engurradas, serradas, en punta, e de at\u00e9 15\u00a0cm. Son de cor verde escuras e con p\u00e9talos de cor amarela suave. At\u00f3panse opostas e tam\u00e9n est\u00e1n provistas, o mesmo c\u00f3 talo, dos caracter\u00edsticos pelos.\nFlorea dende o mes de xullo en diante.\nAs flores son verde amarelentas con estames amarelos, reunidas en pan\u00edculas pendulares, asilares e terminais. Normalmente son unisexuais, mi\u00fadas e dispostas en acios pendurados de at\u00e9 10\u00a0cm. As femininas at\u00f3panse en longas candeas penduradas e as masculinas en inflorescencias m\u00e1is curtas.\nOs froitos son aquenios (c\u00e1psulas) e secos.\nH\u00e1bitat.\nSon cosmopolitas, especialmente a estruga maior, pod\u00e9ndoa atopar en calquera local onde o home ou o gado moren, beiras dos cami\u00f1os, dos regos, clareiros das fragas etc. medra en solos ricos en nitr\u00f3xeno e h\u00famidos, en currais, hortas, par dos muros e valados, nas leiras etc.\nUso da planta.\nApa\u00f1a.\nAp\u00e1\u00f1ase a planta enteira, dependendo do uso final. P\u00f3dese utilizar fresca ou enxugada.\nEn fitoterapia, os naturistas aconsellan apa\u00f1ar as sumidades floridas ou simplemente as follas dos talos novos. Recom\u00e9ndase a colleita antes da floraci\u00f3n, e o enxugado c\u00f3mpre realizalo axi\u00f1a.\nCon fins medicinais apa\u00f1arase nos meses de maio, xu\u00f1o, xullo e agosto a\u00ednda que non \u00e9 un problema calquera mes do ano. Para alimentaci\u00f3n apa\u00f1arase en calquera per\u00edodo.\nNa colla, polo seu poder urticante, c\u00f3mpre levar luvas, apa\u00f1ando s\u00f3 os caules novos e sans. Antes da aparici\u00f3n das flores, a planta \u00e9 m\u00e1is tenra. C\u00f3mpre non usar as follas vellas, xa que son m\u00e1is irritantes.\nAs ra\u00edces apa\u00f1aranse na primavera ou no outono.\nConservaci\u00f3n.\nEnxugar as estrugas \u00e1 sombra ben espalladas no chan, nun lugar ben ventilado, coma un h\u00f3rreo. Unha vez enxugada a planta gardaranse s\u00f3 as follas. As follas secas non son urticantes e poden ser esnaquizadas para a conserva. Deste xeito podemos continuar gozando dos beneficios en inverno, cando non as atoparemos frescas.\nPartes utilizadas.\nUtil\u00edzase a ra\u00edz e a planta enteira. Tam\u00e9n se usa a planta fresca. Principalmente as follas (Urticae folium/herba), a\u00ednda que tam\u00e9n se poden utilizar as ra\u00edces (Urticae radix). As ra\u00edces, ademais das da \"Urtica dioica\" L., son tam\u00e9n beneficiosas as da estruga menor (\"Urtica urens\" L.), ou especies h\u00edbridas de ambas as d\u00faas, obtidas durante o per\u00edodo de floraci\u00f3n.\nPopularmente tam\u00e9n se empregan os froitos (Urticae fructus).\nAntigamente, aplicaban as follas nos xenitais dos rapaces que eran descubertos masturb\u00e1ndose, dando lugar \u00e1s crenzas de que se se realizaba a masturbaci\u00f3n, aparec\u00edan innumer\u00e1beis doenzas cancer\u00edxenas, cousa que \u00e9 incerta.\nPropiedades.\nA planta ten moitas propiedades beneficiosas para a sa\u00fade.\nNa agricultura.\nDende hai miles de anos vense utilizando o xurro de estrugas (especialmente de \"Urtica dioica\") para mellorar a sa\u00fade das plantas cultivadas. As s\u00faas propiedades elicitoras, reconstitu\u00edntes, remineralizantes e correctoras complem\u00e9ntanse cos seus sonados efectos insecticidas e funxicidas, o que fai deste xurro un caldo case indispens\u00e1bel -e de balde- para manter a sanidade vexetal.\nPropiedades nutritivas.\nNutricionalmente \u00e9 de grande importancia pola s\u00faa riqueza en sales minerais e vitaminas que benefician a todos incluso \u00e1s persoas que fan dietas sen sal. As estrugas conte\u00f1en vitaminas A e C, ferro, \u00e1cido salic\u00edlico e prote\u00ednas.\nPropiedades medicinais.\nAdemais de nutritiva, ten gran cantidade de propiedades:\nEfectos secundarios.\nOs preparados de \"Urtica dioica\" est\u00e1n exentos de toxicidade tanto aguda coma cr\u00f3nica.\nHistoria.\nA estruga \u00e9 unha planta cuxas follas xa eran citadas nos tratados medievais como remedio nos estados asociados a un d\u00e9ficit na diurese. Por\u00e9n, dende hai vinte anos as s\u00faas partes subterr\u00e1neas (ra\u00edces e rizomas) son obxecto de interese no tratamento da hiperplasia benigna de pr\u00f3stata (HBP), tal e como puxeron de manifesto as numerosas pescudas realizadas sobre elas. Ditas pescudas permitiron acceder ao co\u00f1ecemento dos seus m\u00e1is importantes principios activos e a s\u00faa actuaci\u00f3n sobre alg\u00fans dos factores implicados na aparici\u00f3n da HBP. Por outra banda, os ensaios cl\u00ednicos m\u00e1is actuais realizados con extractos normalizados de estruga indican un efecto positivo sobre os s\u00edntomas urinarios asociados \u00e1 HBP. A isto c\u00f3mpre engadir a gran tolerancia cara os preparados elaborados coas partes subterr\u00e1neas, xa que en ensaios a seis meses s\u00f3 un 0,7 por cento dos pacientes amosou efectos secundarios, de escasa gravidade en todos os casos.\nAs estrugas na cultura popular.\nDisque que para combater os razaduras de pro\u00eddo coa planta, d\u00e9bese fretar a zona afectada con follas de mentraste, planta que adoita medrar preto das estrugas.\nSegundo unha crenza popular, se algu\u00e9n mexa no mesmo lugar durante certo tempo, medrar\u00e1 unha estruga. Se se aguanta a respiraci\u00f3n, a estruga pode tocarse sen que produza pro\u00eddo ou irritaci\u00f3n.\nHai quen aplica o extracto no coiro cabeludo para reducir a graxa e a ca\u00edda dos cabelos. Existen no mercado numerosos xamp\u00fas a base de estrugas.\nEntre os usos da planta para a medicina homeop\u00e1tica c\u00edtanse as azoutas con estrugas para tratar as dores dos cadr\u00eds e do lombo. C\u00f3ntase tam\u00e9n que na antiga Roma, azout\u00e1bse cun ramo de estrugas por baixo do embigo, riles e n\u00e1degas aos homes (especialmente os anci\u00e1ns), para lles tornaren o vigor perdido. Algo semellante fac\u00edan os antigos gregos.\nMoitos campesi\u00f1os cando queren gali\u00f1as chocas az\u00f3utanas coa planta fresca no ventre.\nO m\u00e9dico e alquimista do s\u00e9culo XVI, Paracelso, recomendaba apa\u00f1ala cando a l\u00faa fica na constelaci\u00f3n de Scorpius e levala enriba para obter bravura e afouteza.\nDisque Paracelso tam\u00e9n pod\u00eda saber se un doente morrer\u00eda ou sair\u00eda da s\u00faa doenza se botaba as follas da estruga nos ouri\u00f1os do paciente e as deixaba durante 24 horas. Se as follas secaban, o paciente morrer\u00eda case de seguro, se ficaban verdes, sobrevivir\u00eda.\nUtil\u00edzanse tam\u00e9n coma materia prima para a obtenci\u00f3n de clorofila en procesos industriais, para fabricar pasta de papel, coma tintura para tinxir tecidos e coma fonte de fibras t\u00e9xtiles para confeccionar cordas, redes, velas de barcos e roupas. Este \u00faltimo uso rem\u00f3ntase \u00e1 segunda guerra mundial, por mor \u00e1 escaseza das fibras m\u00e1is habituais."}
{"id": "53711", "revid": "889", "url": "https://gl.wikipedia.org/wiki?curid=53711", "title": "Estruga", "text": ""}
{"id": "53713", "revid": "1131", "url": "https://gl.wikipedia.org/wiki?curid=53713", "title": "Colexio de San Clemente", "text": "O Colexio de San Clemente de Pasantes \u00e9 un edificio civil de inicios do s\u00e9culo XVII, localizado en Santiago de Compostela, nas inmediaci\u00f3ns da Porta Faxeira e do lado norte do Parque da Ferradura. Actualmente acolle o IES Rosal\u00eda de Castro, e anteriormente foi o instituto feminino.\nHistoria.\nFoi fundado polo arcebispo Juan de Sanclemente, en 1601, para \"Pasantes\" ou \"Graduados\", a fin de que puidesen ampliar estudos aqueles que remataran a carreira; a\u00ednda que non iniciou as s\u00faas funci\u00f3ns at\u00e9 1630. Desde os primeiros momentos, a aparici\u00f3n deste novo colexio, despertou a animadversi\u00f3n do de Fonseca. As disputas entre ambos polo t\u00edtulo de \u00fanico colexio maior de Santiago foron presentadas perante a xustiza real, e s\u00f3, en 1730, un decreto do rei Filipe V coutou a desavinza ao conceder o t\u00edtulo de \"maior\" exclusivamente a Fonseca. O Colexio de San Clemente desapareceu como tal en 1809.\nA obra debeu ser encargada a Gin\u00e9s Mart\u00ednez, segundo aduciu Bonet Correa, e foi executada entre 1607 e 1609 por X\u00e1come Fern\u00e1ndez e mais Leonel de Avalle, estando Mart\u00ednez xa ausente de Santiago, en estilo maneirista. O lugar onde se ergueu formaba parte naquela altura da carballeira de Santa Susana, estando por iso f\u00f3ra do casco urbano compostel\u00e1n. A porta m\u00e1is pr\u00f3xima ser\u00eda a devandita Faxeira.\nDescrici\u00f3n.\nMart\u00ednez adoptou un plano rectangular, con patio central, levantando unha edificaci\u00f3n, de dous corpos en altura, sobria de li\u00f1as rectas, que s\u00f3 rompe na portada, artellada de xeito similar \u00e1 do Colexio de Fonseca -o que debeu constitu\u00edr un consello do comitente-, mais con menos elementos decorativos, seguido unha organizaci\u00f3n de tipo arco de triunfo, m\u00e1is con uso de elementos clasicistas: nichos coroados por frontonci\u00f1os, ou con semib\u00f3vedas; columnas clasicistas nos laterais; front\u00f3n triangular que remata o conxunto. Por\u00e9n o uso de pedestais e zapatas, arquitrabes e cornixas salientes, outorga certa mobilidade e xogos de sombras, que son m\u00e1is caracter\u00edsticos do maneirismo."}
{"id": "53714", "revid": "1576", "url": "https://gl.wikipedia.org/wiki?curid=53714", "title": "Limonita", "text": "A limonita (do lat\u00edn \"limus\" que significa prado) \u00e9 un mineraloide da clase dos hidr\u00f3xidos cuxa f\u00f3rmula qu\u00edmica \u00e9 2Fe2O3\u00b73H2O. \u00c9 un material amorfo.\nAspecto.\nNon presenta cristais (\u00e1 excepci\u00f3n da pirita limonitizada). Aparece de forma masiva con cores pardas. A s\u00faa estrutura interna non est\u00e1 ordenada en celas unidade, por iso, neste caso en concreto, non estamos a falar exactamente dun mineral sen\u00f3n dun mineraloide amorfo.\nLugares onde se atopa.\nEn zonas de oxidaci\u00f3n nas que a presenza de ferro \u00e9 vital. A limonita \u00e9 un mineraloide procedente da alteraci\u00f3n de vexetais nas augas ricas en ferro. \u00c9 frecuete tam\u00e9n que certos minerais coma a pirita, dexeneren por meteorizaci\u00f3n e se convertan en limonita.\nAt\u00f3pase en abundancia en Riotinto (Huelva).\nUsos da limonita.\nA limonita util\u00edzase coma fonte para obter ferro.\n\u00c9 utilizada tam\u00e9n para fabricar abonos e fertilizantes.\nOutros hidr\u00f3xidos.\nOutro hidr\u00f3xido a destacar \u00e9 a bauxita."}
{"id": "53715", "revid": "98629", "url": "https://gl.wikipedia.org/wiki?curid=53715", "title": "Gin\u00e9s Mart\u00ednez", "text": "Gin\u00e9s Mart\u00ednez de Aranda (s\u00e9culos XVI- XVII) nado en Xa\u00e9n, foi un arquitecto espa\u00f1ol, que traballou, sobre todo, en Andaluc\u00eda e Galiza, en estilo renacentista e maneirista.\nBiograf\u00eda.\nPouco se sabe da s\u00faa vida privada. Comezou traballando na s\u00faa terra natal. A comezos do s\u00e9culo XVII debeu entrar en contacto con Maximiliano de Austria, quen en 1603 acceder\u00eda \u00e1 c\u00e1tedra arcebispal de Santiago, e a quen acompa\u00f1ar\u00eda a esta cidade, de xeito que nese mesmo ano foi nomeado mestre de obras da catedral compostel\u00e1. Mart\u00ednez apenas estivo tres anos anos nese cargo, pois en 1606 xa deixa de figurar como tal.\nObra.\nObra galega.\nAs tres \u00faltimas obras son atribu\u00eddas, base\u00e1ndose en raz\u00f3ns cronol\u00f3xicas e estil\u00edsticas."}
{"id": "53716", "revid": "1131", "url": "https://gl.wikipedia.org/wiki?curid=53716", "title": "Urania Mella", "text": "Urania Mella Serrano, nada en Vigo o 15 de novembro de 1899 e finada en Lugo o 26 de maio de 1945, foi unha pol\u00edtica galega e precursora do asociacionismo feminino. Filla do pensador anarquista Ricardo Mella Cea e mais de Esperanza Serrano, a s\u00faa vez filla de Juan Serrano Oteiza, co\u00f1ecido anarquista madrile\u00f1o e fundador da \"La Revista Social\", foi presidenta da secci\u00f3n viguesa da Uni\u00f3n de Mulleres Antifascistas, as\u00ed como membro do Socorro Rojo Internacional.\nTraxectoria.\nMuller moi culta e comprometida socialmente, foi mestra de piano e estudou Belas Artes na Escola de Artes e Oficios de Vigo. Dende moi nova dedicou a s\u00faa vida \u00e1 defensa da muller, comezando a ensinar a ler \u00e1s mulleres do barrio de Lavadores, para continuar logo dende a UMA.\nTras o golpe de estado de 1936 intentou defender o barrio, xunto co seu home Humberto Solleiro Rivera, para logo fuxir cara a Redondela, onde foron detidos. Foi condenada \u00e1 morte en consello de guerra, mais logo foille conmutada a condena pola de trinta anos; non as\u00ed a do seu home, que foi fusilado. Xa vi\u00fava e deixando en Vigo catro fillos, foi encadeada no penal de Santurrar\u00e1n, Guip\u00fascoa, onde pasou mais de 9 anos. Ao quedar libre marchou co seu fillo Ra\u00fal a vivir a Lugo, no lar de Mar\u00eda G\u00f3mez Gonz\u00e1lez, onde ficou ata a s\u00faa morte.\nReco\u00f1ecementos.\nO concello de Vigo decidiu no pleno do 31 de marzo de 2008 dedicarlle unha r\u00faa da cidade. e o Ministerio de Fomento deulle o seu nome ao buque anticontaminaci\u00f3n que foi botado no outubro do 2008. Este \u00faltimo acto non foi alleo \u00e1 pol\u00e9mica, ao non seren invitados os achegados.\nSobor da vida das mulleres encarceradas na cadea de Santurrar\u00e1n foi presentado no Festival de cine de San Sebasti\u00e1n do 2010, o documental de Txaber Larreategi e Josu Mart\u00ednez \"Prohibido recordar\" que protagonizan as fillas da pol\u00edtica galega Alicia e Conchita.\nA 15 de decembro de 2010 e en cumprimento da Lei 52/2007, do 26 de decembro, mediante a cal a democracia espa\u00f1ola honra a quen padeceron inxusta persecuci\u00f3n durante o golpe de estado de 1936 e a ditadura posterior, o ministro Francisco Caama\u00f1o Dom\u00ednguez expediu a Declaraci\u00f3n de reparaci\u00f3n e reco\u00f1ecemento persoal ao seu favor, en virtude do ordenado no par\u00e1grafo 1, artigo 4 da citada lei.\nFoi reco\u00f1ecida nun mural en Vigo en 2021 como pioneira. "}
{"id": "53718", "revid": "5312", "url": "https://gl.wikipedia.org/wiki?curid=53718", "title": "Masatoshi Koshiba", "text": "Masatoshi Koshiba (en xapon\u00e9s: \u5c0f\u67f4 \u660c\u4fca, \u3053\u3057\u3070 \u307e\u3055\u3068\u3057), nado en Toyohashi (Prefectura de Aichi) o 19 de setembro de 1926 e finado o 10 de novembro de 2020, foi un f\u00edsico xapon\u00e9s.\nTraxectoria.\nDoutorouse en f\u00edsica na Universidade de Rochester, Nova York, no ano 1955. Pasou a ser investigador asociado na Universidade de Chicago e logo paso \u00e1 Universidade de Toquio.\nGa\u00f1ou o Premio Nobel de F\u00edsica en 2002 xunto con Raymond Davis Jr e Riccardo Giacconi, polas s\u00faas contribuci\u00f3ns pioneiras en astrof\u00edsica, en particular pola detecci\u00f3n de neutrinos c\u00f3smicos.\nNa d\u00e9cada de 1980 Koshiba, continuando os traballos iniciados polo qu\u00edmico norteamericano Raymond Davis Jr., vai constru\u00edr un detector soterr\u00e1neo de neutrinos nunha mina de cinc, na Prefectura de Gifu, no Xap\u00f3n central, Kamiokande II, un tanque enorme de auga (3000 toneladas, a 1000 m de profundidade) rodeado por detectores electr\u00f3nicos (tubos fotomultiplicadores) para detectar os fluxos de luz que se producen cando os neutrinos interaccionan reciprocamente cos n\u00facleos at\u00f3micos en mol\u00e9culas de auga. Confirmou os resultados de Davis, de que o Sol produce neutrinos e que se atoparon menos dos que se agardaba. \nEn 1987 Koshiba atopou neutrinos na explosi\u00f3n dunha supernova na Gran Nube de Magall\u00e1ns. En 1996 cun detector m\u00e1is sensible, Super-Kamiokande, Koshiba atopou evidencias do que os cient\u00edficos xa sospeitaban, os neutrinos, dos cales se co\u00f1ecen tres tipos, cambian de tipo no seu desprazamento a trav\u00e9s do espazo."}
{"id": "53719", "revid": "27155", "url": "https://gl.wikipedia.org/wiki?curid=53719", "title": "Psiquiatr\u00eda", "text": "A psiquiatr\u00eda \u00e9 unha especialidade m\u00e9dica que investiga e trata os trastornos mentais. Ademais dos aspectos m\u00e9dicos considera tam\u00e9n os factores biol\u00f3xicos e psicol\u00f3xicos e tam\u00e9n os socio-culturais e antropol\u00f3xicos. O tratamento destes trastornos adopta con frecuencia a indicaci\u00f3n de psicof\u00e1rmacos, mais tam\u00e9n a indicaci\u00f3n de psicoterapia de variadas formas. Os trastornos psiqui\u00e1tricos descr\u00edbense polas s\u00faa caracter\u00edsticas patol\u00f3xicas.\nO estudo obxectivo e rigoroso dos problemas mentais \u00e9 relativamente novo, inda no s\u00e9culo XIX os enfermos mentais quedaban reclu\u00eddos en asilos onde recib\u00edan tratamentos morais coa fin de diminu\u00edr a s\u00faa confusi\u00f3n mental e restitu\u00edr a raz\u00f3n. No s\u00e9culo XIX xurdiu pola primeira vez o concepto de enfermidade mental. En 1896 Emil Kraepelin dese\u00f1ou un sistema de identificaci\u00f3n e clasificaci\u00f3n dos problemas mentais que se converter\u00eda na base dos estudos psiqui\u00e1tricos modernos."}
{"id": "53720", "revid": "23204", "url": "https://gl.wikipedia.org/wiki?curid=53720", "title": "Museo Catedralicio de Santiago de Compostela", "text": "O Museo da Catedral de Santiago de Compostela \u00e9 unha instituci\u00f3n que acolle e exp\u00f3n diversas obras art\u00edsticas e arqueol\u00f3xicas, propiedade da s\u00e9 compostel\u00e1, que abarcan desde a \u00e9poca romana at\u00e9 a actualidade. Foi creado co obxectivo de conservar e expo\u00f1er \u00f3 p\u00fablico obxectos lit\u00farxicos en desuso, doaz\u00f3ns de peregrinos nobres e os diferentes restos arqueol\u00f3xicos que se \u00edan descubrindo nas diferentes intervenci\u00f3ns na catedral e a s\u00faa contorna. Entre os seus fondos hai mostras arqueol\u00f3xicas, pintura, escultura, ouriver\u00eda, tapices, alfombras, roupa lit\u00farxica, cer\u00e1mica e mobiliario.\nFoi fundado en 1928. Unha inscrici\u00f3n a lapis nun dos bancos do museo recolle a data de creaci\u00f3n, 11 de xullo de 1928; o impulsor, o fabriqueiro Robustiano S\u00e1ndez; e o construtor, Jos\u00e9 Lerramendi Rey. O museo local\u00edzase na mesma catedral, distribu\u00eddo en diversos espazos, con diferente situaci\u00f3n dentro da f\u00e1brica catedralicia. A cripta, tam\u00e9n co\u00f1ecida como \"catedral vella\" (a\u00ednda que nunca cumpriu tal funci\u00f3n), foi unha obra comezada antes da intervenci\u00f3n do mestre Mateu, a\u00ednda que foi este quen a rematou como paso previo \u00e1 construci\u00f3n do P\u00f3rtico. O Tesouro catedralicio exponse na capela de san Fernando, de estilo g\u00f3tico, que ata 1677 foi capela de Reliquias. Na catedral rom\u00e1nica levantouse tam\u00e9n un claustro, \u00f3 sur da nave principal, cuxo comezo se data en 1124 e que \u00e9 rematado a mediados do XIII, baixo a iniciativa do arcebispo Xo\u00e1n Arias.\nEspazos do museo.\nO museo local\u00edzase na mesma catedral, distribu\u00eddo en diversos espazos, con diferente situaci\u00f3n dentro da f\u00e1brica catedralicia:\nCo tempo, engad\u00edronse \u00f3 museo o claustro e o pazo de Xelm\u00edrez.\nMuseo.\nCont\u00e9n varias salas distribu\u00eddas en catro plantas. Conta con exposici\u00f3n de obxectos da \u00e9poca romana, medieval at\u00e9 o XVIII.\nA planta baixa est\u00e1 dedicada \u00e1s orixes da catedral. Entre as obras expostas destacan algunhas pezas da antiga portada de Prater\u00edas, a reconstruci\u00f3n do coro catedralicio do mestre Mateu e do vello roset\u00f3n da portada occidental, e distintos elementos da antiga catedral rom\u00e1nica e dos enterramentos que acoll\u00eda (como a lauda de Aroaldo), as\u00ed como os escasos restos das bas\u00edlicas precedentes. Tam\u00e9n o baleirado en xeso dos capiteis fundacionais que sit\u00faan no tempo o inicio da construci\u00f3n da catedral.\nNa primeira planta exp\u00f3\u00f1ense obras de entre o s\u00e9culo XIII e o XVIII, entre as que destacan relevos e esculturas en pedra e madeira de distintas \u00e9pocas e autores, como os de Gregorio Espa\u00f1ol, t\u00e1boas maneiristas de Juan Bautista Celma, o retablo da \"Transfiguraci\u00f3n de Cristo\" de Xos\u00e9 Ferreiro, un \"Santiago Peregrino\" de Gambino etc.\nA segunda planta est\u00e1 destinada \u00f3 Tesouro Catedralicio, a capela das Reliquias e o Pante\u00f3n, e mais a Biblioteca. Destas salas falarase m\u00e1is adiante.\nA terceira planta acolle a colecci\u00f3n de tapices, uns da escola flamenga de diversas \u00e9pocas (de Rubens, o seu disc\u00edpulo Van Thulden e David Teniers), e outros realizados sobre cart\u00f3ns de Goya e de Jos\u00e9 del Castillo, con escenas costumistas. Unha ampla balconada permite asomarse \u00e1 praza do Obradoiro.\nOs doce tapices de Francisco de Goya foron legados \u00e1 catedral en 1814 por Pedro Acu\u00f1a y Malvar. Estes tapices foran realizados na Real F\u00e1brica de Tapices de Santa B\u00e1rbara por encargo do rei Carlos III de Espa\u00f1a para os Reais Sitios de El Pardo entre os anos 1776 e 1780.\n&lt;galley mode=\"packed\"A\n&lt;/gallery&gt;\nCripta.\nA cripta, tam\u00e9n co\u00f1ecida como \"catedral vella\" (a\u00ednda que nunca cumpriu tal funci\u00f3n), foi unha obra comezada antes da intervenci\u00f3n do mestre Mateu, a\u00ednda que foi este quen a rematou como paso previo \u00e1 construci\u00f3n do P\u00f3rtico. Foi constru\u00edda para salvar o desnivel que exist\u00eda entre a catedral e o espazo que se abr\u00eda ante esta, onde deb\u00eda levantar a fachada occidental. \u00c9 posible que se idease como Pante\u00f3n Real.\nSobre unha forte columna central formada por oito columnas acaroadas (que coincide co parteluz do P\u00f3rtico da Gloria) nacen os arcos que soste\u00f1en a b\u00f3veda que sustenta o P\u00f3rtico. Esta soluci\u00f3n arquitect\u00f3nica foi in\u00e9dita na Galicia do s\u00e9culo XI. Este piar central conforma un deambulatorio \u00f3 seu redor presidido por unha capela central que imita \u00e1 capela do Salvador. Nas claves de b\u00f3veda hai dous relevos significativos: un anxo cun disco solar e outro anxo portando unha l\u00faa crecente.\nExhibe unha colecci\u00f3n escult\u00f3rica nos mesmos capiteis e xambas da obra, e outras esculturas procedentes de diferentes partes da catedral derrubadas por reformas.\nTam\u00e9n se exp\u00f3n unha colecci\u00f3n das reproduci\u00f3ns dos instrumentos que tocan os anci\u00e1ns da arquivolta do t\u00edmpano do P\u00f3rtico. Estas reproduci\u00f3ns realizounas o taller de instrumentos da Deputaci\u00f3n de Lugo no ano 1999, baixo a direcci\u00f3n de Luciano P\u00e9rez.\nTesouro e Pante\u00f3n Real.\nO Tesouro catedralicio exponse na capela de san Fernando, de estilo g\u00f3tico, que ata 1677 foi capela de Reliquias. De cando cumpr\u00eda esta funci\u00f3n conserva un retablo caixonado de Cornielles de Holanda que foi restaurado recentemente para mostrar distintas pezas de ouriver\u00eda.\nEntre as distintas obras que se expo\u00f1en nesta sala destaca a custodia procesional realizada entre 1539 e 1545 polo ourive Antonio de Arfe ou a esclavina orixinal que vest\u00eda a imaxe de Santiago do altar maior da catedral. A custodia \u00e9 de prata sobredourada e mide metro e medio de altura e ten unha estrutura hexagonal en catro pisos formados por columnas de estilo plateresco con gran cantidade de figuras dos Ap\u00f3stolos e un Cristo resucitado, e na pea\u00f1a at\u00f3panse gravadas escenas da vida do Ap\u00f3stolo Santiago. En 1573 completouse cun pedestal de madeira.\nSobre un altar neorrenacentista disponse a estatua de san Fernando, obra de Juan de Seoane, e nas l\u00faas da b\u00f3veda hai pinturas murais que representan a Ascensi\u00f3n e a Asunci\u00f3n, de 1536.\nA capela das Reliquias foi constru\u00edda entre 1520 e 1535 por encargo do arcebispo Alonso III de Fonseca ao arquitecto Juan de \u00c1lava. Inicialmente era unha dependencia para o uso do Cabido ata converterse en 1617 en capela de Reliquias.\nCont\u00e9n unha importante colecci\u00f3n de reliquias que se iniciou durante a Idade Media ao ser utilizada para conter os restos mortais dos diferentes bispos da catedral. Os relicarios est\u00e1n colocados nun retablo neog\u00f3tico que veu substitu\u00edr un anterior de Bernaldo de Cabrera e Gregorio Espa\u00f1ol do ano 1630 e que se perdeu tras sufrir un incendio en 1921, a\u00ednda que non sufriron dano os relicarios nin boa parte das s\u00faas reliquias. O novo retablo foi dese\u00f1ado por Rafael de la Torre e tallado polo escultor compostel\u00e1n Maximino Magari\u00f1os, en 1924; foi doaz\u00f3n da emigraci\u00f3n galega en Cuba.\nEntre as reliquias conservadas c\u00f3mpre citar a cabeza de Santiago o Menor, obra de Rodrigo de E\u00e1ns, de 1332.\nNa capela das Reliquias sit\u00faase o Pante\u00f3n Real, constitu\u00eddo por diversas sepulturas da coroa galega e leonesa que foron trasladadas en 1535 desde a s\u00faa localizaci\u00f3n orixinal na capela de santa Catarina. Poden contemplarse os sepulcros do Conde Pedro Froilaz de Trava (c.1075-1128), a emperatriz Berenguela de Barcelona (1108-1149), o rei Fernando II (1188-1157), o infante Fernando Afonso (1192-1214), o rei Afonso VIII (1171-1230), e a ra\u00ed\u00f1a Xoana de Castro (--- - 1374).\nFinalmente, a Sala capitular, edificada por Lucas Ferro Caaveiro, e o Arquivo-Biblioteca da Catedral, onde se atopan manuscritos como o \"C\u00f3dice Calixtino\" (ca. 1137-1173), o Tombo A (ca. 1129-1134), entre moitos outros libros e documentos que fan referencia \u00e1 catedral e \u00e1 historia de Galicia desde a Idade Media ata os nosos d\u00edas. Na mesma sala cons\u00e9rvanse os dous botafumeiros que existen na catedral (o orixinal, de 1851; e unha r\u00e9plica de 1971).\nOutros espazos integrados no museo.\nClaustro.\nNa catedral rom\u00e1nica levantouse tam\u00e9n un claustro, \u00f3 sur da nave principal, cuxo comezo se data en 1124 e que \u00e9 rematado a mediados do XIII, baixo a iniciativa do arcebispo Xo\u00e1n Arias. Este claustro rom\u00e1nico foi derru\u00eddo e reconstru\u00eddo por Alonso III de Fonseca entre 1521 e 1559 segundo os planos do arquitecto Juan de \u00c1lava (quen presentou as trazas xa en 1510) coa axuda do escultor flamengo Mestre Arnao. \u00c1 morte deste en 1537 continuou as obras Rodrigo Gil de Honta\u00f1\u00f3n, quen constr\u00fae as fachadas exteriores que dan a Prater\u00edas e \u00e1 r\u00faa Fonseca e deixa as trazas da fachada que d\u00e1 \u00e1 praza do Obradoiro. Esta fachada foi dese\u00f1ada por Juan de Herrera e constru\u00edda por Gaspar de Arce o Vello. En 1614, X\u00e1come Fern\u00e1ndez coroou a fachada cun balc\u00f3n corrido e a Torre da Vela.\nNo s\u00e9culo XVIII, o claustro foi remodelado por Casas Novoa.\nDo claustro orixinal s\u00f3 quedan restos que se conservan no propio Museo da Catedral ou no Museo das Peregrinaci\u00f3ns, atopados durante as escavaci\u00f3ns realizadas na bas\u00edlica.\nO actual claustro \u00e9 de estilo g\u00f3tico na s\u00faa estrutura e renacentista no seu desenvolvemento e decoraci\u00f3n, e cor\u00f3ase cunha balaustrada calada con pin\u00e1culos. Ten planta cadrada de trinta e catro metros de lado, con cinco grandes arcos en cada lado, de medio punto e aberto o central \u00f3 patio interior, e apuntados os extremos. A porta de acceso desde a catedral est\u00e1 destinada \u00e1 Anunciaci\u00f3n, coas imaxes da Virxe, o Anxo e Deus Pai no alto. Hai dous medall\u00f3ns coas efixies dos Fonseca e, na parede exterior da bas\u00edlica, medall\u00f3ns con personaxes do Vello Testamento. A porta que d\u00e1 \u00e1 capela das Reliquias, hoxe sancrist\u00eda, mostra es imaxes de Santiago e santo Ildefonso, patr\u00f3n dos Fonseca, e os bustos das virtudes da Xustiza e a Fortaleza.\nComo \u00e9 habitual nos antigos claustros, cumpre funci\u00f3n de cemiterio de c\u00f3engos e outros personaxes relacionados coa catedral. Nas galer\u00edas p\u00f3dese ver unha ampla colecci\u00f3n de labras nobiliarias e varios sartegos en pedra. A parede est\u00e1 percorrida por un friso continuo no que se mostra un programa iconogr\u00e1fico dedicado \u00e1 morte, a resurrecci\u00f3n e a vida. Nun escudo na porta do antetesouro repres\u00e9ntase a Fonseca portado por quimeras e un busto do emperador Xulio C\u00e9sar (con quen se compara a Alonso de Fonseca).\nNo centro do patio interior est\u00e1 situada a \"Fons mirabilis\", constru\u00edda en 1122 polo mestre Bernardo no adro da Fachada do Para\u00edso para acoller os peregrinos que chegaban \u00e1 catedral pola Porta Franc\u00edxena, e trasladada \u00f3 claustro cando se constru\u00edu en 1769 a actual fachada da Acibecher\u00eda. \nNun dos \u00e1ngulos cons\u00e9rvanse tres camp\u00e1s, as orixinais da torre Berenguela, substitu\u00eddas en 1990; e no \u00e1ngulo oposto instalouse en 2012 unha estatua de Manuel Patinha (escultor portugu\u00e9s residente en Nar\u00f3n) conmemorativa do 800 aniversario da consagraci\u00f3n da bas\u00edlica.\nNo lado norte do claustro at\u00f3pase a capela de Alba, fundada en 1530, que garda no seu interior un retablo coa \"Transfiguraci\u00f3n de Xes\u00fas\", obra que data do s\u00e9culo XVIII.\nDesde o claustro acc\u00e9dese \u00e1 sala capitular, edificada por Lucas Ferro Caaveiro, e ao Arquivo-Biblioteca da catedral, onde se atopan manuscritos como o \"C\u00f3dice Calixtino\" (roubado o 5 de xullo de 2011 e recuperado o 3 de xullo de ano seguinte) do \"Liber Sancti Iacobi\", entre moitos outros libros e documentos que fan referencia \u00e1 catedral e \u00e1 historia de Galicia desde a Idade Media ata os nosos d\u00edas.\nPazo de Xelm\u00edrez.\nPermite visitar un dos pazos medievais mellor conservados de Espa\u00f1a. A\u00ednda que houbo un pazo anterior, o arcebispo Diego Xelm\u00edrez reconstru\u00eduno de ra\u00edz desde 1117. Na denominada sala de cerimonias, destacan as s\u00faas m\u00e9nsulas esculpidas, con representaci\u00f3ns dun banquete."}
{"id": "53721", "revid": "89787", "url": "https://gl.wikipedia.org/wiki?curid=53721", "title": "Rodrigo Roman\u00ed", "text": "Rodrigo Roman\u00ed Blanco, nado en Noia o 16 de xullo de 1957, \u00e9 un m\u00fasico galego, membro durante 22 anos do grupo Milladoiro, profesor de m\u00fasica tradicional e director da orquestra folk SonDeSeu at\u00e9 o 2022.\nTraxectoria.\nRoman\u00ed formou parte do grupo Milladoiro durante 22 anos, e a partir do ano 2000 deixou o seu antigo grupo para publicar discos en solitario, nos que acostuma ter colaboraci\u00f3ns. Publicou tres discos: \"Albeida\" (2000), \"Cantos Caucanos\" (2003) e \"As arpas de Breog\u00e1n\" (2012). \u00c9 profesor de arpa no Conservatorio de M\u00fasica Tradicional da Escola de Artes e Oficios de Vigo.\n\u00c9 un multi-instrumentalista (arpista, tam\u00e9n toca a guitarra, o bouzouki e a ocarina), ademais de ser vocalista. Realizou arranxos instrumentais, ademais dalgunhas letras, do d\u00fao Sete Saias. Creou un tr\u00edo musical chamado Lizgairo, xunto a Anxo Pintos e Xos\u00e9 Liz.\nEn 2013 foi elixido para representar a SGAE no consello territorial.\nVida persoal.\nIrm\u00e1n da poeta e xornalista Ana Roman\u00ed, vive en Albeida (Outes)."}
{"id": "53725", "revid": "98629", "url": "https://gl.wikipedia.org/wiki?curid=53725", "title": "Literatura de Finlandia", "text": "Finlandia \u00e9 un pa\u00eds cunha forte tradici\u00f3n literaria, cunha literatura popular que se expresaba nos dialectos rexionais do fin\u00e9s e cunha tradici\u00f3n literaria actual en d\u00faas linguas o fin\u00e9s e o sueco, ademais da recente chegada da literatura saami.\nLiteratura oral.\nFinlandia conta cunha longa tradici\u00f3n de literatura oral, a s\u00faa base era unha poes\u00eda popular que se recitaba cantada polos cantores populares, os bardos que as cantaban con diferentes melod\u00edas, \u00e1s veces acompa\u00f1\u00e1ndose do kantele, nas rexi\u00f3ns do norte eran dous cantores os que recitaban as poes\u00edas mentres no sur era un s\u00f3, xeralmente unha muller, \u00e1 que acompa\u00f1aba un coro. A transmisi\u00f3n dos textos era unicamente oral pero non se recitaban de forma id\u00e9ntica de cada vez, sen\u00f3n que se deixaba lugar para a inspiraci\u00f3n e a improvisaci\u00f3n. Co\u00f1ecidos como Arhippa Perttunen e Larin Paraske ti\u00f1an un repertorio de milleiros de versos. A partir do s\u00e9culo XVI com\u00e9zanse a recoller por escrito estes poemas pero no s\u00e9culo XIX cando comezou a interesar a literatura popular, a Sociedade de Literatura Finesa recolleu milleiros de pezas populares e Elias L\u00f6nnrot partindo de poemas recollidos por el e por outros entusiastas redactou a epopea \"Kalevala\" que foi a base sobre a cal se asentou a literatura escrita finesa.\nLiteratura escrita.\nA primeira lingua literaria escrita de Finlandia foi o lat\u00edn, as obras eran na s\u00faa maior\u00eda de car\u00e1cter relixioso, o \"Missale Aboense\" (1488), un misal do bispado de Turku e o \"Manuale Aboense\" (1522), un manual lit\u00farxico. Jacobus Finno, autor das \"Piae Cantiones\" (1582) foi un dos primeiros autores fineses. Pero o primeiro poema que describ\u00eda o pa\u00eds non vai ser escrito en lat\u00edn, sen\u00f3n en grego, o \"Magnus Principatus Finlandia\" (1679), obra de Johan Paulinus.\nO establecemento da Academia de Turku en 1640 supuxo o nacemento dunha literatura que se expresaba na lingua que dominaba ent\u00f3n a administraci\u00f3n e a vida cultural do pa\u00eds, o sueco; nun principio era unha literatura de car\u00e1cter relixioso pero coa chegada da influencia da ilustraci\u00f3n permitiu que no s\u00e9culo XIX se desenvolvese unha literatura orixinal.\nMikael Agricola, o primeiro bispo protestante fin\u00e9s, foi o primeiro autor de lingua finesa co\u00f1ecido, autor de obras relixiosas. A literatura finesa pasar\u00e1 de ser unha literatura secundaria respecto \u00e1 sueca a converterse a fins do s\u00e9culo XIX na base da literatura de Finlandia.\nA literatura saami de Finlandia ten unha longa tradici\u00f3n oral pero son poucos os autores saamis fineses, entre todos eles salienta Nils-Aslak Valkeap\u00e4\u00e4."}
{"id": "53727", "revid": "22570", "url": "https://gl.wikipedia.org/wiki?curid=53727", "title": "Ricardo Bellver", "text": "Ricardo Bellver y Ram\u00f3n, nado en Madrid en 1845 e finado na mesma cidade o 20 de decembro de 1924, foi un escultor espa\u00f1ol.\nTraxectoria.\nNeto do escultor valenciano Francisco Bellver y Llop, e fillo de Francisco Bellver (1812-1890), que eran basicamente imaxineiros en madeira, Ricardo creceu nunha familia de artistas, pois os seus t\u00edos Mariano e Jos\u00e9 Bellver eran tam\u00e9n escultores. Foi alumno da Real Academia de Belas Artes de San Fernando, acabando a s\u00faa formaci\u00f3n como escultor en Roma, pensionado polo Estado espa\u00f1ol, desde onde enviar\u00eda, entre outras obras, a dedicada a un anxo ca\u00eddo.\nRicardo comezou a ser reco\u00f1ecido a ra\u00edz de que a s\u00faa composici\u00f3n escult\u00f3rica \"O Anxo Ca\u00eddo\" ou \"Lucifer\", de 1877, fose premiada, primeiro coa Primeira Medalla na Exposici\u00f3n Nacional de Belas Artes (1878) e logo na Exposici\u00f3n Internacional de Par\u00eds (1881). O autor logrou unha estatua de indubid\u00e1bel orixinalidade, sendo tanto o interese que suscitou nas masas que o Museo Nacional do Prado doouna ao pobo madrile\u00f1o, ficando instalada na praza del \u00c1ngel Ca\u00eddo, no Parque do Retiro. Tal \u00e9xito levou a que fose nomeado acad\u00e9mico, acabando como director da Escola de Artes e Oficios de Madrid.\nCons\u00e9rvanse outros traballos de Ricardo Bellver en Madrid, na Bas\u00edlica de San Francisco o Grande, na Igrexa de San Xos\u00e9, na Igrexa Pontificia de San Miguel, no edificio do Ministerio de Fomento (Paseo da Infanta Isabel), e no mesmo Parque do Retiro, no interior do Monumento a Afonso XII de Espa\u00f1a.\nOutros datos.\nO \"Anxo Ca\u00eddo\" de Bellver figura como imaxe de pechamento do filme de \u00c1lex de la Iglesia, \"El d\u00eda de la Bestia\" (1995)."}
{"id": "53729", "revid": "98629", "url": "https://gl.wikipedia.org/wiki?curid=53729", "title": "Boris Gorbatov", "text": "Boris Gorbatov, nado o 15 de xullo de 1908 e finado o 20 de xaneiro de 1954, foi un escritor e xornalista sovi\u00e9tico.\nTraxectoria.\nNaceu na conca do Don, en Ucra\u00edna, comezou a escribir de moi novo, en 1928 publicou o seu primeiro libro importante, a novela \"\u042f\u0447\u0435\u0439\u043a\u0430\" (A c\u00e9lula). Correspondente en Siberia e os Urais do diario \"Pravda\", escribiu varios libros con artigos xornal\u00edsticos e ensaios. En 1933 publicou \"\u041c\u0430\u0441\u0442\u0435\u0440\u0430\" (Os mestres) e en 1934 \"\u041c\u043e\u0435 \u043f\u043e\u043a\u043e\u043b\u0435\u043d\u0438\u0435\" (A mi\u00f1a xeraci\u00f3n). A partir de 1936 botou tempadas en observatorios do \u00c1rtico, desas experiencias sa\u00edu o libro \"\u041e\u0431\u044b\u043a\u043d\u043e\u0432\u0435\u043d\u043d\u0430\u044f \u0410\u0440\u043a\u0442\u0438\u043a\u0430\" (O \u00c1rtico coti\u00e1n). Durante a segunda guerra mundial foi correspondente de guerra, entrou en Berl\u00edn coas tropas sovi\u00e9ticas. A s\u00faa experiencia durante a guerra deixoulle unha fonda pegada que se concretou en obras como \"\u0410\u043b\u0435\u043a\u0441\u0435\u0439 \u041a\u0443\u043b\u0438\u043a\u043e\u0432, \u0431\u043e\u0435\u0446\" (O soldado Alexei Culicov, 1942) ou \"\u041d\u0435\u043f\u043e\u043a\u043e\u0440\u0435\u043d\u043d\u044b\u0435\" (Os indomables, 1943)."}
{"id": "53730", "revid": "98629", "url": "https://gl.wikipedia.org/wiki?curid=53730", "title": "Econom\u00eda de Colombia", "text": "O presidente Juan Manuel Santos Calder\u00f3n definiu 5 puntos principais para estimular o crecemento da econom\u00eda de Colombia: industrias extractivas, agricultura, infraestrutura, construci\u00f3n de casas e innovaci\u00f3n tecnol\u00f3xica. O pa\u00eds \u00e9 o terceiro exportador de petr\u00f3leo para os Estados Unidos.\nHistoria recente.\nColombia reportou en 1999 o primeiro crecemento negativo desde a d\u00e9cada de 1930, rompendo un r\u00e9cord de crecemento sostido envexado polas demais econom\u00edas da rexi\u00f3n. Esta crise tivo varias causas: un retroceso do consumo privado logo de anos de crecemento desaforado froito da liberalizaci\u00f3n da econom\u00eda, incremento sostido do d\u00e9ficit fiscal resultado das novas obrigas creadas pola Constituci\u00f3n de 1991, un sistema de banda cambiaria que se viu afectado pola crise asi\u00e1tica e rusa, a cal perdeu credibilidade despois de varios intentos errados por defendela por parte do Banco da Rep\u00fablica (banco central) e un avultado d\u00e9ficit en conta corrente.\nO primeiro goberno de \u00c1lvaro Uribe (2002-2006) enfrontou desaf\u00edos econ\u00f3micos moi dif\u00edciles, entre eles reformar o sistema de pensi\u00f3ns e diminu\u00edr a taxa de desemprego. Dous dos principais produtos colombianos, petr\u00f3leo e caf\u00e9, afrontan un futuro incerto; a produci\u00f3n de petr\u00f3leo veu diminu\u00edndo nos \u00faltimos anos como consecuencia do declive nos principais campos petroleiros do pa\u00eds: Ca\u00f1o Lim\u00f3n e Cusiana. Por outra parte, a produci\u00f3n cafeteira viuse afectada seriamente na \u00faltima d\u00e9cada debido \u00f3s baixos prezos internacionais do caf\u00e9 xerados polo fracaso do pacto da Organizaci\u00f3n Internacional do Caf\u00e9 que representou \u00e1 sa\u00edda do maior consumidor mundial, Estados Unidos.\nEst\u00edmase que a produci\u00f3n de coca e o tr\u00e1fico de coca\u00edna moven o equivalente ao 10% do Produto interno bruto do pa\u00eds."}
{"id": "53733", "revid": "25871", "url": "https://gl.wikipedia.org/wiki?curid=53733", "title": "Manlio Cancogni", "text": "Manlio Cancogni, nado o 6 de xullo de 1916 en Bolo\u00f1a e finado o 1 de setembro de 2015, foi un escritor e xornalista italiano.\nTraxectoria.\nComo xornalista colaborou en \"La Nazione del Popolo\", \"L\u2019Europeo\", \"L'Espresso\", \"Risorgimento Liberale\", \"Il Popolo\", \"Il Corriere della Sera\" ou \"L'Osservatore Romano\".\nAutor de relatos e novelas, a s\u00faa primeira obra foi \"Delitto sullo scoglio\" (1943), \"Quella strana felicit\u00e0\" (1985) consid\u00e9rase a s\u00faa mellor obra. Outras obras s\u00faas son \"Azorin e Mir\u00f2\" (1968) e \"Lettere a Manhattan\" (1997)"}
{"id": "53734", "revid": "88628", "url": "https://gl.wikipedia.org/wiki?curid=53734", "title": "Literatura en aragon\u00e9s", "text": "A lingua aragonesa actualmente resiste nas s\u00faas formas dialectais nos vales pirenaicos e entre unhas ducias de neofalantes das cidades e vilas de Arag\u00f3n, sempre co temor da desaparici\u00f3n que impregnou desde o comezo o xurdimento da literatura contempor\u00e1nea nesa lingua. Cunha tradici\u00f3n literaria escrita escasa, a literatura actual desenv\u00f3lvese entre unha literatura dialectal nas diversas variedades do aragon\u00e9s e nun aragon\u00e9s com\u00fan, cunha koin\u00e9 establecida polo Consello d'a Fabla Aragonesa nos anos 70.\nHistoria.\nIdade Media.\nO primeiro testemu\u00f1o escrito en aragon\u00e9s foron as \"Glosas Emilianenses\" (s\u00e9culo XI), tradicionalmente consideradas o primeiro escrito do castel\u00e1n mais que ling\u00fcistas actuais de reco\u00f1ecido prestixio internacional adscriben sen d\u00fabida ningunha ao aragon\u00e9s ou ben a unha variedade rioxana do complexo ling\u00fc\u00edstico navarro-aragon\u00e9s. Dende o s\u00e9culo XI case todos os documentos, escritos en lat\u00edn, presentan trazos aragoneses pero non foi ata o s\u00e9culo XIII cando se xeneralizou o emprego do aragon\u00e9s, por veces mesturado co castel\u00e1n como \u00e9 o caso de \"Raz\u00f3n feita d'amor\" (ca. 1205), \"Lo Libre dels Tres Reys d'Orient\" ou a \"Vida de Santa Mar\u00eda Egipc\u00edaca\". Existiu unha prosa \u00e9pica aragonesa, da cal s\u00f3 se conserva o \"Cantar da camp\u00e1 de Huesca\" inclu\u00edda na \"Cr\u00f3nica de San Juan de la Pe\u00f1a\". O aragon\u00e9s estivo moito m\u00e1is presente na prosa, destaca o \"Liber regum\" (1194-1209), considerado o primeiro texto hist\u00f3rico escrito nunha lingua romance peninsular e o\" Vidal Maior, \"versi\u00f3n en aragon\u00e9s dos \"Foros de Arag\u00f3n; \"outras obras en aragon\u00e9s son \"Dez mandamentos\", destinado aos confesores\". \"A\u00ednda que est\u00e1 en castel\u00e1n presenta elementos aragoneses unha copia do s\u00e9culo XV da \"Embaixada a Tamorl\u00e1n \"de Ruy Gonz\u00e1lez de Clavijo, conservada no Museo Brit\u00e1nico\". \"En 1380 a petici\u00f3n de Xo\u00e1n I de Arag\u00f3n traduciuse ao aragon\u00e9s o\" Libro das Marabillas do mundo\" de Jean de Mandeville.\nJohan Ferr\u00e1ndez d'Heredia creou en Avi\u00f1\u00f3n na segunda metade do s\u00e9culo XIV un obradoiro de tradutores onde se fixeron versi\u00f3ns ao aragon\u00e9s de obras historiogr\u00e1ficas e literarias, traducindo a Plutarco, Marco Polo, Tuc\u00eddides e Orosio. Tam\u00e9n no s\u00e9culo XIV (1369) se publicou a versi\u00f3n en aragon\u00e9s da \"Cr\u00f3nica pinatense\". A partir do s\u00e9culo XV coa chegada dos Trastamara ao trono aragon\u00e9s o castel\u00e1n substit\u00fae totalmente ao aragon\u00e9s como lingua de cultura, pouco \u00e9 o que se conserva en aragon\u00e9s como unha traduci\u00f3n da Cr\u00f3nica de Bernat Desclot de mediados do s\u00e9culo XV. Non obstante o aragon\u00e9s sobreviviu na literatura alxamiada, isto \u00e9 a literatura producida polos musulm\u00e1ns aragoneses ben nun aragon\u00e9s con trazos castel\u00e1ns ou ben nun castel\u00e1n con numerosos trazos aragoneses e numerosos arabismos escrito con caracteres \u00e1rabes que se desenvolveu desde o s\u00e9culo XIV ata 1610 cando foron expulsados da Pen\u00ednsula, obras como o \"Poema de Yu\u00e7uf\", \"Historia dos amores de Par\u00eds e Viana\" forman parte desta literatura.\nIdade Moderna.\nA partir do s\u00e9culo XVII o aragon\u00e9s desapareceu como lingua literaria, tan s\u00f3 empregada para a redacci\u00f3n de poes\u00edas de car\u00e1cter popular, a n\u00f3mina de escritores foi escas\u00edsima, Ana Abarca de Bolea, abadesa de Casbas publicou en 1679 tres poemas, \"Albada del Nacimiento\", \"Bayle Pastoril al Nacimiento\" e \"Romance a la Procesi\u00f3n del Corpus\", tam\u00e9n sobreviviu o aragon\u00e9s nos \"dances\", representaci\u00f3ns dram\u00e1ticas populares nas cales interve\u00f1en bailes.\nIdade Contempor\u00e1nea.\nA escasa literatura que se produce en aragon\u00e9s no s\u00e9culo XIX e boa parte do XX \u00e9 dun car\u00e1cter marcadamente popular e localista, de car\u00e1cter digl\u00f3sico xa que s\u00f3 se escribe sobre determinados temas e exclusivamente na fala local sen intentar chegar a unha norma com\u00fan. Leandro Gast\u00f3n, autor dunhas poucas composici\u00f3ns en cheso e Bernardo Larrosa autor do sainete \"Un concello de aldea\" (1847) son practicamente os dous \u00fanicos autores salientables do XIX.\nO s\u00e9culo XX presenta maior variedade, tanto de autores como de temas, dentro da pobreza na que se move a literatura en aragon\u00e9s, ata fins do s\u00e9culo as obras aparecen en revistas locais, follas soltas, libros de festas ou permanece in\u00e9dita, apenas se publican libros. Entre os autores da primeira metade do s\u00e9culo Cleto Torrodellas (1868-1939), poeta popular de Estadilla con escasa formaci\u00f3n cultural, non se sae da poes\u00eda popular destacando a s\u00faa \u00faltima composici\u00f3n \"Banco de llosas gastadas\" sobre a fugacidade da vida. O cheso Domingo Miral (1872-1942) cunha maior formaci\u00f3n cultura, era catedr\u00e1tico de grego, autor da comedia \"Qui bien fa nunca lo pierde\" e un sainete \"Tomando la fresca en la cruz del cristiano o a casarse tocan\" por\u00e9n a s\u00faa calidade literaria \u00e9 nula, son obras cheas de t\u00f3picos que pretenden recoller a fala de Echo e nas que as acoutaci\u00f3ns esc\u00e9nicas aparecen en castel\u00e1n, reflectindo a diglosia da escasa literatura que se produc\u00eda en aragon\u00e9s. A vila de Graus contou cun pequeno n\u00facleo de cultivadores da fala local, D\u00e1maso Carrera, Vicente Lacambra e sobre todo Ton\u00f3n de Baldomera (1904-1977), de orixe catal\u00e1 autor de composici\u00f3ns populares de escasos recursos literarios. Pero ser\u00e1 en Echo onde apareza o mellor poeta popular, Veremenundo M\u00e9ndez (1898-1968) que dotou \u00e1 variedade chesa dunha tradici\u00f3n literaria e foi considerado polos primeiros autores do aragon\u00e9s com\u00fan como o seu pai literario.\nNa segunda metade do s\u00e9culo XX, Jos\u00e9 Gracia (1899-1981) que escribe nun aragon\u00e9s tinxido de occitanismos produto da s\u00faa estad\u00eda no sur de Francia, a s\u00faa mellor composici\u00f3n \u00e9 \"O nieto y o ag\u00fcelico\"; Nieus Luz\u00eda Dueso Lascorz (1930-), poeta l\u00edrica en \"Al canto'l Zinqueta\" (1980) e narradora en \"Leyendas de l'Alto Arag\u00f3n\" (1985) e na novela \"La fuen de la Si\u00f1ora\" (2002); Chus\u00e9 Mar\u00eda Ferrer (1954-), autor de \"Ta las fuens me'n voy\" (1985), primeiro poemario en benasqu\u00e9s, manifesta unha preocupaci\u00f3n pola situaci\u00f3n e a calidade da lingua empregada e o afondamento l\u00edrico do eu; Chuana Coscujuela (1910-2000), autora de \"A lueca (a istoria d'una mozeta d'o Semontano)\" (1982), narraci\u00f3n novelada da s\u00faa infancia, foi o primeiro libro que se escribiu na fala do Somontado e converteuse no m\u00e1is vendido da literatura aragonesa, con tres edici\u00f3ns e 6000 exemplares; Chuaqu\u00edn Castillo Bestue (1938-), autor da narraci\u00f3n etnogr\u00e1fica \"A casa maldada\" (1989); Felis Gil del Cacho, pioneiro da prosa tensina con \"O Ti\u00f3n\" (1987); Pablo Rec\u00edo (1914-1988) (alcume literario de Cleto Torrodellas Mur, sobri\u00f1o de Cleto Torrodellas); Chus\u00e9 Coarasa (1919-1988)\nLiteratura en aragon\u00e9s com\u00fan.\nO verdadeiramente novidoso da segunda metade do s\u00e9culo XX foi a aparici\u00f3n dunha literatura nun aragon\u00e9s com\u00fan, que ampliou temas coa pretensi\u00f3n de dotar \u00e1 lingua aragonesa dunha literatura moderna e normalizar a lingua, a primeira obra escrita con conciencia de estar nun aragon\u00e9s supradialectal foi \"A tierra de yo\" (1968), poema de \u00c1nchel Conte e o primeiro libro foi o poemario \"Sospiros de l'aire\" (1971) de Francho Nagore, tras aprobarse as primeiras normas gr\u00e1ficas do aragon\u00e9s a primeira obra que as seguiu foi \"Garba y augua\" (1976) de Eduardo Vicente de Mera. Poemario emblem\u00e1tico no afortalamento da literatura aragonesa foi \"No deixez morir a m\u00edo voz\" de \u00c1nchel Conde en 1972. Chus\u00e9 Inazio Nabarro \u00e9 o mellor dos narradores con obras como \"Ast\u00ed en do l'aire sofla ta sobater as fuellas d'os \u00e1rbols\" (1989), \"Tiempo de fabas\" (1997), \"Chuan Gal\u00e9 -o cuaderno de tapas royas\" (2003), e a novela hist\u00f3rica, \"Reloch de pocha\" (2006)."}
{"id": "53737", "revid": "23204", "url": "https://gl.wikipedia.org/wiki?curid=53737", "title": "Nemetatos", "text": "Os nemetatos (lat\u00edn: \"nemetati\") eran un pobo galaico da Gallaecia.\nFontes.\nApenas son co\u00f1ecidos sen\u00f3n por unha cita de Tolomeo, II, 6. 41, que os nomea, en grego, como \"Nemetatoi\", dentro do convento xur\u00eddico bracarense. Indica tam\u00e9n que \"Vol\u00f3briga\" era a s\u00faa capital ou centro.\nIdentificaci\u00f3n.\nDesde que Nicol\u00e1s Tenorio Cerero, identificara \"Vol\u00f3briga\" coa localidade actual do Bolo, ao leste da actual provincia de Ourense, son numerosos os autores que repiten tal reduci\u00f3n xeogr\u00e1fica, e consecuentemente sit\u00faan os Nemetatos na denominada Terra do Bolo, nun xeito amplo (especialmente os concellos do mesmo Bolo e Viana do Bolo).\nPor\u00e9n, esa teor\u00eda esquece que \"Vol\u00f3briga\" non pode dar \"O Bolo\", pois o -l- intervoc\u00e1lico desaparecer\u00eda nunha evoluci\u00f3n fon\u00e9tica normal. De maneira, que Tenorio s\u00f3 tivo en conta a semellanza fon\u00e9tica do primeiro elemento de Vol\u00f3briga para realizar a s\u00faa identificaci\u00f3n. En segundo lugar, ha terse en conta que os Nemetatos est\u00e1n clasificados como un pobo bracarense, mentres que O Bolo, debeu estar inclu\u00eddo no convento xur\u00eddico asturicense, \u00e9 dicir, depend\u00edan de Asturica Augusta, do mesmo xeito que tanto O Bolo como Viana do Bolo, dependen a\u00ednda na actualidade, relixiosamente, da diocese de Astorga, a antiga Ast\u00farica, e, practicamente, a maior\u00eda dos historiadores admiten unha continuidade xeral, entre o bispado e o antigo convento xur\u00eddico, dentro do territorio galego.\nNon queda sen\u00f3n reco\u00f1ecermos que desco\u00f1ecemos a situaci\u00f3n exacta do antigo pobo.\nNome.\nO nome dos Nemetatos, debeu constru\u00edrse sobre a ra\u00edz c\u00e9ltica \"nemeton\" \"santuario; bosque sagrado\", que aparece noutras denominaci\u00f3ns da antiga Gallaecia, sendo o m\u00e1is co\u00f1ecido o da capital dos tiburos, Nemetobriga; e mesmo, xa en per\u00edodo altomedieval, no do territorio de Nemitos ou Nemetos, que dar\u00eda lugar ao do arciprestado de Nendos, ao leste da cidade da Coru\u00f1a."}
{"id": "53741", "revid": "1131", "url": "https://gl.wikipedia.org/wiki?curid=53741", "title": "Coci\u00f1eiro, coci\u00f1eira", "text": "Coci\u00f1eiro ou coci\u00f1eira \u00e9 unha persoa que coci\u00f1a por profesi\u00f3n. Nun restaurante ou hotel chef util\u00edzase para designar o xefe (en franc\u00e9s \"chef\") da coci\u00f1a. Este \u00e9 normalmente un \"chef\" executivo que ten ao seu cargo unha serie de persoas que desenvolven tarefas e axudan na elaboraci\u00f3n dos pratos, pero que non son totalmente responsables do sabor final destes."}
{"id": "53742", "revid": "5863", "url": "https://gl.wikipedia.org/wiki?curid=53742", "title": "Lixivia", "text": "O hipoclorito de sodio ou hipoclorito s\u00f3dico, co\u00f1ecido popularmente como lixivia, auga lavandina ou incluso auga de Javel, \u00e9 un composto qu\u00edmico cuxa f\u00f3rmula \u00e9 NaClO.\nCont\u00e9n o cloro en estado de oxidaci\u00f3n +I e polo tanto \u00e9 un oxidante forte e econ\u00f3mico. Debido a esta caracter\u00edstica destr\u00fae moitos colorantes, polo que se utiliza como \"branquexante\". Ademais, aprov\u00e9itanse as s\u00faas propiedades desinfectantes."}
{"id": "53743", "revid": "1822", "url": "https://gl.wikipedia.org/wiki?curid=53743", "title": "Restaurante", "text": "Un restaurante \u00e9 un establecemento onde se elaboran e serven comidas preparadas, para o seu consumo no mesmo establecemento, a cambio do pago do servizo polos clientes. Pode tratarse dun local permanente ou temporal e admite distintas formas de organizaci\u00f3n; tam\u00e9n \u00e9 posible que sirva as comidas para ser consumidas no domicilio do cliente.\nCobre unha gran variedade de modalidades de servizo e tipos de coci\u00f1a. Existen diferentes tipos de restaurantes dependendo do tipo de comida na que se especializan (marisquer\u00edas, churrasquer\u00edas, arrocer\u00edas etc.) ou da coci\u00f1a que elaboren (restaurantes de comida chinesa, italiana, india etc.).\nUnha forma particular da actividade de restauraci\u00f3n est\u00e1 constitu\u00edda polo servizo a colectividades. Neste caso, no canto de servir comidas a todo tipo de clientes particulares, o establecemento ded\u00edcase a preparar comidas preparadas destinadas a conxuntos de persoas consumidoras cunhas caracter\u00edsticas com\u00fans, como alumnos dun colexio, empregados dunha empresa, pacientes dun hospital ou dunha residencia, usuarios dun medio de transporte, internos dun presidio, etc. Neste caso, o consumo faise sempre en instalaci\u00f3ns alleas \u00f3 establecemento que elabora as comidas.\nA\u00ednda que moitas veces te\u00f1en uns servicios en todo semellantes, a lexislaci\u00f3n diferencia e esixe requisitos diferentes a restaurantes e furanchos ou \"loureiros\", que son (ou deber\u00edan ser) locais de tempada (entre febreiro e maio), xeralmente habilitados nunha adega particular, para vender os excedentes do vi\u00f1o que o propietario elabora para o seu consumo particular, xunto cunha carta reducida de tapas que lle sirvan de acompa\u00f1amento. "}
{"id": "53744", "revid": "98629", "url": "https://gl.wikipedia.org/wiki?curid=53744", "title": "Coliflor", "text": "A coliflor (Brassica oleracea\" var. \"botrytis) e unha variedade de col (\"Brassica oleracea\") da familia das \"Brassicaceae\". Outras variedades da mesma planta son o br\u00f3coli, o repolo, as verzas ou as coias de Bruxelas, todas elas importantes hortalizas e esenciais na gastronom\u00eda galega. Existen en galego algunhas variedades dialectais coma: culliflor, culiflor e coubeflor (en portugu\u00e9s \"couve-flor\").\nTr\u00e1tase dunha planta anual pero enc\u00f3ntrase no seu mellor momento entre os meses de setembro e febreiro, a\u00ednda que se pode dispor dela durante todo o ano. Par\u00e9cese \u00f3 br\u00f3coli e est\u00e1 emparentada con el.\nA planta est\u00e1 composta por unha cabeza redondeada, denominada \"masa\", que \u00e9 a \u00fanica parte comestible, rodeada de grosas follas verdes. A cor da masa pode ser branca amarelada, verde o violeta segundo a variedade cultivada, pero se ten manchas, inflorescencias separadas ou partes brandas na masa, significa que est\u00e1 vella. O seu tama\u00f1o pode alcanzar os 30 cent\u00edmetros de di\u00e1metro e pode chegar a pesar m\u00e1is de 2\u00a0kg. Ten un sabor suave e, en ocasi\u00f3ns, lixeiramente dulz\u00f3n."}
{"id": "53745", "revid": "5863", "url": "https://gl.wikipedia.org/wiki?curid=53745", "title": "Alb\u00f3ndega", "text": "Unha alb\u00f3ndega e unha b\u00f3la de carne picada mesturada con ovos e diversos condimentos, tales como perexil, comi\u00f1o etc. A alb\u00f3ndega \u00e9 tan popular nas diferentes gastronom\u00edas e ten tantas receitas que resulta ser un hiper\u00f3nimo acerca dun alimento.\nHistoria.\nA palabra alb\u00f3ndega \u00e9 un termo procedente do \u00e1rabe \"al-bunduqa\" = \"a b\u00f3la\". Os \u00e1rabes ensinaron aos europeos a preparar este guiso de b\u00f3las de carne. O historiador granadino Luis del M\u00e1rmol documenta o termo na s\u00faa \"Descrici\u00f3n xeral de \u00c1frica\" (1573): \"Venden fideos, \"almoj\u00e1banas\" e alb\u00f3ndegas feitas de carne picada con especias e fritas en aceite\"."}
{"id": "53746", "revid": "1576", "url": "https://gl.wikipedia.org/wiki?curid=53746", "title": "Ping\u00fc\u00edns", "text": "Os ping\u00fc\u00edns son un grupo de aves mari\u00f1as non voadoras que habitan no hemisferio sur. Todos pertencen a unha mesma familia: Spheniscidae. Contrariamente \u00e1 crenza popular, os ping\u00fc\u00edns non habitan unicamente en climas fr\u00edos e moitas especies habitan tanto no norte como nas illas Gal\u00e1pagos cerca da li\u00f1a ecuatorial. A maior\u00eda dos ping\u00fc\u00edns alim\u00e9ntanse de krill, peixe, luras e outras criaturas mari\u00f1as.\nA especie m\u00e1is grande \u00e9 o ping\u00fc\u00edn emperador (\"Aptenodytes forsteri\"): os adultos te\u00f1en unha altura media de 110\u00a0cm e pesan 30\u00a0kg ou m\u00e1is. A especie m\u00e1is pequena \u00e9 o ping\u00fc\u00edn azul (\"Eudyptula minor\"), que ten tipicamente unha estatura de entre 35 e 40\u00a0cm e pesan arredor de 1\u00a0kg. Xeralmente os ping\u00fc\u00edns m\u00e1is grandes rete\u00f1en mellor a calor e polo tanto habitan rexi\u00f3ns m\u00e1is fr\u00edas, mentres que as especies m\u00e1is pequenas se encontran en climas temperados e incluso tropicais.\nEspecies.\nX\u00e9neros extintos"}
{"id": "53747", "revid": "23204", "url": "https://gl.wikipedia.org/wiki?curid=53747", "title": "O se\u00f1or Bean", "text": "O se\u00f1or Bean (t\u00edtulo orixinal en ) \u00e9 unha serie de televisi\u00f3n brit\u00e1nica creada por Rowan Atkinson e Richard Curtis, producida por Tiger Aspect e protagonizada polo propio Atkinson. A serie componse de 15 episodios que foron escritos por Atkinson xunto con Curtis e Robin Driscoll; o episodio piloto foi escrito xunto con Ben Elton. A serie emitiuse orixinalmente a trav\u00e9s de ITV, dende o 1 de xaneiro de 1990 at\u00e9 o 15 de decembro de 1995.\nBaseada nun personaxe desenvolvido orixinalmente por Atkinson mentres estudaba para o seu m\u00e1ster na Universidade de Oxford, a serie c\u00e9ntrase no se\u00f1or Bean, descrito por Atkinson como \"un neno no corpo dun home adulto\", xa que el resolve diversos problemas que presentan as tarefas coti\u00e1s e con frecuencia provoca desordes no proceso. A serie estivo influenciada por actores de comedia f\u00edsica como Jacques Tati e os dos primeiros filmes mudos.\nA serie emitiuse en galego a trav\u00e9s da TVG.\nPersonaxes.\nMr. Bean: \u00c9 un neno atrapado no corpo dun adulto, algo do que non ten conciencia. A xente non o comprende, e sofre polo rexeitamento que sente por parte dos demais.\nTeddy: \u00c9 un osi\u00f1o de peluche adaptado por Bean \u00f3 mundo real e do que non se separa xamais.\nLongametraxes.\nEn 1997, estreouse \"Bean\", un filme baseado na serie de televisi\u00f3n; e en 2007 estreouse a segunda adaptaci\u00f3n cinematogr\u00e1fica chamada \"Mr. Bean's Holiday\"."}
{"id": "53748", "revid": "15490", "url": "https://gl.wikipedia.org/wiki?curid=53748", "title": "Chave", "text": "O termo chave pode referirse a:\nAmais, como top\u00f3nimo pode referirse a:"}
{"id": "53749", "revid": "1131", "url": "https://gl.wikipedia.org/wiki?curid=53749", "title": "Hotel", "text": "Un hotel \u00e9 un edificio planificado e acondicionado para albergar as persoas temporalmente, e que permite aos viaxeiros aloxarse durante os seus desprazamentos. Os hoteis tam\u00e9n poden proporcionar aos h\u00f3spedes servizos adicionais como restaurante, piscina ou garder\u00eda. Alg\u00fans hoteis te\u00f1en servizos de conferencias e posibilitan organizar convenci\u00f3ns e reuni\u00f3ns no seu establecemento."}
{"id": "53751", "revid": "25871", "url": "https://gl.wikipedia.org/wiki?curid=53751", "title": "Chave (pechadura)", "text": "Unha chave \u00e9 un instrumento ou operador t\u00e9cnico que \u00e9 usado para abrir e pechar portas que leven incorporada unha pechadura.\nHistoria.\nCando se inventaron as primeiras pechaduras, estas consist\u00edan en grandes caixas met\u00e1licas que necesitaban chaves de ferro moi grandes e pesadas para ser abertas. Por\u00e9n, no s\u00e9culo XX houbo unha evoluci\u00f3n moi grande no dese\u00f1o de novos sistemas de peche de portas que ocasionaron unha gama actual de tipos de chaves moi ampla e variada."}
{"id": "53752", "revid": "1131", "url": "https://gl.wikipedia.org/wiki?curid=53752", "title": "Mar\u00eda Antonia Pereira", "text": "Mar\u00eda Antonia Pereira do Campo ou Mar\u00eda Antonia Pereira de Andrade, nada en Ba\u00f1os de Cuntis (Cuntis) o 5 de outubro de 1700 e finada en Santiago de Compostela o 10 de marzo de 1760, foi unha relixiosa e escritora galega, co\u00f1ecida como a serva de Deus Mar\u00eda Antonia de Xes\u00fas, ou Monxi\u00f1a do Penedo.\nTraxectoria.\nFoi a filla primox\u00e9nita, de tres irm\u00e1ns, de Manuel Pereira e Mar\u00eda do Campo. Setemesi\u00f1a, foi bautizada como Flavia Antonia Pereira do Campo. Viviu cunha t\u00eda paterna, Mar\u00eda Pereira, en Caldas de Reis. Despois da morte do pai \u2014M.\u00aa Antonia ti\u00f1a 14 anos de idade\u2014 a familia trasladouse a Baiona, onde a nai traballou de ama de chaves na casa de Fernando de Heras y Miera, abade da Colexiata de Santa Mar\u00eda. Despois de cinco anos, Antonia foise para a casa dunha se\u00f1ora de Tui e de al\u00ed a unha de Santiago de Compostela. De volta \u00e1 Baiona, casou en matrimonio organizado pola s\u00faa familia con Juan Antonio Valverde, notario eclesi\u00e1stico, e, tempo despois, tanto o home como os seus dous fillos, Sebasti\u00e1n e Leonor, abrazaron a vida relixiosa en diferentes ordes.\nMarchou a Madrid, al\u00ed, tras traballar no servizo dom\u00e9stico, pasou a integrarse nunha comunidade carmelita de Alcal\u00e1 de Henares. O nome de Flavia Antonia foille trocado polo de Mar\u00eda Antonia de Xes\u00fas cando entrou na vida relixiosa. En 1728 recibe o mandato divino de fundar un convento. Con importantes apoios eclesi\u00e1sticos e econ\u00f3micos, volveu a Santiago. Al\u00ed, logo de superar as reticencias dos arcebispos Cayetano Gil Taboada, e o seu sucesor Bartolom\u00e9 de Raxoi, a abrir unha nova orde de clausura, fundou en 1748 o primeiro convento carmelita de Galicia, o convento das Carmelitas Descalzas, chamado convento do Carme de Arriba. En 1753 comezaron as obras do novo edificio do convento, traballos dirixidos polos frades carmelitas Jos\u00e9 de los Santos e Jos\u00e9 del Esp\u00edritu Santo.\nCo\u00f1ecida como a \"Monxi\u00f1a do Penedo\" polo seu lugar de nacemento, a Igrexa cat\u00f3lica considerouna venerable polas s\u00faas virtudes. Da s\u00faa obra escrita cons\u00e9rvanse manuscritos no convento, entre eles o da s\u00faa obra principal, o \"Edificio espiritual\", ademais da numerosa correspondencia.\nVeneraci\u00f3n.\nA Santa S\u00e9, ao pouco de finar a monxa, declarou que non hab\u00eda impedimento para comezar coa s\u00faa causa de canonizaci\u00f3n, que comezou en 1761, pero que se detivo en 1770.\nO 25 de xaneiro de 1993, polo pulo do ent\u00f3n arcebispo compostel\u00e1n cardeal Antonio Mar\u00eda Rouco Varela, retomouse a fase diocesana do proceso. O proceso conclu\u00edu o 14 de xu\u00f1o de 1996, admitiuno a tr\u00e1mite a Congregaci\u00f3n para as Causas dos Santos o 25 de xullo de 1999 e recibiu en 2007 a aprobaci\u00f3n da Comisi\u00f3n Hist\u00f3rica (\"Positio\"). Grazas a esta aprobaci\u00f3n Pereira recibe o t\u00edtulo cat\u00f3lico de \"serva de Deus\".\nO 7 de novembro de 2018 a Congregaci\u00f3n para as Causas dos Santos, con autorizaci\u00f3n do papa Francisco, declarouna \"venerable\"."}
{"id": "53753", "revid": "5863", "url": "https://gl.wikipedia.org/wiki?curid=53753", "title": "O Incio, O Incio", "text": "Santa Cruz do Incio \u00e9 unha parroquia do concello do Incio, anexa \u00e1 do Hospital, na provincia de Lugo. En 2011 ti\u00f1a 221 habitantes (108 homes e 113 mulleres) 18 m\u00e1is ca en 1991. En 2017, segundo o INE, eran 201 habitantes, 100 mulleres e 101 homes.S\u00f3 ten un n\u00facleo de poboaci\u00f3n, a aldea da Cruz do Incio, capital do municipio.\nLimita ao norte con Sirgueiros, con \u00d3utara (A Pobra do Broll\u00f3n) ao sur, Hospital ao leste e Eirexalba ao oeste.\nEsta fregues\u00eda, antes inclu\u00edda na de Sirgueiros, creouse a finais do s\u00e9culo XIX.\nEtimolox\u00eda.\nO Incio procede da forma medieval \"Onitio\", rexistrada dende o s\u00e9culo IX.\nPatrimonio.\nA igrexa da Cruz do Incio \u00e9 un dos mellores exemplos de templo moderno galego integrado no espazo. O arquitecto foi o madrile\u00f1o Jos\u00e9 Luis Fern\u00e1ndez del Amo, que dirixiu as obras de construci\u00f3n (1961-1963) desta igrexa que explora as posibilidades po\u00e9ticas e expresivas dunha modernidade que se adapta \u00e1s condici\u00f3ns da contorna. A boa arquitectura non debe verse, comentaba el, e non hai m\u00e1is que achegarse ao Incio para comprobalo.\nO di\u00e1logo establecido entre os materiais tradicionais, como os muros de lousa e os pavimentos de pedra das canteiras luguesas, e os de car\u00e1cter industrial, como as cerchas e os soportes de aceiro, xera un espazo moderno e agradable. O campanario foi concibido como un prisma de lousa cego cunha esfera de reloxio no medio, unha celos\u00eda ranurada na esquina superior e unha estilizada agulla como remate. \nAs vidreiras, que enchen de luz o tempo, son obra de Jos\u00e9 Lu\u00eds G\u00f3mez Paredes. O altar, o sagrario e a imaxe das Dores de Jos\u00e9 Lu\u00eds S\u00e1nchez Fern\u00e1ndez.\nEn 2015 a Real Academia Galega de Belas Artes inclu\u00edu a igrexa nunha listaxe de trece obras de arquitectura moderna de Galicia para as que pediu a declaraci\u00f3n de ben de interese cultural (BIC). A obra promoveuna o crego Argimiro, que marchou a Arxentina, e rematou os pagos Angel, o seguinte cura, que tam\u00e9n promoveu a restauraci\u00f3n da igrexa do Hospital.\nEn 2020 rematou a restauraci\u00f3n da igrexa financiada pola Conseller\u00eda de Cultura e Turismo da Xunta de Galicia.\nO 8 de abril de 2021 o Consello da Xunta de Galicia declarou a igrexa da Cruz do Incio Ben de Interese Cultural."}
{"id": "53756", "revid": "109216", "url": "https://gl.wikipedia.org/wiki?curid=53756", "title": "Burning", "text": "Burning \u00e9 un grupo de rock que comezou cantando en ingl\u00e9s, e, xunto a Moris e Tequila, os que normalizaron o uso do castel\u00e1n neste estilo en Espa\u00f1a. Un dos referentes na Movida madrile\u00f1a durante finais dos setenta e principios dos oitenta. Nunca volveron ter un \u00e9xito similar, con todo contan cun nutrido grupo de seguidores entre os afeccionados ao rock en Espa\u00f1a. E non deixaron de facer m\u00fasica nin de sa\u00edr a dar concertos en m\u00e1is de trinta anos de carreira.\nDiscograf\u00eda.\n\u00c1lbums e sinxelos con canci\u00f3ns in\u00e9ditas "}
{"id": "53766", "revid": "1131", "url": "https://gl.wikipedia.org/wiki?curid=53766", "title": "Galer\u00eda de imaxes de Maceda", "text": "Galer\u00eda de imaxes do concello de Maceda na provincia de Ourense."}
{"id": "53778", "revid": "1131", "url": "https://gl.wikipedia.org/wiki?curid=53778", "title": "Vald\u00e9s", "text": "Vald\u00e9s \u00e9 un concello espa\u00f1ol do Principado de Asturias, e ten como capital Luarca.\nHistoria.\nOs datos m\u00e1is antigos da presenza humana no concello de Vald\u00e9s rem\u00f3ntanse \u00e1s \u00e9pocas prehist\u00f3ricas, concretamente \u00e1 etapa do achelense, atop\u00e1ndose ferramentas e industrias de hom\u00ednidos no sitio de Busto, sendo ata o momento presente o lugar que deu os restos arqueol\u00f3xicos m\u00e1is antigos de todo o norte peninsular. Tam\u00e9n se localizaron restos industriais destas mesmas etapas nos lugares de Caroyas, Rib\u00f3n e Paredes. Dentro da era megalita, local\u00edzanse varias necr\u00f3poles tumularias en zonas lim\u00edtrofes con Cudillero, Salas, Villay\u00f3n e en zonas interiores como Villuir, La Granda ou Piedrafita, sendo o campo encontrado en Xugadoiro o m\u00e1is sobresa\u00ednte dentro destes descubrimentos.\nDentro da cultura castrexa, varios son os asentamentos localizados por todo o concello, a\u00ednda que a ausencia de escavaci\u00f3ns impide determinar con exactitude a data de construci\u00f3n dos mesmos. Presuntamente os localizados no interior eran utilizados polos romanos para os seus traballos nas prospecci\u00f3ns aur\u00edferas, e que os atopados nas proximidades costeiras pod\u00edanse relacionar co control da v\u00eda romana que se dirix\u00eda a Lugo. Da \u00e9poca colonizadora romana cons\u00e9rvanse son varias moedas, un selo, e unha l\u00e1pida cunha inscrici\u00f3n romana atopada en Rell\u00f3n de Mer\u00e1s, parroquia de Paredes.\nOs primeiros datos documentados do concello de Vald\u00e9s corresponden aos s\u00e9culos X e XI, nos que se producen varias doaz\u00f3ns, tanto ao bispado de Oviedo, como aos cenobios de Corias e B\u00e1rcena, que posu\u00edan varias igrexas e terreos do municipio. Xa nestes tempos a poboaci\u00f3n de Vald\u00e9s empezaba a ter unha considerable importancia, sendo dous s\u00e9culos m\u00e1is tarde, concretamente no ano 1270, cando o monarca Afonso X o Sabio outorgou a Carta Puebla ao territorio, conced\u00e9ndolles a partir deste momento e por culpa do desgoberno, roubos e danos que os nobres e cabaleiros comet\u00edan coas xentes do lugar, t\u00f3dolos dereitos reais e liberdades, reserv\u00e1ndose a Coroa as posesi\u00f3ns eclesi\u00e1sticas. Sete anos m\u00e1is tarde Vald\u00e9s forma parte da creaci\u00f3n da irmandade da maior\u00eda das vilas do occidente, que se desenvolve no Alto de La Espina, e na cal se comprometen todas elas a colaborar entre si, e rematar cos roubos e delitos na comarca.\nA \u00e9poca medieval v\u00e9n marcada pola influencia que ti\u00f1a en toda Luarca o incipiente Gremio de Mareantes, que agrupaba pescadores, comerciantes e armadores para regular e defender os numerosos intereses comerciais que al\u00ed se daban. O s\u00e9culo XV ven marcado polas disputas da nobreza coa monarqu\u00eda, tendo varias li\u00f1axes unha autoridade bastante grande sobre boa parte da zona, feito que non agrada de ningunha maneira \u00e1 Coroa. Boa mostra disto constit\u00faeo a construci\u00f3n da torre de Villa de Moros, antiga fortaleza medieval que pertenceu \u00e1 casa dos Pel\u00e1ez. No s\u00e9culo XVI, Vald\u00e9s aparece nas actas da Xunta Xeral do Principado de Asturias como integrante do partido dos cinco concellos, documentado por primeira vez no ano 1462 e que agrupaba os municipios de Grau, Salas, Pravia, Vald\u00e9s e Miranda. Durante os s\u00e9culos XVI, XVII e XVIII a xurisdici\u00f3n municipal abarcaba 13 parroquias e un anexo e 189 entidades de poboaci\u00f3n repartidas por todo o territorio.\nO s\u00e9culo XIX deixa un acontecemento relacionado coa Guerra da Independencia contra os franceses: tras sufrir Oviedo a terceira invasi\u00f3n, da Xunta do Principado e da Real Audiencia a Luarca, para pasar posteriormente a Castropol e Figueras. Tam\u00e9n deixa o final do s\u00e9culo a aparici\u00f3n dos primeiros movementos migratorios ultramarinos, establec\u00e9ndose li\u00f1as regulares de fragatas en direcci\u00f3n a Am\u00e9rica, e que volver\u00edan m\u00e1is tarde \u00e1 s\u00faa terra natal cun forte poder monetario e social. Esta cultura dos indianos, e grazas \u00e1 cal se debe o desenvolvemento econ\u00f3mico e industrial posterior na zona, quedando tam\u00e9n belos legados arquitect\u00f3nicos co\u00f1ecidos como casas de indianos de estilos modernistas coloniais.\nDo s\u00e9culo XX a nova m\u00e1is destacada que se produce \u00e9 o cambio do nome do concello en 1909, adoptando a nomenclatura da capital, non sendo restitu\u00eddo pola antiga e m\u00e1is acorde denominaci\u00f3n de Vald\u00e9s ata o ano 1985.\nFestas.\nO \u00faltimo domingo de xullo son as festas da Vaqueirada en Arist\u00e9bano, e as da Virxe do Carme en Luarca e Barcia. O 15 de agosto son as festas da Virxe do Rosario en Luarca, San Timoteo en Luarca o d\u00eda 22 de agosto, La Regalina en Cadavedo o \u00faltimo domingo de agosto. O 29 de setembro son as de San Miguel en Trev\u00edas.\nMultitude de celebraci\u00f3ns suc\u00e9dense por todo o territorio valdesano, sobre todo na estaci\u00f3n estival, tendo cada festexo unha particularidade diferente. As\u00ed na festividade da Virxe do Rosario ten lugar unha procesi\u00f3n mar\u00edtima con posterior procesi\u00f3n coa imaxe da Virxe, tir\u00e1ndose posteriormente a xuventude vestida ao mar. As festas de San Timoteo son unha das m\u00e1is concorridas do ver\u00e1n \u00e1stur, sendo o d\u00eda 22 de agosto o seu d\u00eda grande, congreg\u00e1ndose no Prau del Patr\u00f3n unha infindade de xente. Na Vaqueirada de Arist\u00e9bano, organizada conxuntamente con Tineo, ten lugar unha tradicional voda Vaqueira. Tam\u00e9n a celebraci\u00f3n de La Regalina ten a s\u00faa nota caracter\u00edstica, combinando bailes e cantos, realizados polas mozas solteiras en honor da patroa. Ademais de todos estes festexos, tam\u00e9n son destacables na Villa Blanca, os Entroidos e a Semana Santa, sen d\u00fabida a m\u00e1is importante do occidente asturiano."}
{"id": "53781", "revid": "56817", "url": "https://gl.wikipedia.org/wiki?curid=53781", "title": "Californication", "text": "Californication p\u00f3dese referir a:"}
{"id": "53783", "revid": "56817", "url": "https://gl.wikipedia.org/wiki?curid=53783", "title": "N\u00ba 4", "text": "No. 4 \u00e9 o cuarto \u00e1lbum da banda estadounidense de rock alternativo Stone Temple Pilots, editado o 26 de outubro de 1999, a trav\u00e9s do selo Atlantic Records. O disco foi un regreso \u00e1s ra\u00edces hard rock do grupo, a\u00ednda que tam\u00e9n mestura elementos de heavy metal, rock psicod\u00e9lico e rock alternativo."}
{"id": "53784", "revid": "23204", "url": "https://gl.wikipedia.org/wiki?curid=53784", "title": "Pilro patimouro", "text": "O pilro patimouro ou pilro pequeno (\"Calidris minuta\") \u00e9 unha ave lim\u00edcola moi pequena que cr\u00eda nas zonas \u00e1rticas de Europa e Asia.\nDescrici\u00f3n.\nMide de 12 a 14\u00a0cm de lonxitude cunha envergadura de \u00e1s de entre 28 e 31\u00a0cm. o peso vai dos 20 \u00f3s 30 gramos. A plumaxe da \u00e9poca de cr\u00eda \u00e9 vermelle rosada na parte superior do corpo, cun raiado fino na cabeza e no peito. A parte inferior \u00e9 branca. As patas son negras, detalle que o diferencia da especie \"Calidris temminckii\", moi semellante. A plumaxe invernal \u00e9 uniformemente gris."}
{"id": "53786", "revid": "1576", "url": "https://gl.wikipedia.org/wiki?curid=53786", "title": "Minutes to Midnight", "text": ""}
{"id": "53788", "revid": "98629", "url": "https://gl.wikipedia.org/wiki?curid=53788", "title": "Kiteretsu, o primo listo de Nobita", "text": "Kiteretsu, o primo listo de Nobita (orixinalmente \"Kiteretsu Daihyakka\") \u00e9 unha serie creada por Fujio F. Fujiko (tam\u00e9n creador de Doraemon). \u00c9 unha serie de animaci\u00f3n protagonizada por un neno chamado Eiichi (Kiteretsu, para os seus amigos), membro dunha ancestral familia xaponesa autora dun popular dicionario de inventos. O cativo ad\u00edcase a realizar inventos para solucionar problemas, seus e dos seus amigos Miyoko, Tongari e Gorila. Tam\u00e9n disp\u00f3n dun robot mascota creado por el mesmo chamado Korosuke.\nEn Galicia, podemos desfrutar desta serie no programa infantil-xuvenil da TVG Xabar\u00edn Club.\nSituaci\u00f3n.\nO programa est\u00e1 ambientado na irreal Hy\u014dno-ch\u014d, que est\u00e1 situada nunha localizaci\u00f3n ambigua que pos\u00fae estaci\u00f3n de tren, un centro comercial... Debido a que o \"Seibu Railway\", un ferrocarril el\u00e9ctrico, aparece na serie, crese (e especulouse) que a situaci\u00f3n desta \u00e9 nalg\u00fan sitio na \u00e1rea \"Musashino\" de Toquio. A irreal cidade lindeira de Urano-ch\u014d \u00e9 onde vive a t\u00eda de Miyoko. No anime, Miyoko fala un dialecto atribu\u00eddo \u00e1 dita cidade.\nA irreal Hyakuj\u014dshima \u00e9 onde se atopa a casa de vacaci\u00f3ns da familia de Tongari. Unha familia de granxeiros vive al\u00ed e c\u00f3idalles o lugar. A illa \u00e9 escasamente poboada dado que a poboaci\u00f3n marchou a Toquio ao estaren os dous puntos conectados por avi\u00f3ns e transbordador.\nNa serie foron mencionadas d\u00fas escolas: Hy\u014dno e a Universidade de Takao. O primeiro \u00e9 o colexio p\u00fablico ao que acoden Kiteretsu e os seus amigos. Durante as vacaci\u00f3ns, as coci\u00f1eiras da cafeter\u00eda usan a escola para dar clases de piano.\nNon se sabe se a Universidade de Takao \u00e9 privada, concertada ou p\u00fablica. Benzo foi capaz de entrar na Universidade despois de intentalo seis veces durante a serie. Dez anos despois de que a serie comezara, Kiteretsu, Miyoko e Tongari entraron a estudar nesta Universidade."}
{"id": "53789", "revid": "5312", "url": "https://gl.wikipedia.org/wiki?curid=53789", "title": "Doraemon", "text": "Doraemon, o gato c\u00f3smico (\u30c9\u30e9\u3048\u3082\u3093, \"Doraemon\") \u00e9 un manga e anime creado entre os anos 1969 e 1970 polo debuxante xapon\u00e9s Himiko Fujisaki, baixo o pseud\u00f3nimo de Fujio Fujiko. Fujio Fujiko era pseud\u00f3nimo com\u00fan de dous debuxantes, Hiroshi Fujimoto e Motoo Abiko. Doraemon \u00e9 a obra creada de Hiroshi Fujimoto, ent\u00f3n agora se utiliza Fujio F. Fujiko como o seu pseud\u00f3nimo.\nNo Xap\u00f3n o anime transm\u00edtese dende a d\u00e9cada dos setenta pola canle TV Asahi. Debido a que os seus creadores faleceron sen daren instruci\u00f3ns de como se deber\u00eda afrontar un posible final da serie, a canle de televisi\u00f3n tomou a iniciativa de non crear unha resoluci\u00f3n da historia. Deste xeito, a serie iniciada no ano 1979 e rematada no ano 2005 contou cun total de 1787 episodios. A partir do ano 2005, emitiuse unha nova serie cunha animaci\u00f3n renovada, que segue a emitirse e conta xa con m\u00e1is de 300 cap\u00edtulos.\nEn Galicia, Doraemon v\u00e9n sendo emitido dende a d\u00e9cada dos noventa no contedor infantil-xuvenil Xabar\u00edn Club da Televisi\u00f3n de Galicia. O 2 de febreiro do 2009, canda a estrea da nova canle galega, G2, reemitiuse a serie dende o principio. As\u00ed mesmo, a TVG est\u00e1 a emitir novos episodios na grella.\nProbablemente tr\u00e1tase dun dos mangas m\u00e1is exitosos da historia. Planeta DeAgostini \u00e9 a editorial encargada de publicalo en Galicia.\nArgumento.\nNobita Nobi \u00e9 un neno de 10 anos que vive nun dos barrios residenciais do Xap\u00f3n. A s\u00faa vida pasa sen grandes preocupaci\u00f3ns indo \u00e1 escola e xogando polas tardes cos seus amigos.\nCerto d\u00eda, un gato robot grande e azul as\u00f3maselle polo caix\u00f3n da s\u00faa mesa de estudo e pres\u00e9ntase ante el coma un viaxeiro do s\u00e9culo XXII mandado polo seu tataraneto para impedir que a s\u00faa lacazaner\u00eda leve \u00e1 perdici\u00f3n a s\u00faa familia. Para isto pos\u00fae un peto m\u00e1xico de catro dimensi\u00f3ns conectado \u00f3 futuro que cont\u00e9n m\u00e1is de 4000 aparellos cos que calquera cousa que se imaxine se pode converter en realidade. Doraemon intentar\u00e1 sempre axudar a Nobita en todo o que poida, anim\u00e1ndoo para que estude e protex\u00e9ndoo dos abusos de Xigante e Suneo. Xunto a Doraemon e \u00f3s seus aparellos, Nobita e os seus amigos vivir\u00e1n todo tipo de emocionantes aventuras: viaxar\u00e1n \u00f3 futuro, descubrir\u00e1n civilizaci\u00f3ns esquecidas, viaxar\u00e1n a remotos lugares e voar\u00e1n por riba das nubes.\nAs historias que se nos presentan son, en ocasi\u00f3ns, bastante simples, pero a\u00ednda as\u00ed todas elas gozan dun encanto especial. Os episodios est\u00e1n divididos en varios bloques. Ata o ano 1992 eran 3 as historias diferentes que se nos contaban, cunha duraci\u00f3n aproximada de 7 minutos cada unha. A partir de ent\u00f3n, cada episodio cont\u00e9n 2 historias de aproximadamente 11 minutos.\nOs aparellos de Doraemon.\nGrazas \u00f3 seu peto m\u00e1xico de catro dimensi\u00f3ns, Doraemon disp\u00f3n dunha chea de trebellos do futuro cos que axudar o seu amigo Nobita. Estes son unha mostra dos m\u00e1is representativos:\nLista de episodios.\nEn Galicia, a serie de Doraemon foi emitida seguindo unha orde por tempadas:\nDe todos os xeitos, c\u00f3mpre sinalar que no Xap\u00f3n existen d\u00faas series de Doraemon: a primeira que empezou no ano 1979 e a segunda que empezou no ano 2005. Os 771 primeiros episodios da nosa numeraci\u00f3n pertencen \u00e1 primeira serie, non obstante, os episodios a partir do 772 forman parte da serie xaponesa do 2005.\nAlg\u00fans episodios da serie de 1979 te\u00f1en unha duraci\u00f3n inferior aos dez minutos. Por iso, para crear os episodios da nosa versi\u00f3n, xunt\u00e1ronse en varios casos tres para completar a duraci\u00f3n total do cap\u00edtulo. Outros, por\u00e9n, non foron emitidos directamente. Ademais, en ambas as d\u00faas series, \u00e1 hora de emitila na TVG, utiliz\u00e1ronse novas numeraci\u00f3ns que non se correspond\u00edan coa xaponesa.\nAs curtametraxes inclu\u00eddas nos DVD's das longametraxes foron inclu\u00eddas na serie coma episodios normais (eps. 737-751). Non obstante houbo unha que non se introduciu: \"Ano 2112 - O nacemento de Doraemon\".\nA m\u00fasica de Doraemon.\nInicio.\n&lt;poem&gt;\n&lt;/poem&gt;\n&lt;poem&gt;\n&lt;/poem&gt;\n&lt;poem&gt;\n&lt;/poem&gt;\nFinal.\n&lt;poem&gt;\n&lt;/poem&gt;\n&lt;poem&gt;\n&lt;/poem&gt;\nPel\u00edculas.\nDoraemon non s\u00f3 protagoniza as s\u00faas historias no papel e na televisi\u00f3n. Algunhas pasaron polo cinema no Xap\u00f3n. En Galicia, algunhas non pasaron polo gran pantalla, mais si foron editadas en VHS ou DVD. As pel\u00edculas 4, 5, 6 e 17, non se inclu\u00edron en galego en DVD nin se emitiron nos cinemas, mais si foron estreadas na TVG na data sinalada.\nAs pel\u00edculas 1, 2, 4 e 6 edit\u00e1ronse en VHS con versi\u00f3n en galego e as pel\u00edculas 2, 4, 6, 7, 12 e 16 estre\u00e1ronse nos cines en galego.\nEstas son as que, polo de agora, foron dobradas \u00f3 galego:"}
{"id": "53791", "revid": "55340", "url": "https://gl.wikipedia.org/wiki?curid=53791", "title": "Lu Xun", "text": "Zhou Shuren, nado en Shaoxing (provincia de Zhejiang) o 25 de setembro de 1881 e finado en Shanghai o 19 de outubro de 1936, foi un escritor chin\u00e9s, m\u00e1is co\u00f1ecido co pseud\u00f3nimo de Lu Xun. Est\u00e1 considerado o fundador da literatura chinesa moderna debido \u00e1 s\u00faa innovaci\u00f3n tem\u00e1tica \u2013narrativa de contido realista e social\u2013 e ao uso do chin\u00e9s vern\u00e1culo (\u767d \u8bdd\uff0c \"baihua\", literalmente \"lingua transparente\") en substituci\u00f3n da lingua cl\u00e1sica literaria (\u6587 \u8a00\uff0c\"wenyan,\" \"lingua da cultura\").\nA s\u00faa obra exerceu grande influencia no Movemento do Catro de Maio e fai parte do pante\u00f3n literario da Rep\u00fablica Popular da China, malia que nunca chegou a ser membro do Partido Comunista Chin\u00e9s. Formou parte da Liga de Escritores de Esquerdas, fundada en 1930, na que se propugnaba a idea de que a literatura ti\u00f1a que servir aos intereses da revoluci\u00f3n. El mesmo renunciou \u00e1 literatura como creaci\u00f3n porque entend\u00eda que arte e pol\u00edtica son incompat\u00edbeis, e tras escribir varias escolmas de relatos e o libro de poemas en prosa \"Yecao\" (Mala herba), dedicouse exclusivamente ao ensaio pol\u00edtico.\nTraxectoria.\nO seu primeiro nome foi Zhou Zhangshu m\u00e1is tarde modificado para Shuren; foi o m\u00e1is vello de catro irm\u00e1ns, o m\u00e1is novo Zhou Zuoren foi tam\u00e9n un co\u00f1ecido escritor. A dos Zhou era unha familia de funcionarios e letrados a\u00ednda que vinda a menos pola acusaci\u00f3n sobre o seu av\u00f3 de subornar nos exames imperiais. En 1899 ingresou na Academia Naval en Nanjing e despois pasou \u00e1 Escola de Enxe\u00f1er\u00eda Ferroviaria e de Minas. En 1902 obtivo unha bolsa de estudos do goberno para estudar no Xap\u00f3n, e estudou Medicina en Sendai, carreira que deixou tras un suceso que \u00eda ser fundamental na s\u00faa vida: un profesor pux\u00e9ralle unha placa nunha lanterna de proxecci\u00f3n sobre a execuci\u00f3n dun chin\u00e9s acusado de ser esp\u00eda en Manchuria coa indiferenza dos espectadores chineses que v\u00edan a execuci\u00f3n con indolencia, como un espect\u00e1culo. Lu Xun sentiu que ti\u00f1a que facer mudar de esp\u00edrito ao pobo chin\u00e9s e a literatura poder\u00eda ser o medio. Marchou a Toquio, al\u00ed quixo editar sen \u00e9xito unha revista e publicou alg\u00fans ensaios, a\u00ednda en \"wenyan\" (chin\u00e9s literario cl\u00e1sico), nos que chamaba aos seus compatriotas ao hero\u00edsmo, e traduciu alg\u00fans contos rusos. En 1910 volveu a China, atopou traballo como profesor de biolox\u00eda en Hangzhou e despois no de Shaoxing. Trala fin da monarqu\u00eda traballou no Ministerio de Educaci\u00f3n en Nanjing e logo en Beijing.\nEn 1918 publicou o conto \"Kuangren Riji\" (\u72c2\u4eba\u65e5\u8a18, \"O diario dun tolo\"), considerada o inicio da literatura en \"baihua\" (chin\u00e9s vern\u00e1culo) e onde por vez primeira asinaba como Lu Xun. Nomeado profesor de literatura chinesa na Universidade de Beijing, publicou d\u00faas escolmas de contos, e o seu relato m\u00e1is longo, (\"A Q Zhengzhuan\", \u963fQ\u6b63\u50b3, A verdadeira historia de Ah Q)."}
{"id": "53793", "revid": "98629", "url": "https://gl.wikipedia.org/wiki?curid=53793", "title": "Bleed Like Me", "text": "Bleed Like Me \u00e9 o cuarto \u00e1lbum de estudio da banda de rock alternativo estadounidense Garbage, editado primeiro internacionalmente o 11 de abril do 2005 e un d\u00eda despois en Norteam\u00e9rica a trav\u00e9s do selo Warner Bros. Records."}
{"id": "53794", "revid": "23204", "url": "https://gl.wikipedia.org/wiki?curid=53794", "title": "Valentin Kataev", "text": "Valentin Petrovich Kataev (en ruso \"\u0412\u0430\u043b\u0435\u043d\u0442\u0438\u043d \u041f\u0435\u0442\u0440\u043e\u0432\u0438\u0447 \u041a\u0430\u0442\u0430\u0435\u0432\"), nado en Odesa (Ucra\u00edna) o 28 de xaneiro de 1897 e finado o 12 de abril de 1986, foi un escritor sovi\u00e9tico.\nTraxectoria.\nXa de rapaz publicaba relatos en revistas literarias de Odesa e San Petersburgo, durante a primeira guerra mundial combateu como artilleiro nas frontes de guerra e act\u00faa tam\u00e9n como correspondente militar, logo da revoluci\u00f3n de outubro tam\u00e9n loitou na guerra civil en Ucra\u00edna. Deixou o Ex\u00e9rcito Vermello en 1920 e estableceuse como xornalista en Odesa, en 1922 marchou para Moscova e pouco despois entrou na redacci\u00f3n de \"\u0413\u0443\u0434\u043e\u043a\" (Gutok) e empezou a escribir relatos breves en 1916. A s\u00faa primeira novela popular foi \"Rastratchiki\" (1926; \"O desfalco\"), un conto picaresco de dous aventureiros na tradici\u00f3n de Nikolai G\u00f3gol. En 1928 repres\u00e9ntase a s\u00faa obra teatral, \"Kvadratura kruga\" (A cuadratura do c\u00edrculo). Colaborador de \"Pravda\", volveu \u00e1s frontes na segunda guerra mundial como correspondente de guerra."}
{"id": "53798", "revid": "25871", "url": "https://gl.wikipedia.org/wiki?curid=53798", "title": "Patty Smyth", "text": "Patty Smyth, nada o 26 de xu\u00f1o de 1957, \u00e9 unha cantante norteamericana de rock.\nTraxectoria.\nNacida en Nova York, de familia de orixe irlandesa, foi a cantante de Scandal na d\u00e9cada dos anos 80. Realizou dous \u00e1lbums en solitario en 1987 e 1992. O seu grande \u00e9xito foi \"Sometimes Love Just Ain't Enough\", un dueto con Don Henley que foi n\u00famero dous nas listas norteamericanas."}
{"id": "53800", "revid": "23204", "url": "https://gl.wikipedia.org/wiki?curid=53800", "title": "Xabar\u00edn Club", "text": "O Xabar\u00edn Club \u00e9 un programa infantil e xuvenil da TVG que comezou a emitirse o 18 de abril de 1994. O protagonista do programa \u00e9 o personaxe animado do \"Xabar\u00edn\", un xabaril antropomorfo dese\u00f1ado por Miguelanxo Prado e ao cal d\u00e1 voz Juanillo Esteban. O \"Xabar\u00edn\" realiza a funci\u00f3n de presentador do programa, o cal incl\u00fae un club de socios, a emisi\u00f3n de series de debuxos animados, videoclips de grupos musicais e espazos de produci\u00f3n propia, como \"Xabar\u00edn News\" ou \"Os vixilantes do Cami\u00f1o\", a primeira serie animada de produci\u00f3n galega que emitiu o \"Xabar\u00edn Club\". Dende o 2 de febreiro de 2009, \u00e9 transmitido pola tvG2, e dende decembro de 2016 conta cunha app espec\u00edfica e unha canle en li\u00f1a, a \"Xabar\u00edn TV\" que funciona como unha lista de reproduci\u00f3n cos contidos do programa na p\u00e1xina web da CRTVG.\nNo ano 2021, o \"Xabar\u00edn Club\" chegou \u00e1 cifra r\u00e9cord de 146\u00a0000 socios. Segundo os rexistros hist\u00f3ricos do programa, entre 1994 e 2021 arredor dun 30% dos nenos galegos son ou foron socios.\nHistoria.\nOrixe.\nO \"Xabar\u00edn Club\" comezou a s\u00faa emisi\u00f3n o 18 de abril de 1994, case dez anos despois do nacemento da TVG, o 24 de xullo de 1985. A\u00ednda que sempre houbo contidos para o p\u00fablico infantil na TVG antes da creaci\u00f3n deste espazo, a s\u00faa emisi\u00f3n non era regular. A idea do \"Xabar\u00edn Club\" xurdiu como un encargo interno para a emisi\u00f3n de contidos infant\u00eds nun programa que tam\u00e9n tivese un club social. O concepto do club de socios era unha f\u00f3rmula de \u00e9xito que xa exist\u00eda nos Estados Unidos con Mickey Mouse Club ou Cartoon Network. O \"Xabar\u00edn Club\" comezou como unha banda de cinco porcos (Clodio, Tareixa, Ux\u00eda, Xonxa e Carolo) liderados por un porco bravo, o Xabar\u00edn, algo in\u00e9dito neste tipo de clubs, que sempre contaban con persoas como presentadores.\nA trav\u00e9s da Federaci\u00f3n de Organismos de Radio e Televisi\u00f3n Auton\u00f3micos (FORTA), a TVG comezou mercando as series animadas xunto con outras canles auton\u00f3micas, sendo as preferidas as series xaponesas por seren m\u00e1is econ\u00f3micas e por contar con moitos cap\u00edtulos para a captaci\u00f3n dunha audiencia fiel. Na s\u00faa primeira etapa, na segunda metade da d\u00e9cada de 1990, converteuse nun fen\u00f3meno social entre os nenos e a rapazada galega da \u00e9poca, que m\u00e1is tarde foron identificados colectivamente como Xeraci\u00f3n Xabar\u00edn. Ademais da emisi\u00f3n de series de animaci\u00f3n, o \"Xabar\u00edn Club\" contou coa s\u00faa propia banda sonora, composta de canci\u00f3ns e v\u00eddeos musicais de grupos de m\u00fasica do rock brav\u00fa e da movida viguesa, como Killer Barbies, Siniestro Total, Os Diplom\u00e1ticos de Monte-Alto, Aerol\u00edneas Federales, Os Resentidos, Yellow Pixoli\u00f1as ou Heredeiros da Crus, as\u00ed como grupos da lusofon\u00eda como Kussondulola, As Amarguinhas ou Despe e Siga. \nProduto do \u00e9xito destas canci\u00f3ns xurdiu \"A cantar con Xabar\u00edn\", unha serie de 5 CDs gravados polos grupos que aparecen no programa. O \"Xabar\u00edn\" tam\u00e9n achegaba novidades de cine, v\u00eddeo e DVD, as\u00ed como m\u00fasica e bandas sonoras de novos grupos galegos, concertos, discos, series de debuxos animados, banda dese\u00f1ada, mangas, eventos, mostras, certames, videoxogos, revistas e fanzines, literatura infantil e xuvenil e unha axenda de recomendaci\u00f3ns para o lecer na fin de semana. Ademais, o \u00e9xito do programa veu acompa\u00f1ado das \"Xabaxiras\" (1998), concertos da m\u00fasica do programa aos que asistiron milleiros de nenos galegas.\nEn 1999, o \"Xabar\u00edn Club\" emitiu a primeira produci\u00f3n galega, \"Os vixilantes do Cami\u00f1o\", unha animaci\u00f3n en 2D producida por Miguelanxo Prado e Suso Iglesias. Est\u00e1 protagonizada polos personaxes do \"Xabar\u00edn Club\" e est\u00e1 inspirada no Cami\u00f1o de Santiago. Componse de 13 episodios de 26 minutos e unha longametraxe de 80. A serie foi editada en DVD pola TVG en 2008.\nNovo dese\u00f1o do Xabar\u00edn.\nO \"Xabar\u00edn\" estreou nova imaxe en 2007 para celebrar en abril o seu 13\u00ba aniversario. Nesta nova etapa o \"Xabar\u00edn\" contou con novas secci\u00f3ns, como \"Xabar\u00edn informa\"; un pequeno espazo de informaci\u00f3n e novas diarias.\nNo ano 2013, lanzouse unha publicaci\u00f3n de banda dese\u00f1ada e literatura xuvenil chamada \"OINK!\", dirixida a nenos dos seis aos quince anos e cuxos contidos estaban baseados no programa. Desta publicaci\u00f3n sa\u00edron ao mercado cinco n\u00fameros mensuais acn custe de 3 euros. A editora foi a empresa Agalip, de Bertamir\u00e1ns, con licenza da Televisi\u00f3n de Galicia. Na iniciativa participaron escritores e autores de banda dese\u00f1ada como Miguelanxo Prado, Kiko da Silva, Miguel Porto, Fran Bueno, Marilar Aleixandre, Kohell, Victor Rivas, Pinto &amp; Chinto, Miguel Robledo, Jacobo Fern\u00e1ndez, e Andr\u00e9s Meixide entre outros. Miguelanxo Prado foi o autor da capa, ademais de ilustraci\u00f3ns interiores. Varios dos autores participaran tam\u00e9n na revista \"Golfi\u00f1o\", unha incursi\u00f3n previa do \"Xabar\u00edn\" na banda dese\u00f1ada. En xaneiro do 2014, coincidindo coa publicaci\u00f3n do quinto n\u00famero, iniciaron a campa\u00f1a de mecenado \"OINK! unha revista para a rapazada galega\" en Verkami, a\u00ednda que en marzo s\u00f3 acadaran uns 8.000 dos 36.000\u00a0\u20ac que precisaban para continuaren o proxecto.\nEn marzo de 2013, a CRTVG ameazou a unha p\u00e1xina web de seareiros do \"Xabar\u00edn Club\" de emprender acci\u00f3ns legais se esta non pechaba en sete d\u00edas. A CRTVG alegaba uso il\u00edcito das s\u00faas marcas rexistradas \"Xabar\u00edn Club\", \"Xeraci\u00f3n Xabar\u00edn\" e \"Xabar\u00edn News\". A informaci\u00f3n do peche da p\u00e1xina web chegou a diversas redes sociais e medios de comunicaci\u00f3n de \u00e1mbito galego.\nO 2 de decembro de 2016 comezou a transmisi\u00f3n da \"Xabar\u00edn TV\", unha canle en li\u00f1a infantil que funciona como unha lista de reproduci\u00f3n.\nEn marzo de 2019, celebrou o seu 25\u00ba aniversario cun concerto na Sala Capitol de Santiago.\nIniciativa Xabar\u00edn.\nEn 2020, A Mesa pola Normalizaci\u00f3n Ling\u00fc\u00edstica comezou unha campa\u00f1a de recollida de sinaturas pola chamada \"Iniciativa Xabar\u00edn\", unha proposta para reforzar a programaci\u00f3n infantil en galego e a creaci\u00f3n dunha canle Xabar\u00edn. Logo de conseguir m\u00e1is de 33.000 sinaturas, a iniciativa, que foi levada ao Parlamento de Galicia, aprobouse por unanimidade o 11 de maio de 2021. A proposta aprobada inclu\u00eda a creaci\u00f3n dunha terceira canle dirixida ao p\u00fablico infantil e xuvenil as 24 horas do d\u00eda, e a inclusi\u00f3n na programaci\u00f3n televisiva de TVE e das plataformas dixitais de contidos con versi\u00f3n en galego, ben sexa orixinal, dobrado ou subtitulado.\nLogo da aprobaci\u00f3n da iniciativa, a CRTVG reforzou e promociouno as canles dixitais existentes con contidos infant\u00eds da CRTVG, inclu\u00edndo a aplicaci\u00f3n espec\u00edfica \"Xabar\u00edn\", a canle web \"Xabar\u00edn TV\" e a \"Radio Picari\u00f1a\". Ademais, anunciouse a creaci\u00f3n dunha canle dixital \"Xabar\u00edn\" Over The Top, a cal emitir\u00e1 contido por internet \u00e1 marxe dos operadores tradicionais de difusi\u00f3n.\nSocios do club.\nAo afiliarse ao \"Xabar\u00edn Club\", os socios obte\u00f1en varios beneficios, entre eles recibir un carn\u00e9 como membro do club, que a s\u00faa foto do carn\u00e9 apareza no programa o d\u00eda do seu aniversario, recibir todos os anos unha postal de felicitaci\u00f3n do aniversario, e poder participar nos sorteos do programa.\nEn setembro de 1994 (5 meses despois do arranque do programa) acad\u00e1ronse os 15\u00a0000 socios e un ano despois, en novembro de 1995, os 40\u00a0000. No ano 1996, case tres anos despois do nacemento do club, o n\u00famero de socios ascend\u00eda a 66\u00a0000 e a s\u00faa presenza xa estaba implantada en todos os concellos de Galicia. No ano 1997, en abril, xa ti\u00f1a 70\u00a0000. No ano 1999, en maio, o n\u00famero de socios do club acadara os 90\u00a0000, representando o 25% dos nenos galegos da \u00e9poca. No ano 2004, unha d\u00e9cada despois do seu nacemento, contaba con m\u00e1is de 110\u00a0000 socios afiliados, chegando \u00e1 cifra de 138\u00a0000 no ano 2013. No ano 2017, o \"Xabar\u00edn Club\" contaba con case 150\u00a0000 socios. No ano 2021, o \"Xabar\u00edn Club\" chegou \u00e1 cifra r\u00e9cord de 146\u00a0000 socios. Segundo os rexistros hist\u00f3ricos do programa, entre 1994 e 2021 arredor dun 30% dos nenos galegos son ou foron socios.\nGalard\u00f3ns e reco\u00f1ecementos.\nO \"Xabar\u00edn Club\" foi Premio Galicia de Comunicaci\u00f3n no ano 1994. En 1996 recibiu o premio AGAPI ao mellor programa de televisi\u00f3n. En 1997, recibiu o Premio Ourense \u00e1 mellor iniciativa a prol da banda dese\u00f1ada galega. En 1998, recibiu o Premio TV Joven avalado polo \"Centre de Recherche Scientifique e o Conseil Internationale du Cinema et de la TV\" da UNESCO.\nEn 2021, foi Premio Rebulir da Cultura Galega."}
{"id": "53803", "revid": "89787", "url": "https://gl.wikipedia.org/wiki?curid=53803", "title": "Fari\u00f1ento", "text": "O fari\u00f1ento ou farnelo (\"Chenopodium album\") \u00e9 unha planta da familia das amarant\u00e1ceas, moi com\u00fan nos pa\u00edses de clima temperado. Medra en solos ricos en nitr\u00f3xeno e aparece como mala herba no medio dos cultivos.\nAs s\u00faas follas son verdes por riba e cinsentas polo env\u00e9s. As partes verdes aprov\u00e9itanse fervidas xunto coas sementes para enriquecer a fari\u00f1a dos cereais. Tam\u00e9n poden ser comidas cr\u00faas.\nDescrici\u00f3n.\nAdoita medrar en posici\u00f3n vertical nun primeiro momento, acadando alturas de 1-15 dm (rara vez 3 m), por\u00e9n normalmente conv\u00e9rtese en deitada despois da floraci\u00f3n (por mor ao peso da follaxe e sementes), a menos que te\u00f1a o apoio doutras plantas. As follas son alternas e poden variar na s\u00faa aparencia. As primeiras que saen preto da base da planta son dentadas e aproximadamente en forma de diamante de 3\u20137\u00a0cm de lonxitude e 3\u20136\u00a0cm de ancho. As follas na parte superior dos talos son romboidal-lanceoladas de 1\u20135\u00a0cm de longo e 0,4\u20132\u00a0cm de ancho, cerosas e de aspecto fari\u00f1ento (de a\u00ed o nome), cunha camada abrancazada na parte inferior. As pequenas flores son radialmente sim\u00e9tricas e crecen nas pequenas cimas nunha mesta e ramificada inflorescencia de 10\u201340\u00a0cm de longo.\nH\u00e1bitat.\nO seu rango nativo \u00e9 escuro por mor ao seu amplo cultivo que incl\u00fae a meirande parte de Europa, de onde Carl von Linn\u00e9 describiu a especie en 1753. As plantas nativas na zona oriental de Asia incl\u00faense en \"C. album\" , mais a mi\u00fado difiren de esp\u00e9cimes europeos. Pres\u00e9ntase tam\u00e9n noutros lugares, por exemplo, \u00c1frica, Australasia, Am\u00e9rica do Norte, e Ocean\u00eda, agora prod\u00facese en case todas partes nos solos ricos en nitr\u00f3xeno, especialmente en terreos bald\u00edos.\nPropiedades.\nIndicaci\u00f3ns: \u00e9 usado como laxante, nutritivo, diur\u00e9tico, antihelm\u00edntico, lixeiramente sedante, hep\u00e1tico.\nTaxonom\u00eda.\n\"Chenopodium album\" foi descrita por Linneo (Bosc ex Moq.) e publicado en \"Species Plantarum\" 1: 219. 1753.\n\"Chenopodium\": nome xen\u00e9rico que deriva da particular forma das follas semellantes \u00e1s patas dun ganso: do grego \"chen\" = (ganso) e \"pous\" = (p\u00e9) ou \"podion\" = (p\u00e9 pequeno).\n\"album\": ep\u00edteto latino que significa \"albo, branco\".\nNome com\u00fan.\nEn galego, ademais de fari\u00f1ento, recibe os nomes com\u00fans de zaincho, farnelo, farnento, fari\u00f1\u00f3n."}
{"id": "53804", "revid": "889", "url": "https://gl.wikipedia.org/wiki?curid=53804", "title": "Farnelo", "text": ""}
{"id": "53805", "revid": "15490", "url": "https://gl.wikipedia.org/wiki?curid=53805", "title": "Campo de concentraci\u00f3n de Mauthausen-Gusen", "text": "O campo de concentraci\u00f3n de Mauthausen (dende o ver\u00e1n de 1940, Mauthausen-Gusen) foi un grupo de 49 campos de concentraci\u00f3n nazis situados ao redor da pequena localidade de Mauthausen en Austria, aproximadamente a 20 quil\u00f3metros de Linz.\nO campo estableceuse o 8 de agosto de 1938, e liberouse o 5 de maio de 1945, da man da 41\u00ba Escuadra de Reco\u00f1ecemento da 11\u00ba Divisi\u00f3n Acoirazada do Ex\u00e9rcito dos Estados Unidos, baixo o mando de Franz Ziereis.\nDescrici\u00f3n.\nA diferenza de moitos outros campos de concentraci\u00f3n, Mauthausen foi usado sobre todo para a exterminaci\u00f3n de intelectuais, xente culta e membros das clases m\u00e1is altas dos pa\u00edses dominados por Alema\u00f1a durante a segunda guerra mundial. Ata comezos de 1940, o grupo m\u00e1is numeroso de internos comp\u00fa\u00f1ase de socialistas alem\u00e1ns, homosexuais e romaneses. En 1940 un gran n\u00famero de polacos foi trasladado ao complexo Mauthausen-Gusen, na s\u00faa maior\u00eda artistas, cient\u00edficos e profesores.\nDende o 6 de agosto de 1940 tam\u00e9n houbo grupos de espa\u00f1ois que foron transferidos ao campo, provenientes dos Stalags ou campos de prisioneiros de guerra. Trat\u00e1base de exiliados espa\u00f1ois que, tras sa\u00edren de Espa\u00f1a en 1939, foran encadrados no Ex\u00e9rcito franc\u00e9s e que no momento da invasi\u00f3n de Francia pola Wehrmacht foron capturados polas tropas alem\u00e1s. En total entre 1940 e 1945 pasaron por Mauthausen e \u00f3s seus subcampos preto de 8000 espa\u00f1ois, dos cales faleceron ao redor de 6.000.\nA finais de 1941 chegaron numerosos prisioneiros de guerra sovi\u00e9ticos. Era o primeiro grupo destinado a morrer nas c\u00e1maras de gas, a comezos de 1942. Antes, os prisioneiros que xa estaban exhaustos foran transferidos ao Castelo de Hartheim, onde a c\u00e1mara de gas e un forno crematorio levaban funcionando dende 1940.\nEn 1944 foi internado un numeroso grupo de xudeus h\u00fangaros e holandeses. A maior parte deles morreron como consecuencia dos traballos forzados e as nefastas condici\u00f3ns, ou foron guindados pola canteira de Mauthausen (alcumada como a Parede de Paraca\u00eddas polas gardas das SS). Durante os meses finais da guerra, aproximadamente 20.000 prisioneiros doutros campos de concentraci\u00f3n foron levados ao complexo.\nO n\u00famero estimado dos prisioneiros que pasaron por todos os subcampos \u00e9 235.000; a maior parte deles foi obrigada a facer traballos forzados na canteira de granito Wienergraben. Aproximadamente 122.000 foron asasinados. As condici\u00f3ns de vida eran sumamente s\u00f3rdidas; todos foron mal alimentados e as enfermidades sen unha asistencia m\u00e9dica apropiada causaron estragos.\nNo mes setembro de 1944 abriuse no complexo un campo para mulleres, coincidindo coa chegada de prisioneiras dende Auschwitz. Eventualmente m\u00e1is mulleres e nenos foron internados en Mauthausen procedentes de Ravensbruck, Bergen Belsen, Gross Rosen, e Buchenwald. Con eles chegaron tam\u00e9n algunhas matronas.\nVarios subcampos de Mauthausen inclu\u00edan f\u00e1bricas de armas e munici\u00f3ns, canteiras, minas e plantas de montaxe do Messerschmitt Me 262 (o primeiro avi\u00f3n de combate a reacci\u00f3n). Ademais, os internos foron usados como escravos en granxas pr\u00f3ximas. Aqueles que traballaban nas canteiras fac\u00edano durante 12 horas ao d\u00eda ata quedar totalmente esgotados. Despois eran transferidos a outros campos de concentraci\u00f3n para seren exterminados, ou ben eran eliminados cunha inxecci\u00f3n letal no propio campo e posteriormente, incinerados nun crematorio local.\nGalegos en Mauthausen.\nMauthausen-Gusen foi o principal destino para os galegos que acababan nos campos de concentraci\u00f3n. No BOE do 9 de agosto de 2019, o goberno espa\u00f1ol publicou unha lista cos nomes dos 4.427 espa\u00f1ois mortos no campo de Mauthausen e no de Gusen, que estaba adscrito a este. A lista foi realizada a partir dos traballos dun feixe de historiadores dirixidos polo profesor da Universidade Complutense de Madrid, Gutmaro G\u00f3mez Bravo. Nesa listaxe aparecen os nomes de m\u00e1is de 100 galegos (20 de Lugo, 20 de Ourense, 20 de Pontevedra e 42 da Coru\u00f1a)."}
{"id": "53806", "revid": "43749", "url": "https://gl.wikipedia.org/wiki?curid=53806", "title": "A Seabre", "text": ""}
{"id": "53807", "revid": "889", "url": "https://gl.wikipedia.org/wiki?curid=53807", "title": "Fari\u00f1\u00f3n", "text": ""}
{"id": "53808", "revid": "889", "url": "https://gl.wikipedia.org/wiki?curid=53808", "title": "Farnento", "text": ""}
{"id": "53811", "revid": "103786", "url": "https://gl.wikipedia.org/wiki?curid=53811", "title": "Elecci\u00f3ns municipais en Cedeira", "text": "Estes foron os resultados das elecci\u00f3ns municipais no concello de Cedeira dende 1979.\nComparativa de todas as elecci\u00f3ns.\nComposici\u00f3n das Corporaci\u00f3ns.\nCorporaci\u00f3ns democr\u00e1ticas en Cedeira desde a aprobaci\u00f3n da Constituci\u00f3n de 1978."}
{"id": "53812", "revid": "85894", "url": "https://gl.wikipedia.org/wiki?curid=53812", "title": "Elecci\u00f3ns municipais en Cenlle", "text": "Estes foron os resultados das elecci\u00f3ns municipais no concello de Cenlle dende 1979.\nComparativa de todas as elecci\u00f3ns.\nComposici\u00f3n das Corporaci\u00f3ns.\nCorporaci\u00f3ns democr\u00e1ticas en Cenlle desde a aprobaci\u00f3n da Constituci\u00f3n de 1978."}
{"id": "53813", "revid": "54334", "url": "https://gl.wikipedia.org/wiki?curid=53813", "title": "Mi\u00f1ato com\u00fan", "text": "O mi\u00f1ato com\u00fan (\"Buteo buteo\") \u00e9 unha ave de presa propia do Vello Mundo. Recibe tam\u00e9n os nomes de miato, bexato, buxato, lamego ou lamote. O mi\u00f1ato t\u00edpico acada entre 51 e 57\u00a0cm de lonxitude, cunha envergadura de 110 a 130\u00a0cm coas \u00e1s despregadas, o que o coloca entre as rapaces de tama\u00f1o medio. A s\u00faa especie esp\u00e1llase pola maior parte de Europa e tam\u00e9n se estende por Asia. Polo corrente \u00e9 unha ave que se estaciona todo o ano, excepto nas partes m\u00e1is fr\u00edas do h\u00e1bitat, e m\u00e1is no caso dalgunhas subespecies. Os mi\u00f1atos poden chegar a vivir at\u00e9 20 anos.\nOs machos son m\u00e1is grandes en tama\u00f1o e en peso que as femias.\nOs mi\u00f1atos, normalmente, non forman bandos, pero \u00e1s veces poden ser vistos xuntos da cando hai movementos migratorios ou nun bo h\u00e1bitat. O escritor da \u00e9poca vitoriana , William Crossing, estando en Dartmoor, rexistrou que ti\u00f1a visto, en ocasi\u00f3ns, bandos de 15 ou m\u00e1is mi\u00f1atos nalg\u00fans sitios.\nEsta rapaz de amplas \u00e1s, pos\u00fae unha boa variedade de plumaxes, de xeito que en Europa pode ser confundido co parecido \"Buteo lagopus\" e co invulgar e distantemente emparentado mi\u00f1ato abelleiro (\"Pernis apivorus\"), capaz de mimetizar a plumaxe do mi\u00f1ato com\u00fan para se protexer do azor.\nReproduci\u00f3n.\nO mi\u00f1ato com\u00fan constr\u00fae un \u00fanico ni\u00f1o ben en \u00e1rbores ou en penas illadas. A femia p\u00f3n s\u00f3 2 ou 3 (moi raramente 1 ou 4) ovos no ni\u00f1o, entre marzo e maio. Os ovos son caracteristicamente branco-azulentos con pintas grises ou acasta\u00f1adas. O chocamento dura, polo normal, 34 d\u00edas, altern\u00e1ndose, para chocalos, machos e femias. Os peldrachos fican no ni\u00f1o por uns 40 ou 50 d\u00edas.\nH\u00e1bitos alimenticios.\nCr\u00eda nos bosques, mais acostuma a cazar en terreo aberto. Alim\u00e9ntase de pequenos mam\u00edferos, r\u00e9ptiles, batracios, insectos, paxaros, e pode mesmo aceptar a calaza.\nOutros nomes en galego.\nO mi\u00f1ato com\u00fan, ave abundante na Galiza, co\u00f1\u00e9cese a\u00ednda con outros nomes: \"bexato\" ou \"buxato\" (a\u00ednda que bexato \u00e9 tam\u00e9n normativo, buxato est\u00e1 quizais m\u00e1is espallado), \"queima\", \"tartara\u00f1a\", ...\nSubespecies.\nAs diferentes subespecies de mi\u00f1atos div\u00eddense en varios grupos :\nGrupo occidental.\nO grupo occidental est\u00e1 esencialemente composto de subespecies residentes ou migratorias, mais neste caso s\u00f3 de moi curto radio. Atopamos:\nGrupo oriental.\nEst\u00e1 representado polas subespecies seguintes :\nGrupo africano.\nAs d\u00faas variantes, que viven en illas africanas, poder\u00edan pertencer ao primeiro grupo, mais mant\u00e9\u00f1ense como especies distintas logo de ser analizado o seu ADN (Clouet &amp; Wink 2000). Son:"}
{"id": "53814", "revid": "65337", "url": "https://gl.wikipedia.org/wiki?curid=53814", "title": "Romualdo II de Benevento", "text": "Romualdo II o Novo, finado en 732, foi o fillo de Xisulfo I e Winiperga. Sucedeuno como duque de Benevento \u00e1 s\u00faa morte, que aparece datada diferentemente segundo as fontes 698, 706, ou 707.\nTraxectoria.\nSegundo Paulo Di\u00e1cono, Xisulfo reinou dezasete anos, cousa que implicar\u00eda que morreu no 698, pero Paulo tam\u00e9n fai menci\u00f3n de acci\u00f3ns que parece que acaeceron certamente sobre o 705. D\u00e1lle a Romualdo un reinado de 26 anos, o que sit\u00faa a s\u00faa morte en 724, 731, ou 732.\nRomualdo entrou en conflito tanto co Ducado de Spoleto como co Ducado de N\u00e1poles durante o seu longo reinado. O conflito con este \u00faltimo levouno a un enfrontamento co papado tam\u00e9n. Tomoulle o remoto castelo de Cumas a Xo\u00e1n I de N\u00e1poles en 716 e ignorou as petici\u00f3ns do papa Gregorio II e as s\u00faas ofertas de compensaci\u00f3ns se o restitu\u00eda. En 717, o papa apoiou a expedici\u00f3n de Xo\u00e1n que venceu definitivamente o ex\u00e9rcito do seu gastaldo e desprazou aos seus homes de Cumas.\nRomualdo casou d\u00faas veces: primeiro con Guntberga (ou Gumperga), filla de Aurona, irm\u00e1 do rei Liutprando e despois con Ranigunda, filla do Duque Gaidualdo de Brescia. Sucedeuno o fillo que tivo con Gumperga, Xisulfo II, pero era menor de idade e foi desprazado polo usurpador Adelais, a\u00ednda que se lle perdoou a vida. "}
{"id": "53815", "revid": "89787", "url": "https://gl.wikipedia.org/wiki?curid=53815", "title": "Xisulfo I de Benevento", "text": "Xisulfo I, finado en 706, foi o duque de Benevento desde 680, cando o seu irm\u00e1n Grimoaldo morreu. O seu pai foi Romualdo I. A s\u00faa nai foi Theodrada (ou Theuderata), filla de Lopo de Fri\u00fal, e ostentou a rexencia no seu lugar nos primeiros anos do seu reinado.\nTraxectoria.\nSegundo Paulo Di\u00e1cono, foi durante o seu reinado cando as reliquias de San Bieito de Nursia e Santa Escol\u00e1stica a s\u00faa irm\u00e1 foron levadas de Monte Cassino polos francos.\nSobre 705, Xisulfo tomou as cidades de Sora, Arpino, e Arce. Chegou ata Horrea, saqueando e queimando, antes de que lle amosasen regalos dos embaixadores do papa Xo\u00e1n VI, quen rescatou moitos dos seus prisioneiros e o conduciron a volver de onde vi\u00f1era aos seus propios dominios.\nFoi un duque poderoso, como o seu pai e o seu av\u00f3. Loitou contra o papa, o rei e os bizantinos. Casou con Winiperga e sucedeuno o seu fillo Romualdo II."}
{"id": "53816", "revid": "1131", "url": "https://gl.wikipedia.org/wiki?curid=53816", "title": "Escol\u00e1stica", "text": "Escol\u00e1stica pode referirse a:"}
{"id": "53818", "revid": "75439", "url": "https://gl.wikipedia.org/wiki?curid=53818", "title": "Grimoaldo II de Benevento", "text": "Grimoaldo II (morreu en 680) foi o duque de Benevento desde 677 ata a s\u00faa morte. \nTraxectoria.\nFoi o fillo e sucesor de Romualdo I de Benevento. Estivo posibelmente baixo a rexencia da s\u00faa nai, Theodrada, filla de Lopo de Fri\u00fal. O seu reinado de tres anos non rexistra evento ning\u00fan: Paulo Di\u00e1cono s\u00f3 recorda a s\u00faa voda e a s\u00faa morte. Dise que tivo un opo\u00f1ente \u00e1 coroa . Sucedeuno o seu irm\u00e1n Xisulfo. Casou con Wigilinda, filla do rei Perctarito."}
{"id": "53819", "revid": "624", "url": "https://gl.wikipedia.org/wiki?curid=53819", "title": "Alahis de Trento", "text": ""}
{"id": "53824", "revid": "1131", "url": "https://gl.wikipedia.org/wiki?curid=53824", "title": "Fernando II de Le\u00f3n", "text": ""}
{"id": "53829", "revid": "132", "url": "https://gl.wikipedia.org/wiki?curid=53829", "title": "Suir", "text": ""}
{"id": "53834", "revid": "98629", "url": "https://gl.wikipedia.org/wiki?curid=53834", "title": "Fernando III de Castela", "text": "Fernando III de Castela, alcumado o Santo, nado en Peleas de Arriba (provincia de Zamora) en 1199 ou o 24 de xu\u00f1o de 1201 e finado en Sevilla o 30 de maio de 1252, foi rei de Castela e Toledo desde 1217, rei de Galiza e de Le\u00f3n desde 1230, e Conde de Aumale por casamento desde 1235, at\u00e9 a s\u00faa morte.\nUniu definitivamente os reinos de Le\u00f3n e Castela e consolidou a Reconquista, deixando por conquistar apenas o reino tributario de Granada. Foi canonizado en 1671, sendo co\u00f1ecido tam\u00e9n como \"San Fernando\".\nSubida ao trono de Castela.\nFernando era fillo de Afonso VIII de Le\u00f3n e Galicia e de Berenguela, infanta e ra\u00ed\u00f1a de Castela (tam\u00e9n chamada Berengaria). Naceu en Peleas de Arriba, onde tempo despois fundou o mosteiro de Santa Mar\u00eda de Valpara\u00edso. En 1204, o casamento dos seus pais foi anulado polo Papa Inocencio III por motivos de consanguinidade, e Berengaria levou os fillos para a corte de Castela.\nAp\u00f3s a morte do seu t\u00edo Henrique I de Castela (1204-1217), con apenas 13 anos de idade, s\u00f3 sobreviviran algunhas irm\u00e1s de Henrique. Berenguela, que fora rexente do irm\u00e1n de 1214 a 1217, foi aclamada ra\u00ed\u00f1a de Castela s\u00f3 un mes ap\u00f3s a morte deste. Mas logo ap\u00f3s ser coroada abdicou en favor do seu fillo var\u00f3n m\u00e1is vello, Fernando, ent\u00f3n apenas con 16 anos.\nO pai de Fernando, o rei Afonso VIII de Le\u00f3n e Galicia, que outrora fora casado con Berenguela e tivera o matrimonio anulado en 1204 debido \u00e1 consanguinidade, ambicionaba ser rei de Castela por ser neto de Afonso VII de Le\u00f3n e Castela. Apoiado pola poderosa familia Lara e outros nobres descontentes, proclamou guerra aberta a Castela.\nBerenguela pasou ent\u00f3n a conselleira do rei. Axudou a subxugar os nobres rebeldes e despois combinou o casamento, celebrado en 1219, de Fernando cunha esposa digna dese monarca novo, e dunha familia politicamente \u00fatil. A escollida foi Isabel de Hohenstaufen, co\u00f1ecida en Castela como Beatriz da Suabia (1202-1235), filla de Irene Anxelina de Constantinopla e de Filipe, duque da Suabia, rei da Xermania e rei de romanos, neta do emperador xerm\u00e1nico Frederico Barbaruiva.\nDespois de vencer os nobres rebeldes, o conflito con Le\u00f3n acabou por ser resolvido cunhas treguas tratadas polo rei Afonso VIII de Le\u00f3n e Galicia e a s\u00faa antiga esposa.\nUni\u00f3n persoal de Le\u00f3n e Castela.\nEn 1230, o monarca de Le\u00f3n faleceu. Ti\u00f1a desherdado Fernando e, no seu testamento, legado o reino \u00e1s infantas Sancha e Aldonza, ou Dulce, fillas do seu primeiro casamento coa s\u00faa curm\u00e1 Tareixa, infanta de Portugal.\nFernando e a ra\u00ed\u00f1a-nai ambicionaban obter a coroa de Le\u00f3n e volver unir os dous reinos, separados en 1157 coa morte de Afonso VII de Le\u00f3n e Castela. Para tal, reun\u00edronse na cidade portuguesa de Valen\u00e7a as d\u00faas mulleres de Afonso VIII de Le\u00f3n e Galicia, Tareixa de Portugal e Berenguela, coas infantas Sancha e Dulce, para selaren un acordo.\nSancha e Dulce renunciaron \u00e1 coroa de Le\u00f3n, en troques dunha renda de 30 mil marabed\u00eds e outros privilexios. Polo \"Tratado das Tercerias\", a uni\u00f3n persoal das d\u00faas coroas foi restaurada definitivamente na persoa do rei Fernando III, \"o Santo\", e na dos seus sucesores, pasando Castela a deter a hexemon\u00eda na Hispania.\nCoa morte de Beatriz da Suabia en 1235, Fernando casou pola segunda vez en 1237 con Xoana d'Aumale, condesa de Ponthieu (1210-1279), filla de Maria de Belleme, se\u00f1ora de Ponthieu, e de Sim\u00f3n Dammartin, conde d'Aumale.\nReconquista e santidade.\nFernando recuperou o esforzo castel\u00e1n de reconquista. Tomou gran parte de Al-Andalus, excepto os reinos de Granada e Niebla. Desde 1219, combinaba as acci\u00f3ns diplom\u00e1ticas con intervenci\u00f3ns b\u00e9licas e aproveitaba as discordias existentes entre as taifas para someter os pequenos reinos ao seu poder.\nAs s\u00faas maiores conquistas foron Baeza (1227), \u00dabeda (1233), C\u00f3rdoba (1236), Murcia (1241), Xa\u00e9n (1246) e Sevilla (1248). En 1244, polo \"Tratado de Almizra\", repartiu as novas terras conquistadas entre as ordes militares, o clero e a nobreza, o que deu lugar m\u00e1is tarde \u00e1 formaci\u00f3n dos latifundios da rexi\u00f3n.\nDespois da toma de C\u00f3rdoba, \"o Santo\" ordenou a adopci\u00f3n do \"Liber Iudiciorum\" (dereito visig\u00f3tico) polos seus cidad\u00e1ns, e mandou traducilo, mesmo que con alg\u00fans erros, ao castel\u00e1n. Tam\u00e9n axudou a desenvolver a Universidade de Salamanca e fundou a actual Catedral de Burgos.\nFoi un patr\u00f3n das novas ordes de frades, que difer\u00edan dos monxes por teren unha maior relaci\u00f3n co mundo secular, en detrimento do illamento dos \u00faltimos en mosteiros. En tanto que os beneditinos, cistercienses e cluniacenses xa participaran activamente da Reconquista cristi\u00e1, Fernando III introduciu os dominicanos, franciscanos, Trinitarios e mercedarios en Andaluc\u00eda.\nMalia ter determinado as\u00ed o futuro da relixi\u00f3n na rexi\u00f3n, ter\u00eda encoraxado a \"convivencia\" dos seus s\u00fabditos de diferentes fes, que ter\u00eda a s\u00faa expresi\u00f3n m\u00e1xima na capital cultural de Toledo.\nNo entanto, importa contextualizar esta \"convivencia\" no seu lugar e \u00e9poca. Non se trataba dunha convivencia intercultural \u00e1 luz da moral dos d\u00edas de hoxe. Hab\u00eda discriminaci\u00f3n racial e relixiosa. Unha curiosa expresi\u00f3n naceu durante este per\u00edodo: \"tomar las de Villadiego\" en espa\u00f1ol (en galego ou portugu\u00e9s \"dar \u00e0s de Vila Diogo\"), que significa fuxir. A explicaci\u00f3n desta expresi\u00f3n non \u00e9 unha verdade hist\u00f3rica indiscut\u00edbel, mas reflicte un pouco o pensamento e o preconcepto antisemita da \u00e9poca.\nA tradici\u00f3n conta que Fernando III concedeu aos xudeus de Villadiego o dereito de non seren perseguidos. Hab\u00eda, no entanto, unha contrapartida: ti\u00f1an que usar calzas (os cristi\u00e1ns usaban calz\u00f3ns) para garantiren os seus privilexios. Os xudeus de Burgos ou de Toledo non ti\u00f1an tales privilexios e, logo que perseguidos, abandonaban todo o que ti\u00f1an e fux\u00edan para Villadiego (por aportuguesamento, Vila Diogo). Nesta localidade, \u00e9ranlles ofrecidas calzas para escaparen aos perseguidores, mais cun prezo: eran forzados a pagar un tributo aos xudeus locais.\nFernando faleceu en Sevilla o 30 de maio de 1252, con 51 anos. Estaba na compa\u00f1a dos seus fillos tidos con Beatriz (excepto Berengaria e Sancho), dos tres fillos do seu segundo casamento e a\u00ednda da s\u00faa segunda esposa, Xoana d'Aumalle.\nO seu corpo foi sepultado na catedral da cidade (antiga Gran Mesquita), e o seu t\u00famulo foi inscrito en catro linguas diferentes: castel\u00e1n, lat\u00edn, \u00e1rabe e hebraico. O seu coraz\u00f3n foi enterrado no Monte Calvario de Xerusal\u00e9n, pola s\u00faa forte devoci\u00f3n a Cristo.\nFoi o primeiro rei espa\u00f1ol en ser canonizado, en 1671 polo Papa Clemente X, e pasou o santoral como \"San Fernando\" . \u00c9 o padroeiro de varios lugares do antigo imperio colonial espa\u00f1ol, e de Sevilla, onde a s\u00faa efixie est\u00e1 inclu\u00edda tanto no escudo da cidade e da provincia, como do Sevilla F\u00fatbol Club.\nDescendencia.\nDo primeiro casamento con Beatriz da Suabia, en 1219, naceron:\nDo segundo casamento con Xoana d'Aumale, en 1237, naceron:"}
{"id": "53836", "revid": "56817", "url": "https://gl.wikipedia.org/wiki?curid=53836", "title": "Fernando III", "text": "O nome de Fernando III pode referirse a:"}
{"id": "53837", "revid": "12452", "url": "https://gl.wikipedia.org/wiki?curid=53837", "title": "Fernando III o Santo", "text": ""}
{"id": "53841", "revid": "89787", "url": "https://gl.wikipedia.org/wiki?curid=53841", "title": "Berenguela de Le\u00f3n e Castela", "text": "Berenguela, ou Berengaria, de Castela, nada en Segovia, Reino de Castela en 1179, ou en 1180, e finada o 8 de novembro de 1246 no Mosteiro de las Huelgas, Burgos, Reino de Castela, foi ra\u00ed\u00f1a de Castela en 1217, e ra\u00ed\u00f1a consorte de Le\u00f3n e Galicia entre 1197 e 1204, polo seu matrimonio co rei Afonso VIII de Le\u00f3n e Galicia.\nOrixes familiares.\nEra a filla primox\u00e9nita do rei Afonso VIII de Castela e da s\u00faa esposa a ra\u00ed\u00f1a Leonor Plantagenet. A s\u00faa irm\u00e1 Branca de Castela foi ra\u00ed\u00f1a consorte de Francia, e rexente este reino durante a minoridade do seu fillo Lu\u00eds, o futuro rei Lu\u00eds IX, san Lu\u00eds. Por li\u00f1a paterna era bisneta doutra Berenguela, a esposa de Afonso VII de Le\u00f3n e irm\u00e1 de Ram\u00f3n Berenguer IV de Barcelona \"o Santo\". E por li\u00f1a materna era neta de Henrique II de Inglaterra duque de Normand\u00eda e conde de Anjou, e doutra importante muller da \u00e9poca, Leonor de Aquitania, duquesa de Aquitania e de Gascu\u00f1a, e condesa de Poitiers.\nPol\u00edtica matrimonial.\nDurante os primeiros aos da s\u00faa vida, Berenguela foi a herdeira nominal ao trono do Reino de Castela, pois os infantes nacidos posteriormente non sobreviviron, o que a converteu nun partido moi desexado en toda Europa.\nO primeiro compromiso matrimonial de Berenguela acordouse en 1187, cando ela ti\u00f1a s\u00f3 7 ou 8 anos de idade, con Conrado II de Suabia (1170-1198), duque de Rothenburg e quinto fillo do emperador xerm\u00e1nico Frederico I Barbarroxa. Ao ano seguiente, en Seligenstadt, asinouse o contrato matrimonial, que inclu\u00eda un dote de 42\u00a0000 marabed\u00eds, tras o cal Conrado marchou a Castela, onde se celebraron os esponsais en Carri\u00f3n de los Condes en xu\u00f1o de 1188. \nO 29 de novembro de 1189 naceu o infante Fernando, que foi designado herdeiro do trono de Castela, e o emperador Frederico, vendo frustradas as s\u00faas aspiraci\u00f3ns en Castela perdeu todo interese en manter o compromiso do seu fillo e os esponsais foron cancelados, a pesar do dote de 42\u00a0000 \u00e1ureos da infanta. Conrado e Berenguela nunca voveron a verse. Berenguela solicitou ao papa a anulaci\u00f3n do compromiso, seguramente influ\u00edda por axentes externos, como a s\u00faa avoa Leonor de Aquitania, \u00e1 quen non lle interesaba ter a un Hohenstaufen como veci\u00f1o dos seus feudos franceses. Pero estes temores ver\u00edanse posteriormente neutralizados cando o duque foi asasinado en 1196 en Durlach (cidade alem\u00e1, que hoxe \u00e9 o barrio maior de Karlsruhe, no Land de Baden-W\u00fcrttemberg), presuntamente polo marido dunha muller \u00e1 que violara ese mesmo ano, a\u00ednda que outras fontes din que Conrado foi trabado nun ollo por unha virxe \u00e1 que estaba tratando de violar, morrendo como consecuencia da infecci\u00f3n.\nEn decembro de 1197 Berenguela casou, na cidade de Valladolid, co seu primo segundo o rei Afonso VIII de Le\u00f3n e Galicia, fillo de Fernando II de Le\u00f3n e de Urraca, infanta de Portugal. Deste matrimonio naceron cinco fillos. Pero, a pesar de que o papa Celestino III autorizara esta uni\u00f3n, en 1204, o papa Inocencio III, proclamou un interdito sobre os reinos de Le\u00f3n e Castela, ameazando con declarar como ilex\u00edtimos aos fillos nacidos da parella, e anulouno alegando o parentesco dos c\u00f3nxuxes. Esta era a segunda anulaci\u00f3n para Afonso, e ambos os esposos solicitaron vehementemente unha dispensa para permaneceren xuntos. Pero este papa foi un dos m\u00e1is duros en cuesti\u00f3ns matrimoniais, as\u00ed que a denegou, a\u00ednda que a parella conseguiu que a s\u00faa descendencia fose considerada como lex\u00edtima. Disolvido o enlace matrimonial, Berenguela regresou a Castela ao lado dos seus pais, onde se dedicou ao coidado dos seus fillos, ingresando despois no Mosteiro de Santa Mar\u00eda la Real de Las Huelgas, en Burgos, onde profesou como monxa, segundo a \"Cr\u00f3nica de Alberico de Tres Fontes\".\nRexente de Castela (1214\u20131217).\nAo morrer Afonso VIII en 1214, herdou a Coroa de Castela o irm\u00e1n m\u00e1is novo de Berenguela, o xove infante Henrique, que tan s\u00f3 ti\u00f1a dez anos de idade, polo que se abriu un per\u00edodo de rexencia, primeiro baixo a nai do rei, Leoor Plantaxent, que durou exactamente vinte e catro d\u00edas, at\u00e9 a s\u00faa morte, e despois baixo a da s\u00faa irm\u00e1 Berenguela.\nComezaron ent\u00f3n conflitos e disturbios internos ocasionados pola nobreza, principalmente pola Casa de Lara, que obrigaron a Berenguela a ceder a titor\u00eda do rei e a rexencia do reino ao conde \u00c1lvaro N\u00fa\u00f1ez de Lara, para evitar conflitos civ\u00eds no reino.\nEn febreiro de 1216 celebrouse en Valladolid unha \"curia\" extraordinaria \u00e1 que asistiron magnates castel\u00e1ns como Lope D\u00edaz de Haro, Gonzalo Rodr\u00edguez Gir\u00f3n, \u00c1lvaro D\u00edaz de Cameros, Alfonso T\u00e9llez de Meneses e outros, que acordaron, co apoio de Berenguela, facer fronte com\u00fan diante de \u00c1lvaro N\u00fa\u00f1ez de Lara. A finais de maio dese mesmo ano, a situaci\u00f3n tornouse perigosa en Castela para Berenguela, que decidiu refuxiarse no castelo de Autillo de Campos, cuxo tenente era o nobre Gonzalo Rodr\u00edguez Gir\u00f3n \u2014un dos fieis \u00e1 rexente\u2014 e enviar ao seu fillo Fernando, o futuro rei, \u00e1 Corte de Le\u00f3n, canda seu pai, Afonso VIII de Le\u00f3n e Galicia.\nO 15 de agosto de 1216 reun\u00edronse todos os magnates do Reino de Castela para intentaren chegar a un acordo que evitase a guerra civil, pero as s\u00faas desavinzas levaron aos Gir\u00f3n, os T\u00e9llez de Meneses e os Haro a afastarse definitivamente do Lara.\nRa\u00ed\u00f1a de Castela (1217).\nO conflito acabou resolv\u00e9ndose dunha forma dr\u00e1stica e accidental, xa que o pequeno rei Henrique morreu tres anos m\u00e1is tarde, o 6 de xu\u00f1o de 1217 despois de recibir unha ferida na cabeza causada por unha tella que se desprendeu accidentalmente cando se encontraba xogando con outros nenos no palacio do bispo de Palencia.\nFoi as\u00ed como o encargo de reinar recaeu sobre os ombros de Berenguela. O conde \u00c1lvaro N\u00fa\u00f1ez de Lara levou o cad\u00e1ver de Henrique ao castelo de Tariego para ocultar a s\u00faa morte, a\u00ednda que a noticia chegou de todos os xeitos a Berenguela. Case inmediatamente, o 2 de xullo do mesmo ano, a ra\u00ed\u00f1a abdicou en favor de Fernando, fillo que tivera de Afonso VIII de Le\u00f3n e Galicia, que subiu as\u00ed ao trono como Fernando III de Castela. \nRa\u00ed\u00f1a nai: conselleira real (1217-1246).\nPese a que non quixo ser ra\u00ed\u00f1a, Berenguela estivo sempre ao lado do seu fillo, como conselleira, intervindo na pol\u00edtica do reino, a\u00ednda que de forma indirecta.\nDestacou a mediaci\u00f3n de Berenguela en 1218 cando a intrigante familia nobiliaria dos Lara, co antigo rexente \u00c1lvaro N\u00fa\u00f1ez de Lara \u00e1 cabeza, conspirou para que o pai de Fernando III e rei de Le\u00f3n e Galicia, Afonso VIII, penetrara en Castela para facerse co trono do seu fillo. Por\u00e9n, o falecemento do conde de Lara facilitou a intervenci\u00f3n de Berenguela, que logrou que pai e fillo asinaran o 26 de agosto de 1218 o pacto de Toro que por\u00eda fin aos enfrontamentos castel\u00e1n-leoneses.\nConcertou o matrimonio do seu fillo coa princesa Beatriz de Suabia, filla do duque Filipe de Suabia, e neta de dous emperadores: Frederico Barbarroxa e Isaac II Anxo. Este matrimonio cun membro dunha familia tan importante elevaba o avoengo dos reis de Castela e abr\u00eda a porta para que Fernando participara nos asuntos europeos de forma activa. O matrimonio celebrouse o 30 de novembro de 1219 na catedral de Burgos.\nEn 1222 Berenguela interveu novamente a favor de seu fillo, ao conseguir a sinatura do Convenio de Zafra, que puxo fin ao enfrontamento cos Lara ao concertarse o matrimonio entre Mafalda, filla e herdeira do se\u00f1or de Molina, Gonzalo P\u00e9rez de Lara, e o seu fillo e irm\u00e1n de Fernando, Afonso.\nEn 1224 logrou o matrimonio da s\u00faa filla Berenguela con Xo\u00e1n de Brienne, rei de Xerusal\u00e9n, nunha manobra que acercaba a Fernando III ao trono leon\u00e9s, xa que Xo\u00e1n de Brienne era o candidato que Afonso VIII de Le\u00f3n e Galicia pensara para que contraera matrimonio cunha das s\u00faas fillas. Ao adiantarse Berenguela, evitaba que as fillas do seu anterior esposo, Sancha e Aldonza, tiveran un marido que puidera reclamar o trono leon\u00e9s.\nPero quizais a intervenci\u00f3n m\u00e1is decisiva de Berenguela a favor do seu fillo Fernando produciuse en 1230, cando faleceu Afonso VIII de Le\u00f3n e Galicia e designou como herdeiras ao trono \u00e1s s\u00faas fillas Sancha e Aldonza, froito do seu primeiro matrimonio con Tareixa de Portugal, en detrimento dos dereitos de Fernando. Berenguela reuniuse en Benavente coa nai das infantas e conseguiu a sinatura da Concordia de Benavente, pola que estas renunciaban ao trono en favor do seu medio irm\u00e1n a cambio dunha substanciosa cantidade de di\u00f1eiro e outras vantaxes. Dese modo un\u00edronse para sempre os Reinos de Le\u00f3n e Castela na persoa de Fernando III \"o Santo\".\nBerenguela interveu tam\u00e9n no segundo matrimonio de Fernando III tras a morte de Beatriz de Suabia, xa que a\u00ednda que tiveran suficiente descendencia, f\u00edxoo \u00abco fin de que a virtude do rei non se menoscabara con relaci\u00f3ns il\u00edcitas\u00bb. Nesta ocasi\u00f3n, a elixida foi unha nobre francesa, Xoana de Danmart\u00edn, candidata da t\u00eda do rei de Francia e irm\u00e1 de Berenguela, Branca de Castela, ra\u00ed\u00f1a consorte de Francia polo seu matrimonio con Lu\u00eds VIII.\n\u00daltimos anos e morte.\nBerenguela exerceu como unha aut\u00e9ntica ra\u00ed\u00f1a mentres que o seu fillo Fernando se encontraba no sur da pen\u00ednsula, nas s\u00faas longas campa\u00f1as de reconquista de Al-\u00c1ndalus. Gobernou Castela e Le\u00f3n coa habilidade que sempre a caracterizou, asegur\u00e1ndolle ao fillo ter as costas ben cubertas. Entrevistouse por \u00faltima vez co seu fillo en Pozuelo de Calatrava en 1245, tras o cal volveu a Castela onde faleceu ao ano seguinte, 8 de novembro de 1246, no Mosteiro de las Huelgas, Burgos, onde repousan os seus restos.\nOs cronistas da \u00e9poca retr\u00e1tana como unha muller virtuosa. Foi protectora de mosteiros e supervisou persoalmente as obras das catedrais de Burgos e Toledo. As\u00ed mesmo, tam\u00e9n se preocupou da literatura, encargando ao cronista Lucas de Tui unha cr\u00f3nica sobre os reis de Castela e Le\u00f3n, sendo tam\u00e9n mencionada nas obras de Rodrigo Jim\u00e9nez de Rada.\nDescendencia.\nDo seu matrimonio con Afonso VIII de Le\u00f3n e Galicia tivo cinco fillos:\nXenealox\u00eda.\nAntepasados de Berenguela de Castela"}
{"id": "53843", "revid": "5863", "url": "https://gl.wikipedia.org/wiki?curid=53843", "title": "Afonso IX de Le\u00f3n", "text": ""}
{"id": "53844", "revid": "745", "url": "https://gl.wikipedia.org/wiki?curid=53844", "title": "Berenguela de Castela", "text": ""}
{"id": "53846", "revid": "745", "url": "https://gl.wikipedia.org/wiki?curid=53846", "title": "Lista de reis de Castela", "text": ""}
{"id": "53847", "revid": "27249", "url": "https://gl.wikipedia.org/wiki?curid=53847", "title": "Calo", "text": "Un calo \u00e9 unha dureza da pel que se produce ao rozala ou apertala decote contra algo, particularmente nas mans e nos p\u00e9s.\nComo top\u00f3nimo, Calo pode referirse a:\nAmais, como apelido pode referirse a:"}
{"id": "53848", "revid": "1131", "url": "https://gl.wikipedia.org/wiki?curid=53848", "title": "Cereixo", "text": "Un cereixo \u00e9 un crust\u00e1ceo tam\u00e9n co\u00f1ecido como lumbrigante, de nome cient\u00edfico \"Homarus gammarus\". Amais, como top\u00f3nimo, Cereixo pode referirse a:"}
{"id": "53849", "revid": "98629", "url": "https://gl.wikipedia.org/wiki?curid=53849", "title": "Lista de monarcas de Castela", "text": "A seguir m\u00f3strase unha Lista de Monarcas de Castela, desde a fundaci\u00f3n deste reino (como condado) at\u00e9 \u00e1 unificaci\u00f3n de Espa\u00f1a en 1516. As datas ref\u00edrense ao per\u00edodo de reinado."}
{"id": "53851", "revid": "27249", "url": "https://gl.wikipedia.org/wiki?curid=53851", "title": "Caranto\u00f1a", "text": "O top\u00f3nimo galego Caranto\u00f1a pode referirse a:"}
{"id": "53852", "revid": "745", "url": "https://gl.wikipedia.org/wiki?curid=53852", "title": "Sancho II de Le\u00f3n e Castela", "text": ""}
{"id": "53853", "revid": "38330", "url": "https://gl.wikipedia.org/wiki?curid=53853", "title": "Sancho III de Navarra", "text": ""}
{"id": "53854", "revid": "12452", "url": "https://gl.wikipedia.org/wiki?curid=53854", "title": "Fernando I de Le\u00f3n e Castela", "text": ""}
{"id": "53855", "revid": "745", "url": "https://gl.wikipedia.org/wiki?curid=53855", "title": "Afonso X de Le\u00f3n e Castela", "text": ""}
{"id": "53856", "revid": "98629", "url": "https://gl.wikipedia.org/wiki?curid=53856", "title": "Castrelo", "text": "O top\u00f3nimo Castrelo (do lat\u00edn \"castellum\" e \"castrum\", 'cidade alta e fortificada') pode referirse a diferentes concellos, parroquias ou lugares."}
{"id": "53857", "revid": "1556", "url": "https://gl.wikipedia.org/wiki?curid=53857", "title": "Fi\u00f3dor Dostoyevski", "text": ""}
{"id": "53859", "revid": "1556", "url": "https://gl.wikipedia.org/wiki?curid=53859", "title": "Ant\u00f3n Chejov", "text": ""}
{"id": "53860", "revid": "4459", "url": "https://gl.wikipedia.org/wiki?curid=53860", "title": "Le\u00f3n T\u00f3lstoi", "text": ""}
{"id": "53861", "revid": "1131", "url": "https://gl.wikipedia.org/wiki?curid=53861", "title": "Galer\u00eda de imaxes de Lousame", "text": "Galer\u00eda de imaxes do concello de Lousame na provincia da Coru\u00f1a."}
{"id": "53870", "revid": "1987", "url": "https://gl.wikipedia.org/wiki?curid=53870", "title": "Pedro I de Rusia", "text": "Pedro o Grande (en , Pyotr Velikiy), Pedro I (en , Pyotr I) ou Pedro Aleks\u00e9yevich (en , nado o 9 de xu\u00f1o de 1672 e finado o 8 de febreiro de 1725, foi Tsar de todas as Rusias desde 1682, e o primeiro Emperador de todas as Rusias desde 1721 ata a s\u00faa morte en 1725. Reinou conxuntamente co seu medio irm\u00e1n Iv\u00e1n V ata 1696. A partir deste ano, Pedro foi un monarca absoluto que seguiu sendo a m\u00e1xima autoridade. Os seus m\u00e9todos eran a mi\u00fado duros e autocr\u00e1ticos.\nA maior parte do reinado de Pedro foi consumido por longas guerras contra os imperios otom\u00e1n e o sueco. A pesar das dificultades iniciais, as guerras acabaron sendo un \u00e9xito e conduciron \u00e1 expansi\u00f3n cara a os mares Azov e o B\u00e1ltico, sentando as\u00ed as bases da Armada Imperial Rusa. A s\u00faa vitoria na Gran Guerra do Norte puxo fin \u00e1 era de Suecia como gran potencia e o seu dominio na rexi\u00f3n do B\u00e1ltica, \u00e1 vez que elevou a posici\u00f3n de Rusia ata o punto de que chegou a ser reco\u00f1ecida como imperio. Pedro liderou unha revoluci\u00f3n cultural que substitu\u00edu alg\u00fans dos sistemas sociais e pol\u00edticos tradicionalistas e medievais por outros modernos, cient\u00edficos, occidentalizados e baseados na ilustraci\u00f3n radical.\nEn 1700, introduciu o calendario gregoriano, pero a Igrexa ortodoxa rusa resistiuse especialmente a este cambio; quer\u00edan manter a s\u00faa identidade propia e evitar parecer influ\u00eddos polas pr\u00e1cticas cat\u00f3licas. En 1703, presentou o primeiro xornal ruso, \"Sankt-Peterburgskie Vedomosti\", ordenou a escritura civil, dese\u00f1ada por el mesmo e converteuse no principal colaborador. Fundou, en maio de 1703, a cidade de San Petersburgo a beiras do Nev\u00e1 como \"xanela a Occidente\". En 1712, Pedro trasladou a capital de Moscova a San Petersburgo, onde permaneceu -cunha breve interrupci\u00f3n- ata 1918. Promoveu a educaci\u00f3n superior e a industrializaci\u00f3n no Imperio ruso.\nPedro ti\u00f1a un gran interese polas plantas, os animais e os minerais, polas criaturas malformadas ou as excepci\u00f3ns \u00e1 lei da natureza para o seu gabinete de curiosidades. Fomentou a investigaci\u00f3n das deformidades, tratando en todo momento de acabar co medo supersticioso aos monstros. A Academia Rusa das Ciencias e a Universidade Estatal de San Petersburgo fund\u00e1ronse en 1724, un ano antes da s\u00faa morte.\nA Pedro atrib\u00faeselle principalmente a modernizaci\u00f3n do pa\u00eds, transform\u00e1ndoo nunha gran potencia europea. As s\u00faas reformas administrativas, a creaci\u00f3n dun Senado de Goberno en 1711, o Collegium en 1717 e a T\u00e1boa de Rangos en 1722, tiveron un impacto duradeiro en Rusia, e moitas instituci\u00f3ns do goberno ruso remontan as s\u00faas orixes ao seu reinado.\nTraxector\u00eda.\nPrimeiros anos e ascenso ao trono.\nPedro foi fillo do tsar Alexis\u00a0I (Aleks\u00e9i Mij\u00e1ilovich) e a boiarda t\u00e1rtara Natalia Nar\u00fdshkina, segunda muller do tsar, que tiveron cinco fillos. Os fillos do primeiro matrimonio do tsar Alexis\u00a0I con Mar\u00eda Milosl\u00e1vskaya \u2014Teodoro\u00a0III (Fi\u00f3dor Aleks\u00e9ievich), Iv\u00e1n\u00a0V (Iv\u00e1n Aleks\u00e9ievich) e Sof\u00eda (\"zarevna\" Sof\u00eda Aleks\u00e9ievna)\u2014 estaban vivos cando naceu Pedro. \nPedro debe o seu nome ao ap\u00f3stolo San Pedro. Creceu na propiedade de Izmaylovo (ruso: \u0423\u0441\u0430\u0434\u044c\u0431\u0430 \u0418\u0437\u043c\u0430\u0439\u043b\u043e\u0432\u043e ) e foi educado desde moi novo por varios titores encargados polo seu pai, o tsar Alexis I, entre os que destacan Nikita Zotov, Patrick Gordon e Paul Menesius. O 29 de xaneiro de 1676, Alexis morreu, deixando a soberan\u00eda ao medio irm\u00e1n maior de Pedro, o d\u00e9bil e enfermizo Teodoro. Ao longo deste per\u00edodo, o goberno foi dirixido en gran medida por Artamon Matveev, un ilustrado amigo de Alexis, xefe pol\u00edtico da familia Naryshkin e un dos maiores benefactores da infancia de Pedro. \nEsta situaci\u00f3n cambiou coa morte de Teodoro en 1682. Como Teodoro non deixou fillos, xurdiu unha disputa entre a familia Miloslavsky (Maria Miloslavskaya foi a primeira esposa de Alexis I) e a familia Naryshkin (Natalya Naryshkina foi a s\u00faa segunda esposa) sobre quen deb\u00eda herdar o trono. Iv\u00e1n era o seguinte na li\u00f1a de sucesi\u00f3n, pero padec\u00eda unha enfermidade cr\u00f3nica e ti\u00f1a a mente d\u00e9bil tampouco ti\u00f1a fillos. En abril-maio de 1682, Sof\u00eda, unha das fillas do primeiro matrimonio de Alexis, liderou unha rebeli\u00f3n dos Streltsy (corpo militar de elite de Rusia). No conflito posterior, alg\u00fans familiares e amigos de Pedro foron asasinados, entre eles Artamon Matveyev, e Pedro foi testemu\u00f1a dalg\u00fans destes actos de violencia pol\u00edtica, cheg\u00e1ndolle a causar un importante trauma, tal e como te\u00f1en afirmado alg\u00fans expertos. A Streltsy fixo posible que Sof\u00eda, os Miloslavskys (o clan de Iv\u00e1n) e os seus aliados insistisen en que Pedro e Iv\u00e1n fosen proclamados tsares conxuntos, con Iv\u00e1n aclamado como o maior. En consecuencia, a Duma de Boiardos (un consello de nobres rusos) declarou a Iv\u00e1n e Pedro como co-gobernantes, cun goberno de rexencia ata que os rapaces chegaron \u00e1 maior\u00eda de idade. Este acordo foi levado ante o pobo de Moscova, como esix\u00eda a antiga tradici\u00f3n, e foi ratificado. Sof\u00eda Alekseyevna, que fora influente na corte durante o reinado do seu irm\u00e1n Teodoro, foi nomeada rexente. Sof\u00eda actuou ent\u00f3n como rexente durante a minor\u00eda de idade dos soberanos e exerceu todo o poder completo sobre Rusia. Durante sete anos gobernou como unha aut\u00f3crata. F\u00edxose un gran buraco na parte posterior do trono de dobre asento utilizado por Iv\u00e1n e Pedro. Sof\u00eda sentaba detr\u00e1s do trono e escoitaba mentres Pedro conversaba cos nobres, \u00e1 vez que lle daba informaci\u00f3n e respostas \u00e1s s\u00faas preguntas e problemas. Viv\u00eda no Preobrazhenskoye. Este trono pode verse na Armer\u00eda do Kremlin de Moscova.\nAos 16 anos, Pedro descubriu un barco ingl\u00e9s na leira, f\u00edxoo restaurar e aprendeu a navegar. Recibiu un sextante, pero non sab\u00eda como utilizar o instrumento. Por iso, iniciou a procura dun experto estranxeiro no barrio alem\u00e1n. F\u00edxose amigo de dous carpinteiros holandeses, Frans Timmerman e Karsten Brandt, e doutros estranxeiros ao servizo de Rusia. Pedro estudou aritm\u00e9tica, xeometr\u00eda e ciencias militares. Non lle interesaba a educaci\u00f3n musical, pero parece que lle gustaban os fogos artificiais e tocar o tambor.\nA Pedro non lle preocupaba especialmente que outros gobernasen no seu nome. Dedic\u00e1base a pasatempos como a construci\u00f3n naval e a navegaci\u00f3n, as\u00ed como a simulacros de batallas co seu ex\u00e9rcito de xoguete. A nai de Pedro tentou obrigarlle a adoptar un enfoque m\u00e1is convencional e concertou o seu matrimonio con Eudoxia Lopukhina en 1689. O matrimonio foi un fracaso, e dez anos despois Pedro obrigou \u00e1 s\u00faa esposa a facerse monxa e as\u00ed liberouse da uni\u00f3n.\nNo ver\u00e1n de 1689, Pedro planeaba arrebatar o poder \u00e1 s\u00faa media irm\u00e1n Sof\u00eda, cuxa posici\u00f3n viuse debilitada por d\u00faas infrutuosas campa\u00f1as en Crimea contra o khanato de Crimea nun intento de deter as devastadoras Incursi\u00f3ns de t\u00e1rtaros de Crimea nas terras do sur de Rusia. Ao decatarse dos seus designios, Sof\u00eda conspirou con alg\u00fans l\u00edderes da Streltsy, que non cesaban de suscitar desordes e disensi\u00f3ns. Pedro, advertido por outros da Streltsy, escapou en metade da noite ao impenetrable mosteiro de Laura da Trindade e San Sergio; al\u00ed foi reunindo aos poucos adeptos que percibiron que ga\u00f1ar\u00eda a loita polo poder. Sof\u00eda foi finalmente derrocada, e Pedro I e Iv\u00e1n V continuaron actuando como co-tsares. Pedro obrigou a Sof\u00eda a ingresar nun convento, onde renunciou ao seu nome e \u00e1 s\u00faa posici\u00f3n como membro da familia real.\nA\u00ednda as\u00ed, Pedro non puido adquirir o control real sobre os asuntos rusos. O poder exerc\u00edao a s\u00faa nai, Natalia Naryshkina. S\u00f3 cando Natalia morreu en 1694, Pedro, que ent\u00f3n ti\u00f1a 22 anos, converteuse en soberano independente. Formalmente, Iv\u00e1n V era cogobernante con Pedro, a\u00ednda que sen poder. Pedro converteuse no \u00fanico gobernante cando Iv\u00e1n morreu en 1696 sen descendencia masculina, dous anos despois.\nPedro chegou a ser extremadamente alto, especialmente para a \u00e9poca, e dise que med\u00eda 2.03 m. Pedro ti\u00f1a tics faciais notables, e puido sufrir de \"convulsi\u00f3ns de epilepsia\", unha forma de epilepsia. Mentres tanto, era h\u00f3spede frecuente no barrio alem\u00e1n, onde co\u00f1eceu a Anna e Willem Mons.\nReinado.\nPedro levou a cabo amplas reformas destinadas a modernizar Rusia.. Moi influ\u00eddo polos seus conselleiros de Europa Occidental, Pedro reorganizou o ex\u00e9rcito ruso seguindo li\u00f1as modernas e so\u00f1aba con converter a Rusia nunha potencia mar\u00edtima. Enfrontouse a unha gran oposici\u00f3n a estas pol\u00edticas no seu pa\u00eds, pero reprimiu brutalmente as rebeli\u00f3ns contra a s\u00faa autoridade, inclu\u00eddas as dos Streltsy, Bashkirs, Astrak\u00e1n e o maior levantamento civil do seu reinado, a rebeli\u00f3n de Bulavin.\nPedro levou a cabo a modernizaci\u00f3n social de forma absoluta introducindo na s\u00faa corte c\u00f3digos de vestimenta franceses e vestimenta occidental e esixindo aos cortes\u00e1ns, funcionarios do Estado e militares que se afeitasen a barba e adoptasen estilos de vestimenta modernos. Un dos medios para lograr este fin foi a introduci\u00f3n do impostos por barbas e t\u00fanicas longas en setembro de 1698.\nNo seu proceso de occidentalizaci\u00f3n de Rusia, quer\u00eda que os membros da s\u00faa familia casasen con outros membros da realeza europea. No pasado, os seus antepasados foran desairados ante a idea, pero agora, estaba a resultar frut\u00edfera. Negociou con Federico Guillerme Kettler, duque de Courland, o matrimonio coa s\u00faa sobri\u00f1a, Anna Ivanovna. Aproveitou a voda para estrear a s\u00faa nova capital, San Petersburgo, onde xa encargara proxectos de construci\u00f3n de palacios e edificios occidentalizados. Pedro contratou a arquitectos italianos e alem\u00e1ns para que a dese\u00f1asen.\nComo parte das s\u00faas reformas, Pedro iniciou un esforzo de industrializaci\u00f3n que foi lento pero finalmente exitoso. As manufacturas rusas e as s\u00faas principais exportaci\u00f3ns base\u00e1banse nas industrias mineira e madeireira. Por exemplo, a finais de s\u00e9culo Rusia chegou a exportar m\u00e1is ferro que ning\u00fan outro pa\u00eds do mundo.\nPara mellorar a posici\u00f3n da s\u00faa naci\u00f3n nos mares, Pedro buscou m\u00e1is sa\u00eddas mar\u00edtimas. A s\u00faa \u00fanica sa\u00edda naquel momento era o mar Branco en Arkhangelsk. O mar B\u00e1ltico estaba ent\u00f3n controlado por Suecia no norte, mentres que o mar Negro e o mar Caspio estaban controlados polo Imperio Otom\u00e1n e o Imperio Saf\u00e1vida respectivamente no sur.\nPedro tentou facerse co control do mar Negro, para o que ser\u00eda necesario expulsar aos t\u00e1rtaros das zonas circundantes. Como parte dun acordo con Polonia que ced\u00eda K\u00ediv a Rusia, Pedro viuse obrigado a librar unha guerra contra o Khanato de Crimea e contra o se\u00f1or do Khan, o sult\u00e1n otom\u00e1n. O principal obxectivo de Pedro era capturar a fortaleza otom\u00e1 de Azov, preto do r\u00edo Don. No ver\u00e1n de 1695, Pedro organizou as campa\u00f1as de Azov para tomar a fortaleza, pero os seus intentos acabaron en fracaso.\nPedro regresou a Moscova en novembro de 1695 e comezou a constru\u00edr unha gran armada en Voronezh. Lanzou unha trintena de barcos contra os otom\u00e1ns en 1696, capturando Azov en xullo dese ano.\nGran Embaixada.\n \nPedro sab\u00eda que Rusia non pod\u00eda enfrontarse soa ao Imperio Otom\u00e1n. En 1697, viaxou \"de inc\u00f3gnito\" (inscribiuse anonimamente, co nome de Pedro Mikhailov) a Europa Occidental nunha viaxe de 18 meses cunha gran delegaci\u00f3n rusa, a chamada \"Gran Embaixada\". Utilizaba un nome falso, o que lle permit\u00eda eludir os actos sociais e diplom\u00e1ticos, pero como era moito m\u00e1is alto que a maior\u00eda, non pod\u00eda enganar a ningu\u00e9n. Un dos seus obxectivos era buscar a axuda dos monarcas europeos, pero as esperanzas de Pedro v\u00edronse frustradas. Francia era un aliado tradicional do sult\u00e1n otom\u00e1n, e Austria desexaba manter a paz no leste mentres levaba a cabo as s\u00faas propias guerras no oeste. Pedro, ademais, elixira un momento inoportuno: os europeos da \u00e9poca estaban m\u00e1is preocupados pola Guerra de Sucesi\u00f3n Espa\u00f1ola sobre quen suceder\u00eda ao rei Carlos II de Espa\u00f1a sen fillos que por loitar contra o sult\u00e1n otom\u00e1n.\nEn Kaliningrado, o tsar foi aprendiz durante dous meses dun enxe\u00f1eiro de artiller\u00eda. En xullo co\u00f1eceu a Sof\u00eda de Hannover no castelo de Coppenbr\u00fcgge. Ela describiuno: \"O tsar \u00e9 un home alto e aposto, cun rostro atractivo. Ten unha mente viva e \u00e9 moi enxe\u00f1oso. S\u00f3 que algu\u00e9n tan ben dotado por natureza poder\u00eda ser un pouco m\u00e1is educado\". Pedro alugou un barco en Emmerich am Rhein e embarcouse rumbo a Zaandam, onde chegou o 18 de agosto de 1697. Estudou serradoiro, manufactura e construci\u00f3n naval, pero marchouse ao cabo dunha semana. Grazas \u00e1 mediaci\u00f3n de Nicolaas Witsen, alcalde de \u00c1msterdam e experto en Rusia por excelencia, o tsar tivo a oportunidade de adquirir experiencia pr\u00e1ctica nos estaleiros da Compa\u00f1\u00eda Holandesa das Indias Orientais (VOC), durante un per\u00edodo de catro meses, baixo a supervisi\u00f3n de . O tsar, dilixente e capaz, asistiu \u00e1 construci\u00f3n dun barco das Indias Orientais, o \"Pieter e Paul\", especialmente disposto para el. Durante a s\u00faa estancia, o tsar contratou a moitos traballadores cualificados, como construtores de esclusas, fortalezas, carpinteiros de ribeira e mari\u00f1eiros, entre eles Cornelis Cruys, un vicealmirante que se converteu, baixo as ordes de Franz Lefort, en asesor do tsar en asuntos mar\u00edtimos. M\u00e1is tarde, Pedro puxo os seus co\u00f1ecementos de construci\u00f3n naval ao servizo da armada rusa.\nPedro consideraba que os carpinteiros de ribeira de Holanda traballaban demasiado a ollo e carec\u00edan de planos de construci\u00f3n precisos. O 11 de xaneiro de 1698 (Old Style) Pedro chegou a Victoria Embankment con catro chambelans, tres int\u00e9rpretes, dous reloxeiros, un coci\u00f1eiro, un sacerdote, seis trompetistas, 70 soldados do rexemento Preobrazhensky, catro ananos e un mono. Pedro aloxouse no n\u00famero 21 da r\u00faa Norfolk de Strand e reuniuse co rei Guillerme III e Gilbert Burnet, asistiu a unha sesi\u00f3n da Royal Society, doutorouse pola Universidade de Oxford, enfocou un telescopio cara Venus no Real Observatorio de Greenwich e presenciou unha revista naval da Royal Navy en Deptford. Estudou as t\u00e9cnicas inglesas de construci\u00f3n de cidades que m\u00e1is tarde utilizar\u00eda con gran \u00e9xito en San Petersburgo. A finais de abril de 1698 marchou tras aprender a fabricar reloxos, carpinter\u00eda de cadaleitos e pousar para sir Godfrey Kneller.\nA continuaci\u00f3n, a embaixada viaxou a Leipzig, Dresden, Praga e Viena. Pedro entrevistouse con Augusto II o Forte e Leopoldo I, Emperador do Sacro Imperio Romano Xerm\u00e1nico. A visita de Pedro viuse truncada, ao verse obrigado a regresar precipitadamente a casa por unha rebeli\u00f3n dos streltsy. A rebeli\u00f3n foi facilmente esmagada antes de que Pedro regresase a casa; das tropas do tsar, s\u00f3 morreu un. Con todo, Pedro actuou sen piedade cos amotinados. M\u00e1is de mil douscentos dos rebeldes foron torturados e executados, e Pedro ordenou que os seus corpos fosen exhibidos publicamente como advertencia a futuros conspiradores. Os streltsy foron disoltos, alg\u00fans dos rebeldes foron deportados a Siberia, e a persoa \u00e1 que pretend\u00edan colocar no Trono -a medio irm\u00e1n de Pedro, Sof\u00eda- foi obrigada a converterse en monxa.\nAs visitas de Pedro a Occidente inculc\u00e1ronlle a idea de que os costumes europeos eran superiores en varios aspectos \u00e1s tradici\u00f3ns rusas. Ordenou a todos os seus cortes\u00e1ns e funcionarios que vestisen roupas europeas e cort\u00e1sense as longas barbas, o que causou un gran desgusto aos seus boiardos, moi afeccionados \u00e1s s\u00faas barbas. Os boiardos que quer\u00edan conservar a s\u00faa barba deb\u00edan pagar un imposto anual de cen rublos. Pedro tam\u00e9n tratou de po\u00f1er fin aos matrimonios concertados, que eran a norma entre a nobreza rusa, porque pensaba que tal pr\u00e1ctica era b\u00e1rbara e conduc\u00eda \u00e1 violencia dom\u00e9stica, xa que os c\u00f3nxuxes adoitaban estar resentidos entre si.\nEn 1698, Pedro I instituy\u00f3 un imposto sobre a barba para modernizar a sociedade rusa. Ese mesmo ano Pedro enviou unha delegaci\u00f3n a Malta, baixo o mando do boiardo Boris Sheremetev, para observar o adestramento e as habilidades dos Cabaleiros de Malta e a s\u00faa frota. Sheremetev investigou a posibilidade de futuras empresas conxuntas cos Cabaleiros, inclu\u00edndo acci\u00f3ns contra os turcos e a posibilidade dunha futura base naval rusa. O 12 de setembro de 1698, Pedro fundou oficialmente a primeira base da armada rusa en Taganrog no mar de Azov, comandada polo almirante Golovin e o vice-almirante Cornelius Cruys, que foi o primeiro gobernador de Taganrog entre 1698 e 1702.\nEn 1699, Pedro cambiou a data de celebraci\u00f3n do aninovo do 1 de setembro ao 1 de xaneiro. Tradicionalmente, os anos cont\u00e1banse a partir da suposta creaci\u00f3n do Mundo, pero tras as reformas de Pedro, deb\u00edan contarse a partir do nacemento de Cristo. As\u00ed, no ano 7207 do antigo calendario ruso, Pedro proclamou que o calendario xuliano estaba en vigor e o ano era 1700. \u00c1 morte de Lefort en 1699, Menshikov sucedeulle como principal favorito e confidente de Pedro.\nA\u00ednda que foi recibido amigabelmente ao longo das s\u00faas viaxes, non era considerado sempre como un igual das grandes coroas europeas. Un dos obxectivos m\u00e1is importantes da \u00abGrande Embaixada\u00bb era o de recrutar especialistas e profesionais, sobre todo para a mari\u00f1a de guerra rusa. Cada visita era a ocasi\u00f3n para que se lle suscitasen proxectos diversos. Cando realizou unha estad\u00eda no principado de Liexa, en Spa, localidade famosa polo seu balneario, en 1714, para \u00ab tomar as augas \u00bb, comprou unha boa cantidade de obxectos artes\u00e1ns locais (\"Jolit\u00e9s de Spa\"), concibindo o proxecto de abrir un spa ruso en Olonets. A\u00ednda hoxe o manancial m\u00e1is c\u00e9lebre en Spa, leva o nome de \"Pierre le Grand\". Un busto do tsar, ofrecido polo pr\u00edncipe Anatoli Demidoff, foi colocado al\u00ed en 1856.\nDespois de volver a Rusia, reformou a ciencia, inclu\u00edndo os descubrimentos de Isaac Newton (dos que tivo co\u00f1ecemento na Europa occidental) e reprimiu a rebeli\u00f3n dos Streltsy (os gardas imperiais rusos), que tentaran axudar a s\u00faa media irm\u00e1 Sof\u00eda, que tentaba eliminalo.\nGran Guerra do Norte.\nPedro asinou unha paz temporal co Imperio Otom\u00e1n que lle permitiu conservar o forte capturado de Azov e centrou a s\u00faa atenci\u00f3n na supremac\u00eda mar\u00edtima rusa. Tentou facerse co control do mar B\u00e1ltico, que fora arrebatado polo Imperio sueco medio s\u00e9culo antes. Con isto, quer\u00eda lavar o que consideraba unha deshonra, pensando en preparar o seu so\u00f1o dunha Rusia que fose unha potencia naval, para o cal a ocupaci\u00f3n sueca desa zona era un obst\u00e1culo. Pedro declarou a guerra a Suecia, que naquel momento estaba dirixida polo novo rei Carlos XII. Suecia tam\u00e9n contaba coa oposici\u00f3n de Dinamarca-Noruega, Saxonia e a Mancomunidade Polaco-Lituana. O rexemento Preobrazhensky participou en todas as batallas importantes da Gran Guerra do Norte.\nSuecia, que ti\u00f1a un ex\u00e9rcito importante e estaba conducida por un xove e brillante estratego, Carlos XII, mantivo unha guerra que foi m\u00e1is longa e m\u00e1is dura do que pensara Pedro.\nRusia estaba mal preparada para loitar contra os suecos, e o seu primeiro intento de apoderarse da costa b\u00e1ltica acabou en desastre na batalla de Narva de 1700. No conflito, as forzas de Carlos XII, (\u00e1 cabeza de 8.000 suecos, venceu a 80.000 rusos) no canto de empregar un lento e met\u00f3dico asedio, atacaron inmediatamente aproveitando unha cegadora tormenta de neve. Tras a batalla, Carlos XII decidiu concentrar as s\u00faas forzas contra a Mancomunidade Polaco-Lituana. o que deu tempo a Pedro para reorganizar o ex\u00e9rcito ruso. Convidou a Nicolaas Bidloo a organizar un hospital militar. En 1701, Pedro o Grande asinou un decreto sobre a apertura da Escola de Matem\u00e1ticas e Navegaci\u00f3n de Moscova.\nMentres os polacos loitaban contra os suecos, Pedro fundou a cidade de San Petersburgo o 29 de xu\u00f1o de 1703, en Ingermanland (unha provincia do Imperio sueco que capturara). Levaba o nome do seu santo patr\u00f3n San Pedro. Prohibiu a construci\u00f3n de edificios de pedra f\u00f3ra de San Petersburgo, que pretend\u00eda que se convertese na capital de Rusia, para que todos os canteiros puidesen participar na construci\u00f3n da nova cidade. Pedro trasladou a capital a San Petersburgo en 1703. Mentres se constru\u00eda a cidade ao longo do r\u00edo Nev\u00e1 viviu nunha modesta cabana de madeira de tres habitaci\u00f3ns (con estudo pero sen cheminea) que tivo que deixar sitio \u00e1 primeira versi\u00f3n do Palacio de Inverno. Os primeiros edificios que apareceron foron a Fortaleza de Pedro e Paulo, un estaleiro no Almirantazgo e a Mosteiro de Alexandre Nevski.\nTras varias derrotas, o rei polaco Augusto II o Forte abdicou en 1706. O rei sueco Carlos XII dirixiu a s\u00faa atenci\u00f3n cara a Rusia, invad\u00edndoa en 1708. Tras cruzar Rusia, Carlos derrotou, en xullo, a Pedro en Golovchin. Na batalla de Lesnaya, Carlos sufriu a s\u00faa primeira derrota despois de que Pedro esmagase a un grupo de reforzos suecos que marchaban desde Riga. Privado desta axuda, Carlos viuse obrigado a abandonar a s\u00faa proposta de marcha sobre Moscova.\nCarlos XII negouse a retirarse a Polonia ou de volta a Suecia e no seu lugar invadiu Ucra\u00edna. Pedro retirou o seu ex\u00e9rcito cara ao sur, empregando o m\u00e9todo de terra queimada, destru\u00edndo polo cami\u00f1o todo o que puidese axudar aos suecos. Privado de subministraci\u00f3ns locais, o ex\u00e9rcito sueco viuse obrigado a deter o seu avance no inverno de 1708-1709. No ver\u00e1n de 1709, renovaron os seus esforzos para capturar a Ucra\u00edna gobernada por Rusia, culminando na Batalla de Poltava o 27 de xu\u00f1o. A batalla foi unha derrota decisiva para as forzas suecas, que puxo fin \u00e1 campa\u00f1a de Carlos en Ucra\u00edna e obrigoulle a buscar refuxio no Imperio Otom\u00e1n. Rusia derrotara ao que se consideraba un dos mellores ex\u00e9rcitos do mundo, e a vitoria anulou a opini\u00f3n de que Rusia era militarmente incompetente. En Polonia, Augusto II foi restaurado como rei.\nPedro, sobrestimando o apoio que recibir\u00eda dos seus aliados balc\u00e1nicos, atacou ao Imperio Otom\u00e1n, iniciando a Guerra Ruso-Turca de 1710 A campa\u00f1a de Pedro no Imperio Otom\u00e1n foi desastrosa, e no subseguinte Tratado do Pruth, Pedro viuse obrigado a devolver os portos do mar Negro dos que se apoderou en 1697. A cambio, o sult\u00e1n expulsou a Carlos XII.\nOs otom\u00e1ns cham\u00e1banlle \"Pedro o Tolo\". (), pola s\u00faa vontade de sacrificar a gran n\u00famero das s\u00faas tropas en tempo de guerra. Pedro I amaba todo tipo de rarezas e curiosidades. En 1704 foille presentado Abram Petrovich Gannibal, un neno de orixe et\u00edope; en 1716 Pedro levouno a Par\u00eds.\nEn 1711, Pedro estableceu por decreto un novo \u00f3rgano estatal co\u00f1ecido como Senado de Goberno. Normalmente, a duma boiar exercer\u00eda o poder durante a s\u00faa ausencia. Pedro, con todo, desconfiaba dos boiardos; no seu lugar, aboliu a Duma e creou un Senado de dez membros. O Senado fundouse como a m\u00e1is alta instituci\u00f3n do Estado para supervisar todos os asuntos xudiciais, financeiros e administrativos. Establecido nun principio s\u00f3 para o tempo de ausencia do monarca, o Senado converteuse nun \u00f3rgano permanente tras o seu regreso. Un alto funcionario especial, o Procurador Xefe, serv\u00eda de ligaz\u00f3n entre o soberano e o Senado e actuaba, en palabras do propio Pedro, como \"o ollo do soberano\". Sen a s\u00faa firma, ningunha decisi\u00f3n do Senado pod\u00eda entrar en vigor; o Senado converteuse nunha das instituci\u00f3ns m\u00e1is importantes da Rusia Imperial.\n.Pedro decidiu que todos os fillos da nobreza deb\u00edan recibir unha educaci\u00f3n temper\u00e1, especialmente no campo das ciencias. Por iso, o 28 de febreiro de 1714 promulgou un decreto que establec\u00eda a obrigatoriedade da educaci\u00f3n, segundo o cal todos os fillos da nobreza rusa de entre 10 e 15 anos, os empregados do goberno e os funcionarios de menor rango deb\u00edan aprender matem\u00e1ticas b\u00e1sicas e xeometr\u00eda, e ser examinados destas materias ao final dos seus estudos.\nOs ex\u00e9rcitos do norte de Pedro tomaron a provincia sueca do Livonia (a metade norte da actual Letonia, e a metade sur da actual Estonia), expulsando aos suecos da Finlandia. En 1714, a frota rusa ga\u00f1ou a Batalla de Gangut. A maior parte de Finlandia foi ocupada polos rusos.\nEn 1716, o tsar visitou Riga, e Danzig en xaneiro, Stettin, e obtivo a axuda do Electorado de Hannover e do Reino de Prusia librando unha guerra contra Suecia en Wismar. Viuse obrigado a abandonar Mecklemburgo. En Altona reuniuse con diplom\u00e1ticos daneses? Pasou a Bad Pyrmont en maio/xu\u00f1o, debido a unha enfermidade permaneceu neste balneario. Chegou a Amsterdam en decembro, onde comprou algunhas colecci\u00f3ns interesantes: as de Frederik Ruysch, Levinus Vincent e Albertus Seba e cadros de Maria Sibylla Merian para o seu Kunstkamera. Visitou unha f\u00e1brica de seda e unha de papel, e aprendeu a crear papel e a fiar seda. Visitou a Herman Boerhaave e Carel de Moor en Leiden e encargou dous term\u00f3metros de mercurio a Daniel Gabriel Fahrenheit e instrumentos a Musschenbroek. En abril de 1717 continuou a s\u00faa viaxe desde Flushing a Bruxelas nos Pa\u00edses Baixos austr\u00edacos e Dunkerque, Calais, Par\u00eds, onde obtivo moitos libros e propuxo un matrimonio entre a s\u00faa filla e o rei #Luis XV. Saint-Simon describiuno como \"alto, ben formado e esvelto... cunha mirada \u00e1 vez desconcertada e feroz\". A trav\u00e9s de Reims e Spa Peter viaxou a Maastricht, naquela \u00e9poca unha das fortalezas m\u00e1is importantes de Europa, onde foi recibido polo comandante da fortaleza. Volveu a Amsterdam e visitou o Hortus Botanicus e abandonou a cidade a principios de setembro.\nThe Tsar's navy was powerful enough that the Russians could penetrate Sweden. Still, Charles XII refused to yield, and not until his death in battle in 1718 did peace become feasible. After the battle near \u00c5land, Sweden made peace with all powers but Russia by 1720. In 1721, the Treaty of Nystad ended the Great Northern War. Russia acquired Ingria, Estonia, Livonia, and a substantial portion of Karelia. In turn, Russia paid two million Riksdaler and surrendered most of Finland. The Tsar retained some Finnish lands close to Saint Petersburg, which he had made his capital in 1712. Between 1713 and 1728, and from 1732 to 1918, Saint Petersburg was the capital of imperial Russia.\nT\u00edtulo.\nTras a s\u00faa vitoria na Gran Guerra do Norte, adoptou o t\u00edtulo de emperador de todas as Rusias, t\u00edtulo que lle outorgara o 2 de novembro de 1721, o senado de Rusia, sendo reco\u00f1ecido como tal, con rapidez, polos reis de Polonia, de Prusia e de Suecia.\nPola graza de Deus, o excelent\u00edsimo e gran emperador soberano Piotr Alekseevich, soberano de todas as Rusias: de Moscova, de K\u00ediv, de Vladimir, de N\u00f3vgorod, tsar de Kaz\u00e1n, tsar de Astrak\u00e1n e tsar de Siberia, soberano de Pskov, gran pr\u00edncipe de Smolensk, de Tver, de Yugorsk, de Perm, de Vyatka, de Bulgaria e outros, soberano e gran pr\u00edncipe das Novgorod Terras baixas, de Chernigov, de Riaz\u00e1n, de Rostov, de Yaroslavl, de Belozersk, do Udora, de Kondia e soberano de todas as terras do norte, e soberano das Terras de Iveria, do Kartli e do Reino de Xeorxia, das terras de Kabardia, dos pr\u00edncipados de Circasia e Gran C\u00e1ucaso, e o sucesor soberano e gobernante, de moitos outros estados e terras occidentais e orientais de aqu\u00ed e de al\u00e1.\nEn 1724, coroou a s\u00faa segunda muller, Catarina, con t\u00edtulo de emperatriz. A parella levaba unida desde 1703, ano no que Pedro a co\u00f1ecera na casa do seu mellor amigo, Aleksandr Menshikov (1673-1729). Naquela altura era co\u00f1ecida como Marta Skavronskaya, e era unha ex-campesi\u00f1a de 20 anos, dom\u00e9stica e ama de chaves de Menshikov. Namor\u00e1ranse de contado e casaron en 1712. Marta tomou ent\u00f3n o nome de Catarina, dando ao futuro emperador dous fillos, dos cales un morreu ao pouco do seu matrimonio. Despois da morte de Pedro en 1725, a dona subiu ao trono como Catarina I de Rusia, falecendo apenas dous anos logo.\nAnos posteriores.\nEn 1717, Alexander Bekovich-Cherkassky dirixiu a primeira expedici\u00f3n militar rusa a Asia Central contra o Khanato de Khiva. A expedici\u00f3n terminou nun completo desastre cando toda a forza expedicionaria foi masacrada.\nEn 1718, Pedro investigou por que a antiga provincia sueca de Livonia era tan ordenada. Descubriu que os suecos gastaban tanto en administrar Livonia (300 veces m\u00e1is pequena que o seu imperio) como el en toda a burocracia rusa polo que viuse obrigado a desmantelar o goberno da provincia.\nA finais de 1717 completouse a fase preparatoria da reforma administrativa en Rusia. A partir de 1718, Pedro estableceu colexios en lugar dos antigos organismos centrais de goberno, entre eles os de asuntos exteriores, guerra, mari\u00f1a, gastos, rendas, xustiza e inspecci\u00f3n. M\u00e1is tarde engad\u00edronse outros para regular a miner\u00eda e a industria. Cada colexio estaba formado por un presidente, un vicepresidente, varios conselleiros e asesores, e un procurador. Alg\u00fans estranxeiros foron inclu\u00eddos en varios colexios, pero non como presidentes. Pedro non ti\u00f1a suficientes persoas leais, talentosas ou educadas para po\u00f1elas a cargo dos diversos departamentos. Pedro preferiu confiar en grupos de individuos que se controlasen entre si. As decisi\u00f3ns depend\u00edan do voto da maior\u00eda.\nOs \u00faltimos anos de Pedro estiveron marcados por novas reformas en Rusia. O 22 de outubro de 1721, pouco despois de asinar a paz con Suecia, foi proclamado oficialmente \"Emperador de todas as Rusias\". Alg\u00fans lle propuxeron o t\u00edtulo de \"Emperador de Oriente\", pero el negouse. Gavrila Golovkin, chanceler do Estado, foi o primeiro en engadir \"o Grande, Pai da s\u00faa Patria, Emperador de Todas as Rusias\" ao t\u00edtulo tradicional de tsar de Pedro tras un discurso do arcebispo de Pskov en 1721. O t\u00edtulo imperial de Pedro foi reco\u00f1ecido por Augusto II de Polonia, Frederico Guillerme I de Prusia e Frederico I de Suecia, pero non polos demais monarcas europeos. Na mente de moitos, a palabra \"emperador\" connotaba superioridade ou preeminencia sobre os reis. Varios gobernantes tem\u00edan que Pedro reclamase autoridade sobre eles, do mesmo xeito que o Emperador do Sacro Imperio Romano Xerm\u00e1nico reclamara soberan\u00eda sobre todas as naci\u00f3ns cristi\u00e1s.\nEn 1722, Pedro creou un novo orde de precedencia co\u00f1ecido como t\u00e1boa de rangos. Anteriormente, a precedencia determin\u00e1base polo nacemento. Para privar aos boyardos das s\u00faas altas posici\u00f3ns, Pedro ordenou que a precedencia determin\u00e1sese polo m\u00e9rito e o servizo ao emperador. A T\u00e1boa de Rangos continuou en vigor ata que a monarqu\u00eda rusa foi derrocada en 1917.\nO outrora poderoso Imperio saf\u00e1vida persa, situado ao sur, estaba en profunda decadencia. Aproveitando a proveitosa situaci\u00f3n, Pedro lanzou a guerra ruso-persa de 1722-1723, tam\u00e9n co\u00f1ecida como \"A Expedici\u00f3n Persa de Pedro o Grande\", que aumentou drasticamente a influencia rusa por primeira vez na rexi\u00f3n do C\u00e1ucaso e o Mar Caspio, e impediu que o Imperio Otom\u00e1n ga\u00f1ase territorio na rexi\u00f3n. Tras un \u00e9xito considerable e a captura de moitas provincias e cidades no C\u00e1ucaso e o norte de Persia continental, os saf\u00e1vidas v\u00edronse obrigados a ceder territorio a Rusia, que comprend\u00eda Derbent, Shirvan, Gilan, Mazandar\u00e1n, Bak\u00fa e Gorg\u00e1n. En doce anos todos os territorios foron cedidos de novo a Persia, dirixida agora polo carism\u00e1tico xenio militar Nader Shah, como parte do Tratado de Resht, o Tratado de Ganja e como resultado dunha alianza ruso-persa contra o Imperio Otom\u00e1n, inimigo com\u00fan de ambos.\nPedro introduciu novos impostos para financiar melloras en San Petersburgo. Aboliu o imposto sobre a terra e o imposto dom\u00e9stico e substitu\u00edunos por un imposto de capitaci\u00f3n. Os impostos sobre a terra e os fogares eran pagaderos unicamente polos individuos que posu\u00edan propiedades ou manti\u00f1an familias. Os novos impostos por cabeza eran pagaderos polos servos e os indixentes. En 1725 finalizou a construci\u00f3n do palacio de Peterhof, preto de San Petersburgo. Peterhof (holand\u00e9s por \"Corte de Pedro\") era unha gran residencia, que chegou a ser co\u00f1ecida como o Versailles.\nEnfermidade e morte.\nNo inverno de 1723, Pedro, cuxa sa\u00fade xeral nunca foi robusta, comezou a ter problemas co seu tracto urinario e vexiga. No ver\u00e1n de 1724, un equipo de m\u00e9dicos operouno para liberar m\u00e1is de catro libras de ouri\u00f1os obstruida. Peter permaneceu prostrado en cama ata finais de outono. Na primeira semana de outubro, inquieto e seguro de que estaba curado, Pedro iniciou unha longa xira de inspecci\u00f3n de varios proxectos. Segundo a lenda, en novembro, en Lakhta, xunto ao golfo de Finlandia para inspeccionar unhas obras de ferro, Pedro viu a un grupo de soldados afog\u00e1ndose preto da beira e, vadeando ata case a cintura, acudiu a rescatalos.\nDise que este rescate en auga xeada agravou os problemas de vexiga de Pedro e causoulle a morte. Con todo, alg\u00fans historiadores mostr\u00e1ronse esc\u00e9pticos respecto diso, sinalando que o cronista alem\u00e1n Jacob von Staehlin \u00e9 a \u00fanica fonte da historia, e parece improbable que ningu\u00e9n m\u00e1is documentase semellante acto de hero\u00edsmo. Isto, sumado ao intervalo de tempo entre estas acci\u00f3ns e a morte de Pedro, parece exclu\u00edr calquera relaci\u00f3n directa.\nA principios de xaneiro de 1725, Peter volveu sufrir uremia. A lenda conta que, antes de caer inconsciente, Peter pediu papel e pluma e garabate\u00f3 unha nota inacabada que dic\u00eda: \"Deix\u00e1deo todo a...\" e logo, esgotado polo esforzo, pediu que chamasen \u00e1 s\u00faa filla Anna.\nPeter morreu entre as catro e as cinco da madrugada do 8 de febreiro de 1725. Unha autopsia revelou que a s\u00faa vexiga estaba infectada con gangrena. Ti\u00f1a cincuenta e dous anos e sete meses cando morreu, reinando corenta e dous anos. Est\u00e1 enterrado na Catedral de San Pedro e San Paulo de San Petersburgo, Rusia.\nTras a morte de Pedro I, inmediatamente acudiron estudantes ao Colexio Militar coa petici\u00f3n de \"abandonar a ciencia\" baixo o pretexto de \"inconsciencia e incomprensibilidade\".\nRelixi\u00f3n.\nPedro non cr\u00eda nos milagres e fundou, cando ti\u00f1a dezaoito anos, O S\u00ednodo dos Parvos e os Buf\u00f3ns, todos bromistas e todos b\u00e9bedos, unha organizaci\u00f3n que se burlaba da Igrexa ortodoxa e cat\u00f3lica. En xaneiro de 1695, Pedro negouse a participar nunha cerimonia tradicional ortodoxa rusa a da Epifan\u00eda, e a mi\u00fado programaba actos para O s\u00ednodo dos parvos e buf\u00f3ns, que todo o chanceaban e todo o corromp\u00edan, para entrar en conflito directo coa Igrexa.\nModernizaci\u00f3n de Rusia.\nPara cambiar os vellos costumes rusos, Pedro aplicou con frecuencia medidas draconianas. Impuxo, por exemplo, desde o 5 de setembro de 1698, un imposto particular sobre os rusos m\u00e1is ricos. Estes, salvo os sacerdotes, deb\u00eda pagar cen rublos anuais, entanto que o resto da poboaci\u00f3n s\u00f3 deber\u00eda apeitar un k\u00f3peck por persoa. Esta taxa, como outras medidas, serviu para a modernizaci\u00f3n de Rusia, por\u00e9n foran de tal alcance, que se creou un abismo entre a elite rusa e o campesi\u00f1ado abrumadoramente maioritario, at\u00e9 o punto que a servidume foi reinstaurada.\nUnha das mudanzas importantes que introduciu Pedro foi a creaci\u00f3n dunha \"Tabela de rangos\". Mentres os tsares anteriores confer\u00edan, cada certo tempo, nobreza a plebeos, Pedro instaurou unha base de concesi\u00f3n dese status, regular e formalizada: a xente com\u00fan poder\u00edan mellorara a s\u00faa posici\u00f3n social en base aos m\u00e9ritos achegados no servizo do emperador.\nAnimou as\u00ed mesmo a industria, o comercio e a instruci\u00f3n - enviou a mocidade a Europa Occidental, a fin de que mellorase os seus co\u00f1ecementos -. O seu reinado \u00e9 ben co\u00f1ecido pola adopci\u00f3n do calendario xuliano, a simplificaci\u00f3n do alfabeto cir\u00edlico, a introduci\u00f3n das cifras \u00e1rabes e a publicaci\u00f3n do primeiro xornal en lingua rusa.\nOrdenou, desde 1703, a construci\u00f3n dunha cidade sobre o r\u00edo Neva. En inicio, semella que s\u00f3 ti\u00f1a en mente crear unhas fortificaci\u00f3ns destinadas ao ex\u00e9rcito, durante a guerra contra Suecia. Mais a idea de erguer unha cidade sobre unha marisma, como fac\u00edan os holandeses, pareceulle un desaf\u00edo a cumprir. A nova cidade, San Petersburgo, converteuse na s\u00faa capital, virada resoltamente cara a modernidade e cara Occidente. Un total de cen mil obreiros foran engulidos nos pantanos sobre os que se levantara a urbe.\nA Igrexa ortodoxa rusa op\u00fa\u00f1ase fortemente \u00e1s reformas de Pedro. Consideraba que eran nefastas para a supervivencia das vellas tradici\u00f3ns rusas e perigosas para o seu poder (Pedro non dubidou en desmantelar as camp\u00e1s das torres das igrexas, recuperando o cobre para fabricar can\u00f3ns). Logo da morte do patriarca Hadri\u00e1n en 1700, Pedro non nomeou un sucesor, estabelecendo en 1721, o Santo S\u00ednodo para rexer a Igrexa rusa, o que foi, por outra banda, o final de etapa das s\u00faas reformas."}
{"id": "53872", "revid": "56817", "url": "https://gl.wikipedia.org/wiki?curid=53872", "title": "Armol", "text": "O armol (Atriplex hortensis) \u00e9 unha planta herb\u00e1cea anual da familia das amaranthaceas, as s\u00faas follas son triangulares e engurradas, medra en chans ricos e h\u00famidos. Ten un alto contido en vitamina C e p\u00f3dese consumir cr\u00faa ou cocida."}
{"id": "53874", "revid": "54336", "url": "https://gl.wikipedia.org/wiki?curid=53874", "title": "Bieito de Nursia", "text": "Bieito de Nursia, nado en Nursia no 480 e finado en Monte Cassino no 547, foi un monxe, fundador do monacato occidental. Na actualidade \u00e9 o Santo Patr\u00f3n de Europa. A s\u00faa festividade cel\u00e9brase o 11 de xullo.\nTraxectoria.\nDunha familia patricia e acomodada, estudou ret\u00f3rica e filosof\u00eda en Roma. Insatisfeito dunha vida de luxo e pracer, trasladouse a Affile para vivir unha experiencia de estudo e desprendemento. Non atopando acomodo, e seguindo a m\u00e1xima evanx\u00e9lica de desprenderse de t\u00f3dolos bens e dalo todo aos pobres, decidiu habitar nunha cova de dif\u00edcil acceso nos montes de Subiaco. Nun medio agreste, vestido de pel e con longos cabelos, os pastores t\u00ed\u00f1ano por un salvaxe. Foron eles os primeiros en achegarse, ata que a s\u00faa sona de sabio divulgouse de tal maneira que vi\u00f1an xentes de toda clase e condici\u00f3n na busca de instruci\u00f3n e consello.\nUn grupo de monxes de Vivovaro pediulle que aceptase a direcci\u00f3n da s\u00faa comunidade. Con reticencias, aceptou a encomenda ata que alg\u00fans dos que non se encontraron dispostos a aturar o seu r\u00e9xime conspiraron contra a s\u00faa vida. Bieito ofreceulles o seu perd\u00f3n e abandonou a comunidade.\nVolto a Subiaco, empezou a reunir comunidades en sinxelas edificaci\u00f3ns de madeira a moitos dos que, atra\u00eddos pola s\u00faa fama venerable, se acolleron \u00e1s s\u00faas directrices, mediante a imitaci\u00f3n do seu xeito de vivir. Bieito non fac\u00eda distinci\u00f3n entre ricos e marxinados e inculcaba a todos o esp\u00edrito de traballo manual,(a imitaci\u00f3n do carpinteiro Xes\u00fas de Nazaret), de fraternidade e de hospitalidade.\nFustrigado pola murmuraci\u00f3n do sacerdote da bisbarra de quen se conta que, por envexa, tentou tam\u00e9n envelenalo, encami\u00f1ouse para Monte Cassino, onde fundou unha comunidade cun grupo de xente nova, entre os que salientaban os fieis San Pl\u00e1cido e Santo Amaro. Dende ese enclave, adicouse a predicar \u00e1s xentes do lugar co fin de extirpar os costumes e os cultos propios do paganismo. Al\u00ed c\u00f3ntase que empezou a edificar unha capela cristi\u00e1 no lugar do templo pag\u00e1n dedicado a Apolo. Sendo Monte Cassino un lugar m\u00e1is accesible, habilitou cuartos para h\u00f3spedes, debido \u00e1 numerosa multitude que acud\u00eda a entrevistarse con el ou a compartir a s\u00faa vida.\nA s\u00faa humildade troc\u00e1base en valor destemido fronte aos poderosos. As cr\u00f3nicas contan unha entrevista no ano 542 co caudillo godo Totila, que asolaba Italia, a quen non dubidou en recriminar as s\u00faas violencias e atropelos. A lenda di que Totila, impresionado, caeu axeonllado e implorou as s\u00faas oraci\u00f3ns.\nFoi soterrado onda Santa Escol\u00e1stica, a s\u00faa irm\u00e1, a quen lle un\u00eda un gran afecto e un proxecto paralelo que a\u00ednda hoxe perdura.\nMilagres.\nAlg\u00fans dos milagres lendarios que del se contan te\u00f1en como ensinanza a dignificaci\u00f3n do traballo manual, considerado naquel tempo como degradante e servil (a fouce reaparecida no fondo do lago). Outros insisten na necesidade de compartir ata o necesario cos pobres (os sacos de fari\u00f1a anonimamente regalados, tras o repartimento da propia manutenci\u00f3n entre os esfameados) e outros sobre a entrega da propia vida por salvar a do pr\u00f3ximo (a salvaci\u00f3n por parte de San Amaro dun afogado sen saber nadar).\nRegra de san Bieito.\nAs normas de vida que prescribiu, resumidas na c\u00e9lebre m\u00e1xima \"ora et labora\", ordenan a oraci\u00f3n lit\u00farxica (consonte as horas establecidas pola Igrexa), o estudo, a lectura e o traballo manual.\nA vida na comunidade fundam\u00e9ntase no esp\u00edrito de fraternidade, na hospitalidade, a pobreza e a obediencia ao Abade. Este ha de saber equilibrar a disciplina e a indulxencia, o rigor e a benignidade: \"Saiba que debe m\u00e1is servir que mandar...sempre prefira a misericordia \u00e1 xustiza... odie os vicios pero ame aos irm\u00e1ns. A\u00ednda ao corrixir, obre con prudencia... trate de ser m\u00e1is amado que temido\" (cap\u00edtulo 64).\nO monxe ha de ser non soberbio, non violento, non comell\u00f3n, non durmi\u00f1\u00f3n, non lacaz\u00e1n, non murmurador, non denigrante e debe ser manso, casto, bondadoso e obediente, sendo a s\u00faa primeira virtude a humildade. Estar\u00e1 presto a socorrer ao pobre e ao peregrino, a consolar a m\u00e1goa ao aflixido,e a atender aos enfermos.\nA regra da directrices equilibradas de resoluci\u00f3n de conflitos, entende que non existe mando sen autoridade moral e exemplaridade, imp\u00f3n a atenci\u00f3n personalizada consonte a debilidade de cada un e permite unha acci\u00f3n democr\u00e1tica cando o ben da comunidade o require. Prohibe a propiedade privada e imp\u00f3n a comunidade de bens consonte o modelo dos primeiros cristi\u00e1ns\nA\u00ednda que se contan de Bieito alardes asc\u00e9ticos como o de enguedellarse nunha silveira para vencer a concupiscencia, ou un r\u00e9xime alimenticio de xex\u00fan e dieta vexetariana, a s\u00faa regra foxe das excentricidades e os excesos propios do anacoretismo, buscando o rigor dende un esp\u00edrito de moderaci\u00f3n, sinxeleza e modestia.\nDifusi\u00f3n.\nEsta regra tivo unha gran difusi\u00f3n en occidente, mudando o mundo antigo en crise trala desintegraci\u00f3n do Imperio Romano a trav\u00e9s de comunidades perfectamente organizadas ao redor do traballo, o estudo e a oraci\u00f3n. San Gregorio I Magno en Roma, a grande orde de Cluny e a posterior orde do C\u00edster deixar\u00edan unha fonda pegada durante m\u00e1is dun milenio de historia europea.\nEn Galiza axudouna a difundir Rosendo de Celanova, e na actualidade segue a ser un santo de gran devoci\u00f3n. No mosteiro de San Salvador de L\u00e9rez cel\u00e9brase o 11 de xullo a romar\u00eda de San Beniti\u00f1o."}
{"id": "53875", "revid": "98629", "url": "https://gl.wikipedia.org/wiki?curid=53875", "title": "Batalla da Ponte Milvio", "text": "A batalla da Ponte Milvio, librada o 28 de outubro de 312, enfrontou aos C\u00e9sares de Roma Constantino I e Maxencio. Constantino resultou vitorioso e unificou baixo o seu mando a metade occidental do imperio romano. Iniciouse as\u00ed o proceso que rematou coa Tetrarqu\u00eda no 324 e fixo de Constantino o \u00fanico gobernante do Imperio Romano.\nContexto hist\u00f3rico.\nComo membros da Tetrarqu\u00eda, Maxencio e Constantino foron reco\u00f1ecidos como C\u00e9sares no ano 306, ao sucederen os seus pais Maximiano e Constanzo. Maxencio asumiu o goberno das provincias de Italia e \u00c1frica, asent\u00e1ndose en Roma. Constantino, pola s\u00faa parte, estabeleceu a s\u00faa capital en Tr\u00e9veris, posto que se ocupaba da Britania e da Galia. As ambici\u00f3ns persoais dos membros da Tetrarqu\u00eda multiplicaron os roces entre os seus membros, evidenciando que o sistema concibido por Diocleciano non funcionaba. De feito, no 311 Constantino combatera tam\u00e9n os soldados de Maximiano, de novo no poder, at\u00e9 derrotalo en Marsella. Maximiano morreu na campa\u00f1a, se ben non est\u00e1 claro se a s\u00faa morte se debeu a un asasinato ordenado por Constantino ou ben foi impulsado ao suicidio. \nA batalla.\nNo ano 312 Constantino era xa un comandante experimentado. Ademais da campa\u00f1a contra o seu sogro Maximiniano, ocupado no control da fronteira da Rin realizara varias expedici\u00f3ns contra os xermanos. Segundo as fontes, Constantino tomou unha pequena parte das lexi\u00f3ns destinadas a esta tarefa e puxo rumbo a Italia, onde chegou en poucas semanas. Pasados os Alpes, derrotou as gornici\u00f3ns que Maxencio estacionara en Tur\u00edn, Mil\u00e1n, M\u00f3dena, Verona e Aquileia. \nControlado o norte de Italia, chegou a Roma en outubro e acampou na proximidades da Prima Porta. Maxencio sa\u00edu co seu ex\u00e9rcito o 28 de outubro pola Via Flaminia, que entraba a Roma polo norte a trav\u00e9s da Ponte Milvio, e presentou batalla. Non est\u00e1 clara a raz\u00f3n pola cal Maxencio, no canto de resistir no interior de Roma, decidiu acometer as tropas de Constantino. Segundo as fontes cl\u00e1sicas, Maxencio guiouse polos vaticinios dos har\u00faspices e polo feito de que ese d\u00eda celebraba o sexto aniversario da s\u00faa chegada ao trono. \u00c9 posible tam\u00e9n que se vise apremado polo descontento na cidade. \nConstantino, un h\u00e1bil xeneral, logrou empurrar as tropas de Maxencio, compostas en boa medida de soldados pretorianos, cara ao T\u00edber. Cando Maxencio decidiu recuar e regresar \u00e1 cidade, pereceu con boa parte do seu ex\u00e9rcito afogado no r\u00edo. \nAo que parece, a ponte Milvio fora derrubada por orde do propio Maxencio con anterioridade para impedir a entrada do ex\u00e9rcito de Constantino. Lactancio e outros autores cl\u00e1sicos afirman que Maxencio pasou o r\u00edo usando unha ponte de barcas colocada a car\u00f3n da ponte destru\u00edda, un procedemento habitual cando o ex\u00e9rcito romano deb\u00eda cruzar un r\u00edo. Na retirada de Maxencio a ponte colapsou, facilitando o masacre efectuado polas tropas de Constantino.\nConsecuencias da batalla.\nConstantino entrou en Roma ao d\u00eda seguinte da batalla. Foi proclamado \u00fanico Augusto de Occidente, se ben a Tetrarqu\u00eda a\u00ednda se mantivo, pois Licinio e Maximino cogobernaban en Oriente. Maximino, por\u00e9n, ser\u00e1 derrotado por Licinio ao ano seguinte. Licinio e Constantino cogorbenar\u00e1n at\u00e9 o 324, en que Constantino forzou a abdicaci\u00f3n de Licinio.\nA batalla de Ponte Milvio supuxo a desaparici\u00f3n das cohortes pretorianas, posicionadas do lado de Maxencio. Os soldados superviventes foron repartidos entre as unidades de fronteira. O Senado decretou unha celebraci\u00f3n pola vitoria de Constantino, a\u00ednda que non est\u00e1 claro se a celebraci\u00f3n ti\u00f1a a categor\u00eda dun triunfo ou dun \"adventus\". En calquera caso, en conmemoraci\u00f3n da batalla, o Senado ordenou a construci\u00f3n do Arco de Constantino, que a\u00ednda permanece en p\u00e9 a car\u00f3n do Coliseo.\nO so\u00f1o de Constantino.\nSegundo autores contempor\u00e1neos, como Lactancio ou Eusebio de Ces\u00e1rea, Constantino experimentou unha visi\u00f3n antes da batalla en que se lle apareceu o Deus dos cristi\u00e1ns para asegurarlle a vitoria. \nSegundo o relato exposto por Lactancio no \"De mortibus persecutorum\", composto poucos anos despois da batalla, Deus aparec\u00e9uselle nun so\u00f1o na noite previa \u00e1 batalla para lle pedir que colocase o emblema de Cristo no escudo dos seus soldados. A descrici\u00f3n de Lactancio \u00e9 tan parca que non est\u00e1 claro a que s\u00edmbolo se refire, a\u00ednda que a interpretaci\u00f3n tradicional sempre considerou que se trataba dun cristograma, o s\u00edmbolo que combina as letras gregas khi (X) e rho (P) para representar as iniciais en grego de Cristo. \nNa s\u00faa \"Vida de Constantino\", escrita durante a d\u00e9cada dos trinta do s\u00e9culo IV, Eusebio de Ces\u00e1rea deu unha versi\u00f3n con claras diferenzas. No relato de Eusebio, tr\u00e1tase dunha visi\u00f3n que Constantino experimenta xunto con todo o seu exercicio, nun momento indefinido da campa\u00f1a contra Maxencio. Nesa visi\u00f3n, unha cruz descendeu do ceo envolta en luz. A car\u00f3n da cruz, unha mensaxe que, na traduci\u00f3n latina da \"Vida de Constantino\", rezaba \"In hoc signo vinces\" (\"Neste signo vencer\u00e1s\"). Esa mesma noite, Constantino tivo un so\u00f1o en que se lle aparec\u00eda Cristo reiter\u00e1ndolle que constru\u00edse unha r\u00e9plica da cruz da visi\u00f3n e que a colocase \u00e1 fronte do seu ex\u00e9rcito. \nAs incongruencias entre ambos relatos e o feito de que ning\u00fan deles se fixese popular at\u00e9 mediados do s\u00e9culo, anos despois da morte de Constantino, a historiograf\u00eda debate a\u00ednda sobre a realidade dese so\u00f1o. Hai especialistas que pensan que o so\u00f1o foi real e deducen do relato que Constantino xa se convertera ao catolicismo previamente. Por\u00e9n, hai que pensa que o relato foi creado polos historiadores cristi\u00e1ns co obxectivo de ga\u00f1ar m\u00e1is lexitimidade para a Igrexa cat\u00f3lica. "}
{"id": "53879", "revid": "5312", "url": "https://gl.wikipedia.org/wiki?curid=53879", "title": "Gibson Les Paul", "text": "A Gibson Les Paul \u00e9 unha das guitarras el\u00e9ctricas de corpo s\u00f3lido m\u00e1is famosas. Desenvolvida a principios da d\u00e9cada de 1950, a guitarra converteuse nun dos m\u00e1is populares instrumentos do mundo. O seu dese\u00f1o apenas variou ao longo de 50 anos.\nOrixes.\nO modelo Les Paul apareceu grazas \u00e1 colaboraci\u00f3n entre a Gibson Guitar Corporation e o guitarrista de jazz e inventor de electr\u00f3nica Les Paul. En 1950, despois da introduci\u00f3n da Fender Telecaster no mercado, as guitarras el\u00e9ctricas convert\u00e9ronse nun obxecto de consumo. O presidente de Gibson Ted McCarthy levou ao guitarrista Les Paul \u00e1 compa\u00f1\u00eda como asesor. Les Paul foi un respectado innovador que experimentara co dese\u00f1o de guitarras para a s\u00faa propia m\u00fasica. De feito, el constru\u00edra artesanalmente un prototipo de corpo s\u00f3lido chamado \"o tronco\", un dese\u00f1o considerado como a primeira guitarra el\u00e9ctrica de corpo s\u00f3lido. A pesar de que moitos outros prototipos e produci\u00f3ns limitadas de modelos de corpo s\u00f3lido doutras marcas apareceron, s\u00e1bese que en 1945-1946, Les Paul acheg\u00e1rase \u00e1 Gibson co prototipo do \"tronco\", pero o seu dese\u00f1o foi rexeitado.\nEn 1951, o rexeitamento inicial converteuse nunha colaboraci\u00f3n entre Gibson e Les Paul. A\u00ednda que hai diferenzas en canto \"a quen\" contribu\u00edu \"en que\" no dese\u00f1o da Les Paul, era evidente que estaba lonxe de ser unha r\u00e9plica dos modelos Fender. S\u00e1bese que dende os anos 30, Gibson ofrecera guitarras de corpo oco el\u00e9ctricas, e eses modelos estableceron unhas bases para o dese\u00f1o da nova Gibson de corpo s\u00f3lido, que inclu\u00edan unhas formas curvadas m\u00e1is tradicionais que as Fender, e o mastro pegado ao corpo en contraste cos dese\u00f1os de Fender que usaban un parafuso.\nA contribuci\u00f3n de Les Paul ao dese\u00f1o da guitarra segue sendo controvertida. O libro \"50 Years of the Gibson Les Paul\" (\"50 anos da Gibson Les Paul\") limita a s\u00faa contribuci\u00f3n a dous feitos: un consello para a ponte, e unha preferencia pola cor (declara que Les Paul prefer\u00eda cor dourada porque \"semellaba m\u00e1is cara\", ou negra como segunda elecci\u00f3n porque \"as\u00ed semellaba que os teus dedos se mov\u00edan m\u00e1is r\u00e1pido polo mastro\" e \"semellaba m\u00e1is cl\u00e1sico\".\nAdemais, o presidente de Gibson, Ted McCarty, declara que a compa\u00f1\u00eda sinxelamente usou o nome do m\u00fasico para aumentar as vendas, e que en 1951, Gibson amosoulle a Les Paul o instrumento case rematado. McCarty tam\u00e9n afirma que as discusi\u00f3ns de dese\u00f1o con Les Paul limit\u00e1ronse \u00e1 ponte e a colocaci\u00f3n dunha capa de arce sobre o corpo de caoba para aumentar a densidade, e as\u00ed o tempo de \"sustain\" das notas. Por\u00e9n, segundo Gibson, esa revisi\u00f3n fac\u00eda moi pesada a guitarra, polo cal a rexeitaron."}
{"id": "53880", "revid": "98629", "url": "https://gl.wikipedia.org/wiki?curid=53880", "title": "Fender", "text": "A Fender Musical Instruments Corporation \u00e9 o primeiro fabricante mundial de instrumentos de corda, e en Estados Unidos \u00e9 o principal fabricante de guitarras el\u00e9ctricas de corpo s\u00f3lido, con dese\u00f1os que incl\u00faen as famosas Stratocaster e Telecaster. Fender tam\u00e9n se considera a inventora dos baixos el\u00e9ctricos de corpo s\u00f3lido, que agora son fundamentais no rock, jazz, country, funk, e moitos outros tipos de m\u00fasica popular. Ten a s\u00faa sede en Scottsdale (Arizona, nos Estados Unidos).\nA compa\u00f1\u00eda fabrica instrumentos como guitarras ac\u00fasticas, baixos el\u00e9ctricos, mandolinas, banjos e viol\u00edns, as\u00ed como amplificadores de guitarra e baixo e equipos de directo. Tam\u00e9n fabrican pianos el\u00e9ctricos, os famosos Fender Rhodes. Outras marcas de Fender son: Guild (guitarras ac\u00fasticas e el\u00e9ctricas), Rodriguez (guitarras cl\u00e1sicas), Benedetto (guitarras de jazz), SWR (amplificaci\u00f3n de baixos) e Squier (modelos econ\u00f3micos).\nHistoria.\nOrixes.\nA compa\u00f1\u00eda comezou a funcionar co nome \"'Fender's Radio Service\" a finais de 1938 en Fullerton (California). Como t\u00e9cnico de electr\u00f3nica cualificado, a Leo Fender non s\u00f3 lle encargaron arranxar radios, tam\u00e9n reparou fon\u00f3grafos, amplificadores de son dom\u00e9sticos, sistemas de PA e amplificadores de instrumentos musicais (nese tempo a meirande parte destes aparellos eran s\u00f3 variaci\u00f3ns dun sinxelo circu\u00edto de v\u00e1lvulas). Todos os dese\u00f1os estaban baseados nas investigaci\u00f3ns da compa\u00f1\u00eda Western Electric nos anos 30, e usaban v\u00e1lvulas para a amplificaci\u00f3n. O negocio de Fender tam\u00e9n alugaba sistemas de PA dese\u00f1adas e constru\u00eddas poe el mesmo. Leo empezou a interesarse polos fallos de dese\u00f1o dos amplificadores de instrumentos e comezou constru\u00edndo un feixe de amplificadores baseados nos seus propios dese\u00f1os ou en modificaci\u00f3ns s\u00faas de modelos existentes.\nA comezos dos anos 40 aliouse con outro entusiasta local da electr\u00f3nica, Clayton Orr \"Doc\" Kauffman, e xuntos formaron unha compa\u00f1\u00eda chamada K &amp; F Manufacturing Corp. para dese\u00f1ar, fabricar e vender instrumentos el\u00e9ctricos e amplificadores. A produci\u00f3n comezou en 1945 con guitarras lap steel hawaianas (que incorporaban unha pastilla patentada) e amplificadores. cara finais do ano Fender estaba convencido de que fabricar dar\u00edalle m\u00e1is beneficios que reparar, e decidiu concentrarse nese negocio. Kauffman non estaba convencido e marchou amigablemente da compa\u00f1\u00eda a principios de 1946. nese momento Leo cambiou o nome da empresa, pasando a chamarse Fender Electric Instrument Company. O taller de reparaci\u00f3ns permaneceu aberto ata 1951, a\u00ednda que Leo Fender deixou de supervisalo persoalmente en 1947.\nA primeira gran serie de amplificadores fabricouse en 1948. Estes foron co\u00f1ecidos como \"tweed amps\", debido a que estaban cubertos do mesmo tipo de tea usados nas maletas nese tempo, e ese tipo de tea ch\u00e1mase \"tweed\". Eses amplificadores ti\u00f1an unha gama de potencia de sa\u00edda que \u00eda dos 3 aos 75 watts . Ese per\u00edodo foi un dos que tiveron m\u00e1is innovaci\u00f3ns e cambios. Leo fixo o Tweed Princeton en 1948 para a s\u00faa guitarra lap steel Professional de 8 cordas (cunha vida moi curta, xa que posteriormente se centrar\u00eda nos modelos de 6 cordas para estudantes), e m\u00e1is tarde o Princeton converter\u00edase nun amplificador de v\u00e1lvulas \"push-pull\" de clase AB. Ese mesmo ano tam\u00e9n constru\u00edu un amplificador \"single-ended\" clase A semellante ao Fender Champ, co transformador de sa\u00edda montado no bastidor do altofalante e sen ning\u00fan tipo de retroalimentaci\u00f3n negativa.\nPrimeiros instrumentos de corpo s\u00f3lido.\nNo ano 1949 Fender comezou a sentir interese sobre as vantaxes dos corpos s\u00f3lidos para os instrumentos el\u00e9ctricos, e en 1950 comezou a desenvolver unha guitarra el\u00e9ctrica de corpo s\u00f3lido. Os primeiros exemplares vendidos, cunha pastilla sinxela, foron co\u00f1ecidos como Esquire, e despois de menos de 50 exemplares constru\u00eddos foron substitu\u00eddos debido a problemas de fabricaci\u00f3n. A Esquire deixou de fabricarse e deu paso a un modelo con d\u00faas pastillas bautizado como Broadcaster. Ese nome era usado por unha gama de bater\u00edas de Gretch e Fender decidiu cambialo nacendo as\u00ed a Fender Telecaster, a primeira guitarra de corpo s\u00f3lido fabricada en serie e un dos modelos m\u00e1is populares de Fender.\nTam\u00e9n en 1950 Leo Fender comezou a traballar no prototipo do Precision Bass. Aparecido ao ano seguinte, o Precision Bass converteuse no primeiro baixo el\u00e9ctrico en ser amplamente utilizado. Foi un instrumento revolucionario para a s\u00faa \u00e9poca e tivo un grande impacto na m\u00fasica popular.\nEn 1954, despois do \u00e9xito da Telecaster, Leo Fender, xunto con Freddie Tavares e George Fullerton, dese\u00f1ou a Fender Stratocaster. Moitos dos primeiros guitarristas en usar o seu anterior modelo desexaban unha guitarra m\u00e1is elaborada que puidese usarse no jazz e na m\u00fasica folk, e seguindo as s\u00faas recomendaci\u00f3ns nacer\u00eda a Stratocaster, convert\u00e9ndose na guitarra el\u00e9ctrica m\u00e1is popular ata a actualidade e unha referencia no dese\u00f1o e construci\u00f3n deste tipo de instrumentos a partir de ent\u00f3n.\nA mediados da d\u00e9cada apareceron as guitarras para estudantes Fender Musicmaster e Fender Duo-Sonic, basicamente o mesmo modelo pero cunha e d\u00faas pastillas respectivamente. En 1958 lanzar\u00eda ao mercado a Fender Jazzmaster, unha guitarra m\u00e1is cara que a Startocaster destinada ao mercado dos guitarristas de jazz. Pero Fender non conseguiu chegar ao seu p\u00fablico obxectivo e a comezos dos 60 acabar\u00eda sendo usada por m\u00fasicos de surf rock. Deixou de estar de moda nos 70, rematando a s\u00faa produci\u00f3n en 1976. Nos anos 80 os m\u00fasicos indie popularizar\u00edan a Jazzmaster e volver\u00eda a fabricarse novamente.\nVenda \u00e1 CBS.\nA comezos de 1965, debido \u00e1 s\u00faa delicada sa\u00fade, Leo Fender vendeu as s\u00faas compa\u00f1\u00edas \u00e1 Columbia Broadcasting System (CBS) por 13 mill\u00f3ns de d\u00f3lares. CBS entraba as\u00ed no campo da fabricaci\u00f3n de instrumentos ao adquirir todas as compa\u00f1\u00eda de Fender (Fender Sales, Inc., Fender Electric Instrument Company, Inc., Fender Acoustic Instrument Company, Inc., Fender-Rhodes, Inc., Terrafen, Inc., Clef-Tronix, Inc., Randall Publishing Co., Inc., e V.C. Squier Company), ademais de Electro-Music Inc., bater\u00edas Rogers, pianos Steinway, frautas Gemeinhardt, arpas Lyon &amp; Healy, \u00f3rganos Rodgers e \u00f3rganos Gulbransen.\nA venda foi considerada positiva, pero significou unha reduci\u00f3n na calidade dos produtos de Fender. Realiz\u00e1ronse cambios est\u00e9ticos nos instrumentos, como un caravilleiro m\u00e1is grande despois de 1965/1966 en certos instrumentos, ou marcadores de trastes en forma de bloque en 1966. Un logo negro nos caravilleiros ou placas de aluminio con etiquetas de cor azul ou vermello nos amplificadores convert\u00e9ronse en est\u00e1ndares a partir de 1968. Nas guitarras, a uni\u00f3n do mastro e o corpo de catro parafusos pasou a tres.\nDurante a \u00e9poca con CBS a compa\u00f1\u00eda presentou novos modelos de instrumentos e amplificadores. A Fender Starcaster foi particularmente infrecuente debido ao seu corpo semi-s\u00f3lido e ao seu caravilleiro completamente distinto ao do resto dos modelos de Fender. A Starcaster tam\u00e9n incorporaba unha pastilla \"humbucking\" dese\u00f1ada por Seth Lover. Esta pastilla tam\u00e9n deu lugar a aparici\u00f3n de 3 novas encarnaci\u00f3ns da Telecaster. A\u00ednda que recentemente o uso por parte de Jonny Greenwood de Radiohead aumentou o status da Starcaster, os instrumentos da era da CBS son polo xeral menos codiciados que os modelos anteriores creados por Leo Fender antes de 1965.\nNa actualidade.\nEn 1985, nunha campa\u00f1a iniciada polo ent\u00f3n presidente da divisi\u00f3n CBS Musical Instruments, William Schultz, os empregados da Fender Electric Instrument Manufacturing Company mercaron a compa\u00f1\u00eda \u00e1 CBS e renome\u00e1rona como Fender Musical Instruments Corporation.\nNa venda non estaban inclu\u00eddas as instalaci\u00f3ns e a maquinaria, polo que a compa\u00f1\u00eda tivo que empezar case de cero. O trato inclu\u00eda s\u00f3 o nome, a propiedade intelectual e algunhas pezas sobrantes, polo que nun principio importou as guitarras a fabricantes estranxeiros. Co obxectivo de ter un maior control sobre a calidade dos instrumentos abriuse unha f\u00e1brica en Corona (California) ese mesmo ano, e outra en Ensenada, M\u00e9xico en 1987.\nEn 1991 a empresa trasladou as s\u00faas oficinas centrais de Corona a Scottsdale, Estados Unidos1Scottsdale (Arizona), a\u00ednda que ten oficinas tam\u00e9n en Inglaterra, Francia, Alema\u00f1a, Xap\u00f3n, M\u00e9xico, os Pa\u00edses Baixos, Espa\u00f1a e Suecia.\nFender fabrica as s\u00faas guitarras de mellor calidade na s\u00faa factor\u00eda de Corona, e outros instrumentos de calidade media-alta en Ensenada. Fender tam\u00e9n contrata a fabricantes asi\u00e1ticos para que realicen as guitarras da marca m\u00e1is econ\u00f3micas Squier. As guitarras antigas e as fabricadas nos Estados Unidos son as mellor consideradas, pero as feitas no Xap\u00f3n antes dos anos 90 tam\u00e9n se consideran boas guitarras. As Fender constru\u00eddas en Ensenada dest\u00ednanse principalmente para a exportaci\u00f3n, un rol que antes ti\u00f1an as Fender xaponesas. Estas \u00faltimas na actualidade fabr\u00edcanse especificamente para o mercado xapon\u00e9s, con s\u00f3 un pequeno n\u00famero para a exportaci\u00f3n."}
{"id": "53881", "revid": "1131", "url": "https://gl.wikipedia.org/wiki?curid=53881", "title": "Matt Lucas", "text": "Matthew Richard Lucas, m\u00e1is co\u00f1ecido como Matt Lucas, nado en Stanmore o 5 de marzo de 1974, \u00e9 un actor ingl\u00e9s de comedia.\nTraxectoria.\nAcadou sona xunto a David Walliams na serie de \"sketches\" da televisi\u00f3n \"Little Britain\", que parodia a vida diaria das persoas que viven en Gran Breta\u00f1a.\nEn maio de 2007, Lucas foi situado no oitavo lugar da lista dos 100 gais e lesbianas m\u00e1is influentes do Reino Unido, en campos tan diversos como: entretemento, negocios, pol\u00edtica e ciencia. A lista foi publicada polo xornal ingl\u00e9s \"The Independent\".\nPapeis que interpreta en \"Little Britain\".\nEstes son alg\u00fans dos personaxes que interpreta na serie \"Little Britain\":"}
{"id": "53882", "revid": "1131", "url": "https://gl.wikipedia.org/wiki?curid=53882", "title": "David Walliams", "text": "David Walliams, nado en Surrey o 20 de agosto de 1971, \u00e9 un actor ingl\u00e9s de comedia.\nTraxectoria.\n\u00c9 co\u00f1ecido polo seu traballo, xunto con Matt Lucas, na serie de \"sketches\" de televisi\u00f3n \"Little Britain\", que parodia a vida diaria das persoas que viven en Gran Breta\u00f1a.\nPapeis que interpreta en \"Little Britain\".\nEstes son alg\u00fans dos personaxes que interpreta na serie \"Little Britain\":"}
{"id": "53884", "revid": "2074", "url": "https://gl.wikipedia.org/wiki?curid=53884", "title": "David Williams", "text": ""}
{"id": "53885", "revid": "23204", "url": "https://gl.wikipedia.org/wiki?curid=53885", "title": "Magyarosaurus", "text": "O magyarosaurus foi un dinosauro, un pequeno saur\u00f3podo que habitou no Cret\u00e1ceo final (Maastrichtiano) no que hoxe \u00e9 Roman\u00eda, un dos m\u00e1is pequenos saur\u00f3podos adultos co\u00f1ecidos, media s\u00f3 seis metros de longo, o seu pequeno tama\u00f1o \u00e9 un caso t\u00edpico de ananismo insular, unha forma de adapaci\u00f3n \u00e1s condici\u00f3ns ambientais, a penuria de alimento e a falta de grandes predadores favoreceu a evoluci\u00f3n dos animais m\u00e1is pequenos.\nDescuberta.\nOs restos deste saur\u00f3podos descubr\u00edronse na rexi\u00f3n de Hunedoara (Roman\u00eda), descrito por Nopcsa por primeira vez como \"Titanosaurus dacus\" en 1915, cambi\u00f3uselle o nome en 1932 por \"Magyarosaurus dacus\"."}
{"id": "53886", "revid": "5312", "url": "https://gl.wikipedia.org/wiki?curid=53886", "title": "Aralar", "text": "Aralar foi un partido vasco de esquerdas que buscaba a independencia e o socialismo dos territorios do hist\u00f3rico Pa\u00eds Vasco. O seu l\u00edder era Patxi Zabaleta e estaba presente en Biscaia, \u00c1raba, Guip\u00fascoa e Navarra.\nEn Navarra formou parte da coalici\u00f3n electoral \"Nafarroa Bai\" xunto co PNV, EA, Batzarre e sectores de independentes.\nHistoria de Aralar.\nNaceu na d\u00e9cada dos 90 como unha corrente cr\u00edtica dentro de Herri Batasuna (HB) e Euskal Herritarrok (EH), liderada por Patxi Zabaleta e cunha presenza importante na formaci\u00f3n, especialmente en Navarra.\nA ruptura da tregua de ETA en 2000, provocou a refundaci\u00f3n de Herri Batasuna en Batasuna xunto a independentes, pero non unha posta en cuesti\u00f3n da actitude da chamada esquerda \"abertzale\" respecto de ETA, suceso que, unido a discrepancias sobre o m\u00e9todo de organizaci\u00f3n interna, precipitou o establecemento de Aralar como partido pol\u00edtico independente que desde ent\u00f3n se constit\u00fae como un partido nacionalista vasco de esquerdas, reclamandose tam\u00e9n como \"esquerda abertzale\" (esquerda patriota) que reproba o exercicio da violencia e avoga pola acci\u00f3n exclusivamente pol\u00edtica para a defensa da s\u00faa ideolox\u00eda, motivo polo que foi ameazado polo outro sector ilegalizado desa \"esquerda abertzale\".\nEn novembro de 2004 tivo lugar en Donostia o II Congreso, no que o navarro Patxi Zabaleta volveu ser elixido como coordinador xeral do partido. Constitu\u00edronse as mocidades do partido, \"Iratzarri\" (\u00a1Esperta! en \u00e9uscaro).\nA irrupci\u00f3n de Aralar provocou un certo movemento no sector ilegalizado da \"esquerda abertzale\" expresado na chamada \"Declaraci\u00f3n de Anoeta\", pero os militantes de Aralar decidiron continuar polo seu propio cami\u00f1o como partido independente.\nAralar obtivo nas elecci\u00f3ns do 1 de marzo de 2009 ao Parlamento Vasco un total de 62.214 votos (o 6,05% do total), conseguindo catro escanos e duplicando o n\u00famero de votos que no 2005, convert\u00e9ndose as\u00ed na cuarta forza pol\u00edtica vasca tras PNV-EAJ, PSE-EE e PP. Por provincias circunscricionais , obtivo 1 deputado en \u00c1raba (con 6.585 votos), 1 deputado en Biscaia (24.586 votos) e 2 en Guip\u00fascoa (31.043 votos).\nO 13 de setembro de 2017, nunha entrevista en Radio Euskadi, Patxi Zabaleta explicou que a direcci\u00f3n da formaci\u00f3n adoptara por unanimidade a decisi\u00f3n de disolverse e que os militantes que as\u00ed o decidiran integrar\u00edanse en EH Bildu, ao considerar conseguidos os obxectivos de que a esquerda abertzale defendera todos os dereitos humanos, que houbera mellorado a s\u00faa democracia interna e que admitise as correntes.\nRepercusi\u00f3n electoral de Aralar.\nNas elecci\u00f3ns municipais e a xuntas xerais de 2007 Aralar coaligouse con Ezker Batua no Pa\u00eds Vasco e continuou a coalici\u00f3n electoral Nafarroa Bai. En Euskadi (ou CAV) obtivo en coalici\u00f3n con Ezker Batua (EB), en solitario ou mediante plataformas, 56 concelleiros propios, e 4 xunteiros nos 3 territorios superando os 30 concelleiros e 1 xunteira conseguidos en 2003. En Navarra, corresp\u00f3ndenlle 5 parlamentarios dos 12 totais conseguidos por Nafarroa Bai, e 30 concelleiros obtidos pola devandita coalici\u00f3n.\nAralar tivo tam\u00e9n unha representante no Parlamento Vasco e compart\u00edu a cadeira de Nafarroa Bai no Congreso dos Deputados de Madrid xunto cos outros 3 partidos da coalici\u00f3n."}
{"id": "53887", "revid": "7592", "url": "https://gl.wikipedia.org/wiki?curid=53887", "title": "Lingua azteca", "text": ""}
{"id": "53888", "revid": "7592", "url": "https://gl.wikipedia.org/wiki?curid=53888", "title": "N\u00e1huatl", "text": ""}
{"id": "53889", "revid": "7592", "url": "https://gl.wikipedia.org/wiki?curid=53889", "title": "Nahuatl", "text": ""}
{"id": "53914", "revid": "89787", "url": "https://gl.wikipedia.org/wiki?curid=53914", "title": "Xos\u00e9 Cervi\u00f1o Garc\u00eda", "text": "Xos\u00e9 Cervi\u00f1o Garc\u00eda, tam\u00e9n co\u00f1ecido como o Mestre Cervi\u00f1o ou, m\u00e1is popularmente, como Pepe da Pena nado en Aguasantas (Cerdedo-Cotobade) o 23 de maio de 1843 e finado no mesmo concello o 4 de xaneiro de 1922, foi un canteiro e escultor galego.\nTraxectoria.\nAlg\u00fans especialistas consid\u00e9rano o escultor m\u00e1is afamado da s\u00faa \u00e9poca e de toda a historia da cantar\u00eda galega. De Xos\u00e9 Cervi\u00f1o opinou as\u00ed Castelao:\nA\u00ednda que a s\u00faa escultura m\u00e1is nomeada foi sempre o cruceiro do H\u00edo, en Cangas, o conxunto da s\u00faa obra merece ser tam\u00e9n recordado, ben sexa polas esculturas atribu\u00eddas a el directamente, ben sexa polas atribu\u00eddas \u00e1 s\u00faa direcci\u00f3n.\nFalecemento.\nXos\u00e9 Cervi\u00f1o faleceu no ano 1922, cego e na m\u00e1is absoluta pobreza. Foi soterrado no cemiterio de Augasantas, pante\u00f3n que el mesmo constru\u00edu, tal e como fixera coa s\u00faa propia casa. Neste pante\u00f3n, p\u00f3dese apreciar a s\u00faa firma cun banete de catro picos ."}
{"id": "53922", "revid": "98629", "url": "https://gl.wikipedia.org/wiki?curid=53922", "title": "Cruceiro do H\u00edo", "text": "O cruceiro do H\u00edo \u00e9 o m\u00e1is emblem\u00e1tico e elaborado dos cruceiros galegos . Est\u00e1 situado na praza que se abre fronte \u00e1 igrexa de Santo Andr\u00e9, rom\u00e1nica do s\u00e9culo XII, na parroquia do H\u00edo, concello de Cangas.\nOs especialistas atrib\u00faeno \u00e1 man de Xos\u00e9 Cervi\u00f1o Garc\u00eda, tam\u00e9n chamado \"Pepe da Pena\", pero c\u00f3mpre indicar que outros negan esta autor\u00eda e consideran como autor a Ignacio Cervi\u00f1o Quinteiro, outro canteiro e escultor da mesma \u00e9poca que aquel. Foi tallado en 1872, cando a\u00ednda o artista non cumprira os 30 anos, nunha soa peza de granito, salvo algunha figura exenta.\nDescrici\u00f3n.\nA escultura consiste nunha representaci\u00f3n dramatizada dos momentos m\u00e1is significativos do home, desde a creaci\u00f3n ata a redenci\u00f3n, co habitual simbolismo iconogr\u00e1fico do estilo barroco. A identificaci\u00f3n e papel das figuras esculpidas tam\u00e9n \u00e9 obxecto de diferentes interpretaci\u00f3ns segundo a fonte que se consulte.\nA escena principal reflicte o descendemento ou desencravo de Cristo. A figura central, naturalmente, \u00e9 Xes\u00fas, xa morto, \u00f3 que baixan da cruz suxeito cunha tea por baixo dos brazos. Dous homes gabean por unha escada ata os brazos da cruz, son Xos\u00e9 de Arimatea (propietario do sepulcro onde se enterrar\u00eda a Xes\u00fas) e Nicodemo (un fariseo pr\u00f3ximo a Xes\u00fas), que suxeitan o pano e descenden o corpo de Cristo \u00e1s mans de San Xo\u00e1n que, no p\u00e9 da cruz, c\u00f3lleo polas pernas. A San Xo\u00e1n acomp\u00e1\u00f1ano a Virxe e de Mar\u00eda Magdalena. Dous anxelotes completan o grupo.\nO Calvario est\u00e1 sobre unha m\u00e9nsula, cuxa cara superior imita a forma dun monte, apoiada sobre catro anxos, a modo de atlantes.\nNo fuste, de secci\u00f3n circular, podemos diferenciar tres escenas. A superior son dous arcanxos: un pisando a cabeza dunha cobra e outro que parece acoller un meni\u00f1o ou protexer unha alma. Baixo eles, a Virxe pisando un drag\u00f3n ou unha cobra, s\u00edmbolos cl\u00e1sicos do demo, representando a salvaci\u00f3n; a cobra prot\u00e9xese cunha media l\u00faa. E finalmente, baixo a Virxe, as figuras de Ad\u00e1n e Eva expulsados do para\u00edso, nus e tap\u00e1ndose, avergonzados polo seu pecado.\nNunha inscrici\u00f3n case ilexible tallada no fuste consta a data da s\u00faa construci\u00f3n.\nNa base do cruceiro, como nunha capeli\u00f1a, \u00e1brense catro fornelas. Na primeira est\u00e1n representadas as \u00e1nimas do purgatorio, ou almi\u00f1as, pedindo a intercesi\u00f3n da Virxe (hai que di que posiblemente a Virxe do Carme); unha destas almi\u00f1as que pide axuda para sa\u00edr do purgatorio est\u00e1 tocada cunha mitra de bispo. Na segunda, Cristo resucitado no limbo dos xustos (outros cren ver a Cristo sacando almas do inferno ou, tam\u00e9n, a Virxe con Xes\u00fas). E finalmente, en cadanseu fornelo, Ad\u00e1n e Eva no para\u00edso. Estes \u00faltimos est\u00e1n \u00f3 p\u00e9 dunha maceira, co demo tentando a Eva de novo en forma de cobra gabeando polo tronco, e aparecen coa metade inferior cuberta polo que semellan lapas, en alusi\u00f3n \u00e1s consecuencias do pecado orixinal; outra posible interpretaci\u00f3n \u00e9 que as imaxes recollen o momento de comete-lo pecado orixinal e o que lles cobre \u00e9 vexetaci\u00f3n, nun intento inxenuo de oculta-los \u00f3rganos sexuais da vista dos fieis.\nO cruceiro est\u00e1 levantado sobre unha escalinata de tres andares, de forma octogonal cos \u00e1ngulos redondeados, no que asenta unha mesa que sost\u00e9n no seu centro o fuste. Todo o conxunto est\u00e1 rodeado por unha reixa met\u00e1lica que tenta protexelo dos visitantes. Entre a igrexa e o cruceiro \u00e9rguese unha columna cun anxo que sinala cara a cruz.\nEstado de conservaci\u00f3n.\nO estado de conservaci\u00f3n do cruceiro \u00e9 relativamente bo, a\u00ednda que sofre importantes crecementos de liques que colonizan amplas zonas. Sufriu tam\u00e9n o trato irrespectuoso dos turistas, que chegaron a romper algunha das figuras, que tiveron que ser reparadas ou substitu\u00eddas nas diferentes intervenci\u00f3ns que se fixeron (parece ser que as figuras de Ad\u00e1n e Eva do fuste son obra de Manuel Coia, un escultor de Nerga, outro lugar da mesma parroquia)."}
{"id": "53933", "revid": "89787", "url": "https://gl.wikipedia.org/wiki?curid=53933", "title": "Lista de d\u00edas oficiais", "text": "A seguinte lista, inevitablemente incompleta, tenta recolle-las datas nas que se celebran diferentes efem\u00e9rides convocadas por distintos organismos, oficiais ou privados, de \u00e1mbito social e xeogr\u00e1fico moi variable, co obxectivo de promover actividades reivindicativas, de informaci\u00f3n ou concienciaci\u00f3n social sobre o tema que se celebre en cada caso.\nPor raz\u00f3ns pr\u00e1cticas e a pesar do t\u00edtulo do artigo, incl\u00faense non s\u00f3 as celebraci\u00f3ns de \u00e1mbito internacional, sen\u00f3n tam\u00e9n algunhas de \u00e1mbito local.\nAbril.\nAbril - Semana da Vacinaci\u00f3n nas Am\u00e9ricas\nDomingo de Resurrecci\u00f3n - D\u00eda da Patria Vasca (\"Aberri Eguna\")\nOutubro.\nOutubro - D\u00eda Interamericano da Auga"}
{"id": "53934", "revid": "98629", "url": "https://gl.wikipedia.org/wiki?curid=53934", "title": "Sarg\u00f3n de Acad", "text": "Sarg\u00f3n de Acad ou Sarg\u00f3n o Grande foi un rei acadio do s\u00e9culo XXIV ou XXIII a. c., art\u00edfice do primeiro imperio da historia as\u00ed como do surximento da primeira monarqu\u00eda como tal, con independencia da cidade-estado e do templo que ata ent\u00f3n dominaran Mesopotamia. O seu imperio acadio supuxo a entrada de novos conceptos sociopol\u00edticos na civilizaci\u00f3n mesopot\u00e1mica e convert\u00e9ndose nun modelo para futuros estados as\u00ed como difundiu a civilizaci\u00f3n mesopot\u00e1mica en torno s\u00faa determinando o desenvolvemento cultural en todo o Oriente pr\u00f3ximo antigo, Sarg\u00f3n ser\u00eda divinizado s\u00e9culos despois da s\u00faa morte.\nA s\u00faa orixe \u00e9nos desco\u00f1ecida, segundo as lendas mesopot\u00e1micas era fillo dunha sacerdotisa e dun pai desco\u00f1ecido, ao nacer os sacerdotes deposit\u00e1rono nunha canastra que deixaron abandonada \u00e1 s\u00faa sorte no \u00c9ufrates, descuberto polo xardineiro real, adoptouno como fillo e xa maior entrou na corte do rei de Kish.\nEnfrontado ao rei Urzababa de Kish, tomou o poder e logo lanzouse contra o seu veci\u00f1o inimigo de Uruk(levando a seu rei Lugalzagesi nunha picota ao templo de Enlil) estableceu a s\u00faa propia capital, Acad e rematar\u00eda conquistando toda Mesopotamia, Elam e Siria, detal forma que uniu o golfo P\u00e9rsico o mar Mediterr\u00e1neo tras varias campa\u00f1as.\nConvertido en rei de Sumer e de Acad puido vivir en calquera cidade prestixiosa pero quixo indicar que seu reino inauguraba unha nova era e por iso fundou, non moi lonxe de Kish, a s\u00faa nova capital, Acad ou Agade(que a\u00ednda non atoparon os arque\u00f3logos) onde fixo un gran porto fluvial. Converteu o acadio en lingua oficial pero sen ferir a susceptibilidade dos vencidos, xa que conservaron as s\u00faas autoridades, e as s\u00faas divindades respectadas, xa que se proclamou o \"unxido de Anu\" e \"vigairo de Enlil\", chamando \u00e1 s\u00faa propia filla Enheduanna (autora dun himno \u00e1 deusa Inanna) e chegando a un sincretismo coas divindades sumerias, as\u00ed Inanna pasou a chamarse Ishtar, Utu chamouse Samash,etc pero modific\u00e1ndoos pasando de personificaci\u00f3ns locais de forzas da natureza a personalidades c\u00f3smicas, responsables da marcha ordenada non s\u00f3 da natureza sen\u00f3n tam\u00e9n da historia e da sociedade ao convertelos en seres \"morais\".\nCreou un imperio centralizado, establecendo a s\u00faa capital en Acad e lexitimando o seu poder soberano mediante o control militar e o monopolio comercial do Estado (sobre os produtos que Mesopotamia ti\u00f1a que importar, como madeiras e pedras) tolerando s anteriores autoridades (excepto cando estas eran demasiado perigosas como Lugalzagesi) e coloc\u00e1ndolles un vicerrei en cada cidade, este posto estivo ocupado por familiares de Sarg\u00f3n, como a sacerdotisa Enheduanna en Ur, que representaban o imperio ante as autoridades locais. Unha vez establecida a s\u00faa supremac\u00eda en Sumer Sarg\u00f3n neutralizou os dous veci\u00f1os que o pu\u00f1an en perigo, Eblan e Awan, atac\u00e1ndoos no seu propio terreo no norte de Siria. Trala campa\u00f1a militar contra deles contentouse cun xuramento de fidelidade e un tributo, o que lle permitiu ter acceso directo a minerais e madeiras que antes ti\u00f1an que importar a Mesopotamia. Para conquistar Awan, no suroeste de Ir\u00e1n, t\u00edvoo m\u00e1is dif\u00edcil.\nReco\u00f1ecido como un dos primeiros grandes conquistadores da antig\u00fcidade, a supremac\u00eda militar acadia baseouse nunha nova t\u00e1ctica destrutora das falanxes sumerias coa utilizaci\u00f3n do arco e o venablo. Proclamouse \"Se\u00f1or das catro partes do Mundo\", o seu reinado durou 56 anos e grazas \u00e1 s\u00faa estrutura pol\u00edtica consegiu que a s\u00faa dinast\u00eda reinase durante 142 anos ata caer ante as sublevaci\u00f3ns internas e os ataques dos n\u00f3mades Gutis. Durante a s\u00faa dominaci\u00f3n os acadios monopolizaron os bens de consumo e materias primas importadas do Mediterr\u00e1neo e a India, mediante o monopolio do porto de Acad sobre todos os demais portos mesopot\u00e1micos, as\u00ed como a figura do \"lugartenente do rei\", no que un acadio representaba ao rei ante as autoridades locais doutras cidades conquistadas coa axuda dunha guarnici\u00f3n militar e o control administrativo, de tal forma que o maior \"capitalista\" era o propio Sarg\u00f3n e xa non o templo ou a cidade, como na era anterior. A\u00ednda que xa exist\u00eda a propiedade privada da terra, como nos indican as incrici\u00f3ns do obelisco de Manishtushu, onde o rei indica que mercou 330 hect\u00e1reas a 98 propietarios e redistribuidos a persoas que Sarg\u00f3n quixo agasallar d\u00e1ndolles o susufructo destas terras."}
{"id": "53935", "revid": "56817", "url": "https://gl.wikipedia.org/wiki?curid=53935", "title": "Romualdo I de Benevento", "text": "Romualdo I (tam\u00e9n escrito \"Romoald\" e en italiano \"Romoaldo\"), duque de Benevento (662-677), era o fillo de Grimoaldo, rei dos longobardos. \nTraxectoria.\nRecibiu Benevento cando o seu pai usurpou o trono en 662. Grimoaldo mandou \u00e1 esposa do deposto rei Perctarito, Rodelinda, e ao seu fillo Cunincperto \u00e1 corte do seu fillo en Benevento.\nRomualdo desposou \u00e1 s\u00faa irm\u00e1 Gisa co emperador bizantino Constante II. Os bizantinos estaban a cercar Benevento e a valente defensa da cidade de Romualdo estaba a sucumbir, cando Grimoaldo se presentou e derrotaron a ameaza bizantina. Romualdo daquela tomou Taranto e Brindisi, limitando moito a influencia bizantina nesa rexi\u00f3n. Recibiu axuda militar da horda b\u00falgara Alcek, que resid\u00eda no sur da pen\u00ednsula desde a ca\u00edda de Roma. A cambio deulles dereitos de pasto en 667.\nRomualdo nunca viu o reino que o seu pai ga\u00f1ara e tan ben defendera, Perctarito volveu e parou o seu reinado.\nSucedeuno o fillo que tivo con Teodrada, filla do duque Lopo de Fri\u00fal, Grimoaldo II."}
{"id": "53936", "revid": "1093", "url": "https://gl.wikipedia.org/wiki?curid=53936", "title": "Emperador bizantino", "text": ""}
{"id": "53937", "revid": "624", "url": "https://gl.wikipedia.org/wiki?curid=53937", "title": "Xo\u00e1n III Vatatz\u00e9s", "text": ""}
{"id": "53939", "revid": "98629", "url": "https://gl.wikipedia.org/wiki?curid=53939", "title": "Econom\u00eda de Suecia", "text": "A econom\u00eda de Suecia, pa\u00eds altamente industrializado, \u00e9 a 35\u00aa maior do mundo. Axudada polo seu pacifismo e neutralidade durante todo o s\u00e9culo XX, o pa\u00eds alcanzou un patr\u00f3n de vida invexable, baixo un sistema mixto de capitalismo e beneficios sociais. Suecia ten un moderno sistema de distribuci\u00f3n de renda, un excelente sistema de telecomunicaci\u00f3ns interno e co estranxeiro, ademais dunha man de obra ben instru\u00edda.\nA agricultura, antes un sector importante, responde hoxe por pouco m\u00e1is de 1% do PIB e emprega 2% da man de obra. A industria beneficiase dos grandes recursos econ\u00f3micos do pa\u00eds, como as grandes forestas, os xacementos de ferro e o potencial hidroel\u00e9ctrico.\nO pa\u00eds \u00e9 membro da Uni\u00f3n Europea, pero en referendo a 14 de setembro de 2003 a s\u00faa poboaci\u00f3n rexeitou a adopci\u00f3n do Euro como moeda."}
{"id": "53941", "revid": "12452", "url": "https://gl.wikipedia.org/wiki?curid=53941", "title": "Calidris canutus", "text": ""}
{"id": "53942", "revid": "12452", "url": "https://gl.wikipedia.org/wiki?curid=53942", "title": "Calidris minuta", "text": ""}
{"id": "53943", "revid": "132", "url": "https://gl.wikipedia.org/wiki?curid=53943", "title": "Buteo buteo", "text": ""}
{"id": "53944", "revid": "132", "url": "https://gl.wikipedia.org/wiki?curid=53944", "title": "Mi\u00f1ato", "text": ""}
{"id": "53945", "revid": "132", "url": "https://gl.wikipedia.org/wiki?curid=53945", "title": "Calidris ferruginea", "text": ""}
{"id": "53956", "revid": "98629", "url": "https://gl.wikipedia.org/wiki?curid=53956", "title": "Arquitectura mud\u00e9xar de Arag\u00f3n", "text": "A arquitectura mud\u00e9xar aragonesa \u00e9 unha corrente est\u00e9tica dentro da arte mud\u00e9xar que ten o seu centro en Arag\u00f3n (Espa\u00f1a) e foi reco\u00f1ecida nalg\u00fans edificios representativos como Patrimonio da Humanidade pola UNESCO.\nA cronolox\u00eda do mud\u00e9xar aragon\u00e9s ocupa do s\u00e9culo XII ata o s\u00e9culo XVII e incl\u00fae m\u00e1is dun centenar de monumentos arquitect\u00f3nicos situados principalmente nos vales do Ebro, Jal\u00f3n e Jiloca. Nesta zona hab\u00eda unha gran poboaci\u00f3n de orixe musulm\u00e1, a\u00ednda que moitos deles eran nominalmente cristi\u00e1ns. Descrito como Mud\u00e9xar ou \"Morisco\", mantiveron os seus talleres e tradici\u00f3ns artesanais, e de cando en cando utilizaban a pedra como material de construci\u00f3n.\nAs primeiras manifestaci\u00f3ns do mud\u00e9xar aragon\u00e9s te\u00f1en d\u00faas orixes: unha arquitectura palaciana vinculada \u00e1 monarqu\u00eda, que reforma e ampl\u00eda o Palacio da Aljafer\u00eda mantendo a tradici\u00f3n ornamental isl\u00e1mica e alarifes musulm\u00e1ns e unha arquitectura popular que enlaza co rom\u00e1nico que deixa de constru\u00edr en aparello de perpia\u00f1os de pedras e comeza a elaborar as s\u00faas construci\u00f3ns en ladrillo disposto en moitas ocasi\u00f3ns en tracer\u00edas ornamentais de raizame hispanomusulm\u00e1, o que se observa en igrexas de Daroca que, sendo iniciadas en pedra, remat\u00e1ronse no s\u00e9culo XIII con panos mud\u00e9xares de ladrillo.\nDesde o punto de vista construtivo, o mud\u00e9xar arquitect\u00f3nico en Arag\u00f3n adopta esquemas funcionais preferentemente do g\u00f3tico cisterciense, a\u00ednda que con algunhas diferenzas. Desaparecen en moitas ocasi\u00f3ns os contrafortes, sobre todo nos \u00e1bsidas, que adoptan as\u00ed unha caracter\u00edstica planta octogonal, con muros anchos que permiten suxeitar os pulos e dar espazo \u00e1s decoraci\u00f3ns de ladrillo resaltado. Nos lados das naves os contrafortes, moitas veces rematados en torrecillas, como sucede no piar mud\u00e9xar, acaban xerando capelas que non se aprecian desde o exterior. \u00c9 usual que nas igrexas de barrios (como o de San Pablo de Zaragoza) ou n\u00facleos urbanos pequenos consten dunha soa nave, e son as capelas situadas entre os contrafortes as que dotan ao templo dunha cantidade maior de espazos de culto. Doutra banda, \u00e9 frecuente que sobre estas capelas laterais at\u00f3pese unha galer\u00eda pechada ou \u00e1ndito, con fiestras ao exterior e interior do templo. Esta constituci\u00f3n recibe o nome de igrexas-fortaleza, e o seu prototipo poder\u00eda ser a igrexa de Montalb\u00e1n.\n\u00c9 caracter\u00edstico o extraordinario desenvolvemento ornamental que mostran as torres campanario, cuxa estrutura \u00e9 herdada do alminar isl\u00e1mico: planta cuadrangular con mach\u00f3n central entre cuxos espazos c\u00f3brense unhas escaleiras por medio de b\u00f3vedas de aproximaci\u00f3n, como sucede nos alminares almohades. Sobre este corpo sit\u00faase o campanario, normalmente poligonal. Tam\u00e9n existen exemplos de torres de planta octogonal.\nPatrimonio da Humanidade.\nEn 1986 o conxunto mud\u00e9xar de Teruel, que incl\u00fae a Catedral de Santa Mar\u00eda e m\u00e1is as igrexas de San Pedro, San Marti\u00f1o e O Salvador, foron declaradas Patrimonio da Humanidade pola UNESCO. A declaraci\u00f3n foi ampliada no 2001, para inclu\u00edr outros monumentos mud\u00e9xares aragoneses: a Colexiata de Santa Mar\u00eda en Calatayud, a igrexa de Santa Tecla en Cervera de la Ca\u00f1ada, a igrexa de Santa Mar\u00eda en Tobed e m\u00e1is o Palacio da Aljafer\u00eda e A Seo en Zaragoza."}
{"id": "53961", "revid": "83328", "url": "https://gl.wikipedia.org/wiki?curid=53961", "title": "J.J. Cale", "text": "J.J. Cale, nado en Oklahoma City (Oklahoma) o 5 de decembro de 1938 e finado en La Jolla (California) o 26 de xullo de 2013, foi un m\u00fasico e compositor estadounidense.\nO seu verdadeiro nome era John W. Cale, a\u00ednda que moitas fontes dan incorrectamente o nome de Jean Jacques Cale. Criouse en Tulsa. Foi co\u00f1ecido por escribir d\u00faas canci\u00f3ns que levaron a Eric Clapton \u00e1 fama, \"After Midnight\" e \"Cocaine\", as\u00ed como outras moitas canci\u00f3ns gravadas por outros artistas. Cale ti\u00f1a fama de ser un tipo solitario, e de evitar o protagonismo, a\u00ednda que con moitos fans e admiradores na industria da m\u00fasica."}
{"id": "53962", "revid": "736", "url": "https://gl.wikipedia.org/wiki?curid=53962", "title": "El regalo de Silvia", "text": ""}
{"id": "53963", "revid": "1576", "url": "https://gl.wikipedia.org/wiki?curid=53963", "title": "El a\u00f1o de la garrapata", "text": ""}
{"id": "53964", "revid": "736", "url": "https://gl.wikipedia.org/wiki?curid=53964", "title": "Los otros", "text": ""}
{"id": "53965", "revid": "23204", "url": "https://gl.wikipedia.org/wiki?curid=53965", "title": "The Animals", "text": "The Animals foi un grupo musical brit\u00e1nico dos anos 60 que adquiriu renome internacional grazas ao seu estilo de blues el\u00e9ctrico. A s\u00faa canci\u00f3n m\u00e1is famosa \u00e9 \"House of the Rising Sun\". O grupo estivo inicialmente formado por Eric Burdon (l\u00edder e vocalista), Alan Price (teclados), Hilton Valentine (guitarra), John Steel (bater\u00eda), e Chas Chandler (baixo).\nTraxectoria.\nOs integrantes do grupo The Animals eran orixinarios da localidade portuaria de Newcastle upon Tyne, no nord\u00e9s de Inglaterra. A creaci\u00f3n do grupo data do 1962 cando Eric Burdon se uniu \u00e1 Alan Price Rhythm and Blues Combo, que cambiou desde ent\u00f3n o seu nome polo de The Animals. A s\u00faa m\u00fasica base\u00e1base esencialmente no blues e rithm and blues e dedic\u00e1banse a facer versi\u00f3ns de canci\u00f3ns de John Lee Hooker, Sam Cooke, Ray Charles, Nina Simone e Jimmy Reed. Nos seus inicios foi integrante do grupo Bob Dylan, segundo sinala o music\u00f3logo Crist\u00f3bal Vergara.\nEse mesmo ano, o grupo autoproduce o seu propio EP. O seu \u00e9xito na s\u00faa localidade natal foi tan notorio que o representante dos Yardbirds, Giorgio Gomelsky, convenceunos para que se instalasen en Londres en 1964. Durante un tempo tocaron no local propiedade de Gomelsky, o Crawdaddy Club. Foi al\u00ed onde co\u00f1eceron ao que ser\u00eda o seu produtor, Mickie Most. Con el asinaron o seu primeiro contrato de gravaci\u00f3n, coa discogr\u00e1fica EMI. En febreiro de 1964 met\u00e9ronse no estudo para gravar o seu primeiro sinxelo, \"Baby Let Me Take You Home\", adaptaci\u00f3n da canci\u00f3n de Bob Dylan \"Baby Let Me Follow You Down\", e que chegou ao n\u00famero 21 das listas inglesas. Seguiu a adaptaci\u00f3n doutra canci\u00f3n tam\u00e9n interpretada por Dylan, \"House of the rising sun\", que lles levar\u00eda a ser o segundo grupo brit\u00e1nico que consegue o n\u00famero un nas listas brit\u00e1nicas e americanas (tan s\u00f3 fix\u00e9rono antes \"The Beatles\"). A finais de 1964 ed\u00edtase o seu primeiro LP, \"The Animals\". Durante ese ano e 1965, chegaron outros \u00e9xitos como \"I'm Crying\" (n\u00ba8 en Gran Breta\u00f1a), \"Don't Let Me Be Misunderstood\" (n\u00ba3 en Gran Breta\u00f1a) e \"We've Gotta Get Out of This Place\" (n\u00ba2 en Gran Breta\u00f1a), \u00e1 vez que editan o seu segundo \u00e1lbum, \"Animal Tracks\".\nEn maio de 1965 o tecladista Alan Price deixa a banda por raz\u00f3ns persoais e de sa\u00fade (sobre todo, debido a un p\u00e1nico atroz a voar) e pola loita polo liderado da banda entre el e Burdon. Dave Rowberry ser\u00eda quen substituir\u00eda a Price nos teclados. Pero a situaci\u00f3n do resto do grupo tampouco era moito mellor. Os compo\u00f1entes da banda empezaban a ter a sensaci\u00f3n que a s\u00faa m\u00fasica se estaba transformando en algo demasiado comercial, debido principalmente \u00e1s esixencias de Mike Frost e da propia EMI Music. Por iso a inicios do 1966 rompen o seu contrato con EMI e con Frost, non sen antes deixar outro \u00e9xito como \"It's my life\", n\u00famero 7 nas listas brit\u00e1nicas e o 23 nas americanas.\nEn 1966, o grupo asina un contrato coa compa\u00f1\u00eda de discos Decca/London Records. Pouco antes, en marzo, o bater\u00eda John Steel deixar\u00eda o grupo e ser\u00eda substitu\u00eddo por Barry Jenkins. De todas as maneiras, a sa\u00edda de Steel ser\u00eda un preludio do que pasar\u00eda pouco despois. A\u00ednda que era certo que editaron o seu \u00fanico disco con Decca, \"Animalism\" (xu\u00f1o de 1966) e que paralelamente EMI lanzara os grandes \u00e9xitos da banda, que foi un dos m\u00e1is vendidos da \u00e9poca, o grupo orixinario tan s\u00f3 sobreviviu \u00e1 sa\u00edda de Steel seis meses. The Animals disolv\u00e9ronse en setembro de 1966.\nEn 1967 Eric Burdon intenta reformar a banda baixo o nome de Eric Burdon and The Animals. Tivo canci\u00f3ns de \u00e9xito moderado como \"When I Was Young\", \"Monterey\" e \"San Franciscan Nights\", dando un novo aire ao grupo en plena \u00e9poca da psicodelia. Este grupo form\u00e1bano, \u00e1 parte do propio Burdon, Barry Jenkins (bater\u00eda), John Weider (guitarra e viol\u00edn), Danny McCulloch (baixo) e Vic Briggs (guitarra). Unha formaci\u00f3n que sufrir\u00eda m\u00faltiples cambios a finais de 1968, cando Briggs e McCulloch abandonan a formaci\u00f3n e foron substitu\u00eddos por Zoot Money e polo guitarrista Andy Summers, integrante en anos posteriores do tr\u00edo Police. En 1969 publicar\u00edan un dobre \u00e1lbum chamado \"Love\", co seu \u00faltimo \u00e9xito \"Sky Pilot (Primeira Parte)\". Eric Burdon deu fin a esta banda a finais de 1969.\nOs membros orixinais da banda volv\u00e9ronse a reunir en 1977 para gravar \"Before We Were Xo Rudely Interrupted\" e en 1983 fix\u00e9rono para os discos \"Ark\" e \"Rip It to Shreds\". En 1994 o grupo orixinario de The Animals entrou no Sal\u00f3n da fama do Rock and Roll. Pouco despois, en xullo de 1996, o baixista da primeira formaci\u00f3n, Chas Chandler, faleceu.\nNa d\u00e9cada do 2000, Burdon deu a volta ao mundo cun grupo de m\u00fasicos baixo o nome de Eric Burdon and the Animals. Durante os 90, Valentine, Steel e Dave Rowberry tam\u00e9n fixeron xiras con (Hilton Valentine's) The Animals e Valentine e Steel co nome de Animals II.\nDiscograf\u00eda.\nEdici\u00f3n brit\u00e1nica\nThe Animals (1964)\nAnimal Tracks (1965)\nAnimalisms (1966)\nWinds of Change (1967) (como Eric Burdon and the New Animals)\nThe Twain Shall Meet (1968)\nLove Is (1968)\nEdici\u00f3n Estados Unidos\nThe Animals (1964)\nAnimal Tracks (1965)\nBritish Go Go (1965)\nIn the Beginning (Directo) (1965)\nAnimalization (1966)\nAnimalism (MGM 4414,1966)\nEric Is Here (1967) (agora como Eric Burdon and the New Animals)\nEvery One of Us (1968)\nLove Is (1968)\nThe Best Of Eric Burdon And The Animals Vol. II (MGM Record SE4454)\nReuni\u00f3n dos orixinarios \"The animals\"\nBefore We Were So Rudely Interrupted (1977)\nArk (1983)\nRip It to Shreds (Directo) (1984)\nThe Best of The Animals (1997)\nThe Best of The Animals (2000)\nInteresting Life (2003)\nComplete French EP 1964/1967 (2003)\nRetrospective (Recompilatorio, 2004)"}
{"id": "53967", "revid": "23204", "url": "https://gl.wikipedia.org/wiki?curid=53967", "title": "Lista de dominios de Internet", "text": "Esta \u00e9 unha lista dos dominios existentes en Internet:"}
{"id": "53968", "revid": "23204", "url": "https://gl.wikipedia.org/wiki?curid=53968", "title": "Marti\u00f1o Rivas", "text": "Marti\u00f1o Rivas L\u00f3pez, nado en Vimianzo o 10 de xaneiro de 1985, \u00e9 un actor galego, co\u00f1ecido artisticamente noutrora como Mart\u00edn Rivas. Interpretou a Marcos Novoa Pazos na serie de televisi\u00f3n de Antena 3 \"El internado\" e o seu papel no filme \"Os xirasoles cegos\" valeulle un nomeamento \u00f3 Premio Goya ao mellor actor revelaci\u00f3n.\nTraxectoria.\nComezou a s\u00faa carreira como actor sendo un neno, na serie da TVG \"Mareas vivas\". Traballou nela de 1998 a 2000, nas temporadas primeira a terceira. En 2004 participou na rodaxe da curtametraxe \"Puzle\", de 24 minutos de duraci\u00f3n. En 2005 tivo tam\u00e9n un papel secundario, como David, nas d\u00faas temporadas de \"Maridos e mulleres\", de Z\u00e9nit Televisi\u00f3n para TVG. Das teleseries de \u00e1mbito auton\u00f3mico pasou a traballar en series estatais como \"SMS\", na cal sae en cinco episodios. Dende 2007 a 2010, fixo o papel de Marcos Novoa Pazos na serie \"El Internado\" de Antena 3. No 2008, fixo a s\u00faa primeira aparici\u00f3n no cine, no filme de Jos\u00e9 Luis Cuerda \"Os xirasoles cegos\" xunto a Javier C\u00e1mara e Maribel Verd\u00fa. A s\u00faa interpretaci\u00f3n valeulle un nomeamento \u00f3 Premio Goya ao mellor actor revelaci\u00f3n. O ano seguinte, aparece na curtametraxe \"Universos\" xunto coa s\u00faa compa\u00f1eira de \"El Internado\" Blanca Su\u00e1rez. No 2011 fai o seu debut no teatro coa obra \"Dr\u00e1cula\", na que interpreta a Jonathan Harker.\nVida persoal.\nFillo do escritor Manolo Rivas e de Mar\u00eda Isabel L\u00f3pez. Rivas graduouse nun instituto de Londres e posteriormente estudou comunicaci\u00f3n audiovisual na Universidade de Santiago de Compostela. Ademais do galego e o castel\u00e1n, fala fluidamente o ingl\u00e9s.\nMantivo unha relaci\u00f3n coa actriz Irene Escolar.\nEn 2017 comezou unha relaci\u00f3n con Kayoko Everhart, modelo e bailarina de orixe afroxaponesa da Compa\u00f1\u00eda Nacional de Danza coa que tivo unha filla. \nDesde 2020 mant\u00e9n unha relaci\u00f3n coa modelo francesa Lily Fofana, \u00e9 filla do exfutbolista marfile\u00f1o Youssouf Falikou Fofana e a ex do YouTuber Sneako co que rompeu en 2020.\nMarti\u00f1o decidiu castelanizar o seu nome por Mart\u00edn porque non o entend\u00edan en Madrid."}
{"id": "53979", "revid": "889", "url": "https://gl.wikipedia.org/wiki?curid=53979", "title": "Home lobo", "text": ""}
{"id": "53980", "revid": "103786", "url": "https://gl.wikipedia.org/wiki?curid=53980", "title": "Elecci\u00f3ns municipais en Doz\u00f3n", "text": "Estes foron os resultados das elecci\u00f3ns municipais no concello de Doz\u00f3n dende 1979.\nComparativa de todas as elecci\u00f3ns.\nComposici\u00f3n das Corporaci\u00f3ns.\nCorporaci\u00f3ns democr\u00e1ticas en Doz\u00f3n desde a aprobaci\u00f3n da Constituci\u00f3n de 1978."}
{"id": "53981", "revid": "98629", "url": "https://gl.wikipedia.org/wiki?curid=53981", "title": "Cardo com\u00fan", "text": "O cardo (Cynara cardunculus) \u00e9 unha planta perenne da familia das aster\u00e1ceas, semellante \u00e1 alcachofa (\"Cynara scolymus\"), da que \u00e1s veces se considera subespecie. \u00c9 unha planta robusta que pode chegar at\u00e9 os 2 metros, as follas son lobuladas e que medra en terreos rochosos. \u00c9 nativa da zona oeste e central do mediterr\u00e1neo, onde se cultiva dende tempos remotos. Non \u00e9 com\u00fan en Galiza. Nalgunhas zonas (Espa\u00f1a mediterr\u00e1nea, Italia...) os cardos rec\u00f3llese polo outono ou mesmo xa entrado o inverno para consumir o talos das s\u00faas follas (\"pencas\") fervidos (\u00e9 com\u00fan coma prato na Noiteboa de zonas de Arag\u00f3n e Castela).\nDescrici\u00f3n.\n\u00c9 unha planta perenne e vivaz con ra\u00edz tuberosa. No seu primeiro ano produce unha roseta de grandes follas con at\u00e9 un metro de lonxitude e 0,6 m de ancho que est\u00e1n profundamente divididas, son pinnadas e subespi\u00f1entas co env\u00e9s abrancazado e tomentoso e nervaduras moi pronunciadas. Polo segundo ano, do centro da roseta sae un longo talo acanalado de at\u00e9 150\u00a0cm de altura que ramifica na s\u00faa parte superior. Os seus grandes cap\u00edtulos florais son os que producen as alcachofas e te\u00f1en flores tubuladas (fl\u00f3sculos) de cor violeta, plumosas e s\u00e9siles, que est\u00e1n dispostas sobre un recept\u00e1culo carnoso arrodeado de br\u00e1cteas ovais e rematadas en punta. O froito \u00e9 un aquenio de cor pardo escuro cun penacho de consistencia sedosa.\nUsos.\nCons\u00f3mense os seus talos, que se branquean tap\u00e1ndoos dalg\u00fan xeito ou coa propia terra durante o seu crecemento. Estes talos prep\u00e1ranse xeralmente fervidos, unha vez limpos da codia espi\u00f1enta que os cobre. Os cap\u00edtulos florais p\u00f3dense preparar coma alcachofas.\nAs flores est\u00e1n cubertas de finos e invis\u00edbeis espi\u00f1os que causan dor ao se fixar \u00e1 pel da man, con todo hai variedades que case carecen de tales vilosidades.\nRequire dunha prolongada (c. 5 meses) estaci\u00f3n fresca, a\u00ednda que \u00e9 sens\u00edbel \u00e1s xeadas; tam\u00e9n necesita bastante espazo por planta.\n\u00c9 moi invasora, t\u00e9ndose asilvestrado en zonas de Chile, nas pampas \u00e1ridas da Arxentina, en California ou en Australia.\nHai posibilidades de obter bo biodi\u00e9sel. O \u00f3leo extr\u00e1ese das sementes, semellante ao do xirasol en composici\u00f3n e uso.\nAs s\u00faas flores son utilizadas polas s\u00faas propiedades coagulantes para facer o leite callado dalg\u00fans queixos ib\u00e9ricos tradicionais, coma \"Serra da Stela\" e \"Castelo Branco\" (Portugal); \"Queixo De Flor\" de Gu\u00eda (Gran Canaria), queixo de \"La Serena\" (Badaxoz) e a \"Torta del Casar\" (C\u00e1ceres) en Estremadura.\nTaxonom\u00eda.\n\"Cynara cardunculus\" foi descrita por Carl von Linn\u00e9 e publicado en \"Species Plantarum\" 2: 827\u2013828. 1753.\nN\u00famero de cromosomas de \"Cynara cardunculus\" (Fam. Compositae) e t\u00e1xones infraespec\u00edficos: 2n=34\nCynara:nome xen\u00e9rico que deriva do Grego \"\u03c7\u03b9\u03bd\u03ac\u03c1\u03b1\",-\"\u03b1\u03c2\" ou \"\u03c7\u03c5\u03bd\u03ac\u03c1\u03b1\", \"alcachofa\", derivado de \"\u03c7\u03c5\u03c9\u03bd\"-\"\u03c7\u03c5\u03bd\u03cc\u03c2\", cyon-cynos, \"can\", polas br\u00e1cteas involucrais que, pola s\u00faa forma, asem\u00e9llanse aos caninos de dito animal. Pasou ao lat\u00edn coma \"cinara\" e se usaba tam\u00e9n para designar o cardo.\ncardunculus: ep\u00edteto latino que significa \"diminutivo de \"Carduus\"\"."}
{"id": "53982", "revid": "18868", "url": "https://gl.wikipedia.org/wiki?curid=53982", "title": "Cardo (hom\u00f3nimos)", "text": "Cardo \u00e9 un termo empregado na planificaci\u00f3n urban\u00edstica do Imperio Romano.\nCardo \u00e9 tam\u00e9n o nome que levan varias especies de plantas:"}
{"id": "53985", "revid": "1410", "url": "https://gl.wikipedia.org/wiki?curid=53985", "title": "Canal+ (canal)", "text": "Canal+ (anteriormente Canal+ 1) \u00e9 unha cadea de televisi\u00f3n de pago que emite a trav\u00e9s da plataforma dixital por sat\u00e9lite Canal+, propiedade parcialmente de Canal+, unha canle francesa (o nome lese \"canal plus\", que en franc\u00e9s significa: \"canle m\u00e1is\").\nHistoria.\nEn Espa\u00f1a, Canal+, integrada en Sogecable, obtivo unha das tres licenzas para televisi\u00f3n privada anal\u00f3xica de \u00e1mbito nacional sacadas a concurso polo Goberno no ano 1988. Tratouse dunha concesi\u00f3n especial para as caracter\u00edsticas da canle, que lle obrigaba a emitir seis horas diarias en aberto, sendo o resto das emisi\u00f3ns codificadas, e exclusivas para os seus abonados.\nO 8 de xu\u00f1o de 1990 Canal+ inicia as s\u00faas emisi\u00f3ns en probas, e o 14 de setembro dese mesmo ano as emisi\u00f3ns regulares, ofrecendo por primeira vez televisi\u00f3n de pago en Espa\u00f1a mediante un sistema decodificador do sinal, que emite cifrada mediante o sistema Nagravisi\u00f3n.\nA programaci\u00f3n en aberto inclu\u00edu programas de alta popularidade como \"Las Noticias del Gui\u00f1ol\" (us espazo protagonizado por caricaturas humor\u00edsticas de personaxes co\u00f1ecidos, deportistas e pol\u00edticos) ou outros programas como \"Lo+ Plus\" (un magacine con entrevistas e espazos de humor).\nEn codificado emitiu pel\u00edculas de estrea t\u00f3dalas noites (entre elas as \"pel\u00edculas X\") e as transmisi\u00f3ns en exclusiva do f\u00fatbol en directo fixo que se sumaran un gran n\u00famero de abonados, entre os que hai que destacar os establecementos de hostaler\u00eda que ofrec\u00edan con iso aos seus clientes a visualizaci\u00f3n dos partidos. No ano 1995 a canle alcanza o mill\u00f3n de abonados.\nO 31 de agosto de 1997 prod\u00facese unha renova total da imaxe corporativa que estrear\u00e1 a canle al\u00e1 polo 1990. Coa chegada en 1997 de Canal Sat\u00e9lite Digital, a plataforma dixital de Sogecable, cr\u00e9anse d\u00faas versi\u00f3ns da canle con distintos horarios de programaci\u00f3n para conformar o \"paquete premium\" do operador. Tr\u00e1tase de Canal+ Azul e Canal+ Rojo.\nCoa evoluci\u00f3n da oferta dixital e sobre todo coa chegada de Canal+, o paquete de canles de Canal+ foi crecendo: Canal+, Canal+ 2 (a distinto horario), Canal+ ...30 (programaci\u00f3n de Canal+ con 30 minutos de atraso), tres canles de Canal+ Cine e outros tres de Canal+ Deporte.\nA partir de febreiro de 2007 o paquete de Canal+ modifica a s\u00faa configuraci\u00f3n de cine ofrecendo Canal+ Acci\u00f3n, Canal+ Comedia e Canal+ DCine en substituci\u00f3n das tres canles de Canal+ Cine e troca tam\u00e9n o nome \u00e1s tres canles de Canal+ Deporte pasando a ser Canal+ F\u00fatbol, Canal+ Deportes e Canal+ Eventos, posu\u00edndo os tres contidos similares.\nEn 2005 Sogecable solicitou ao Goberno a modificaci\u00f3n das condici\u00f3ns de adxudicaci\u00f3n para autorizar a emisi\u00f3n en aberto as 24 horas. A partir do 7 de novembro de 2005, Canal+ pasou a emitirse exclusivamente a trav\u00e9s da plataforma de pago Canal+, en tanto que na canle anal\u00f3xica nacional comezaron as emisi\u00f3ns dunha nova canle de televisi\u00f3n de Sogecable denominada Cuatro. Deste modo, Sogecable entrou no mercado audiovisual xeralista xunto a TVE, Antena 3 e Telecinco. No ano 2010 Canal+ entrou na TDT de pago coa canle Canal+ Dos. No mesmo ano, lanzou Canal+ 3D, a primeira canle en emitir en 3D en Espa\u00f1a.\nCambio de denominaci\u00f3n.\nCo cambio de nome da plataforma Digital+ a Canal+, realizado o 17 de outubro de 2011, os nomes das canles principais tam\u00e9n foron modificados. Canal+ 1 recuperou o seu nome orixinal Canal+ 1 e Canal+ Dos tam\u00e9n recuperou a s\u00faa denominaci\u00f3n orixinal de Canal+ 2."}
{"id": "53987", "revid": "1643", "url": "https://gl.wikipedia.org/wiki?curid=53987", "title": "Doraemon, o gato c\u00f3smico", "text": ""}
{"id": "53992", "revid": "865", "url": "https://gl.wikipedia.org/wiki?curid=53992", "title": "Sonic Youth (\u00e1lbum)", "text": "Sonic Youth \u00e9 o EP de estrea da banda estadounidense de rock alternativo Sonic Youth. Foi gravado en 1981 no Radio City Music Hall, en Nova York, e editado polo selo de Glenn Branca, Neutral Records, en marzo de 1982. \u00c9 a \u00fanica gravaci\u00f3n de Sonic Youth que conta co bater\u00eda Richard Edson.\nReedici\u00f3ns.\nEn 1987 SST Records reeditou o \u00e1lbum no formato orixinal en vinilo, ademais de en casete cos cinco temas na primeira cara da cinta. A outra cara contaba cos mesmos temas, pero interpretados ao rev\u00e9s, do \u00faltimo ao primeiro, e tanto no libreto como no propio casete as canci\u00f3ns da cara b aparec\u00edan impresas como se se vise a trav\u00e9s dun espello. Ese mesmo ano o EP foi publicado por vez primeira en CD, a trav\u00e9s de SST nos Estados Unidos e de Blast First Records no Reino Unido.\nGeffen reeditou o EP no ano 2006 en CD e en dobre vinilo con 8 temas engadidos. 7 proceden dunha actuaci\u00f3n en directo do d\u00eda 18 de setembro de 1981, mentres que o \u00faltimo corte \u00e9 unha \u00e9 unha gravaci\u00f3n de estudio dunha versi\u00f3n previa de \"I Dreamed I Dream\", gravada en outubro de 1981."}
{"id": "53994", "revid": "865", "url": "https://gl.wikipedia.org/wiki?curid=53994", "title": "Confusion Is Sex", "text": "Confusion is Sex \u00e9 o primeiro \u00e1lbum de Sonic Youth, orixinalmente editado en 1983 polo selo independente Neutral Records. Foi reeditado no ano 1995 pola DGC con m\u00e1is temas tirados do EP \"Kill Yr. Idols\". A imaxe da portada \u00e9 un bosquexo feito pola baixista Kim Gordon do guitarrista Thurston Moore. Esta imaxe foi usada en carteis de concertos nas primeiras etapas da banda.\nO \u00e1lbum \u00e9 a segunda edici\u00f3n da banda, despois do EP \"Sonic Youth\" lanzado en 1982. Inicialmente foi concibido como un sinxelo, pero a banda decidiu gravar todas as novas canci\u00f3ns compostas para conformar o \u00e1lbum.\nAs canci\u00f3ns do \u00e1lbum sa\u00edron dunha segunda sesi\u00f3n de gravaci\u00f3n das mesmas, despois de que as cintas das sesi\u00f3ns orixinais fosen borradas accidentalmente cando Thurston Moore ou Lee Ranaldo as transportaron dentro do seu amplificador de guitarra de cami\u00f1o a unha actuaci\u00f3n en Europa, desco\u00f1ecendo que o im\u00e1n do altofalante pod\u00eda borrar as cintas.\nA portada do disco \u00e9 un bosquexo de Thurston Moore feito por Kim Gordon usado no cartel dun dos seus primeiros concertos, o 8 de maio de 1981. A contraportada \u00e9 a fotocopia dunha fotograf\u00eda da banda en directo.\nGravaci\u00f3n.\n\"Confusion Is Sex\" foi gravado por Wharton Tiers no seu estudio en Chelsea, Manhattan (que establecera no soto dun edificio onde traballaba como supervisor). Gravouse principalmente durante o curto per\u00edodo de Jim Sclavunos como bater\u00eda da banda, encarg\u00e1ndose da meirande parte das bater\u00edas do \u00e1lbum. Cando as sesi\u00f3ns estaban a piques de rematar Sclavunos decidiu deixar o grupo e Bob Bert foi convidado a regresar. Bert aparece en \"Making the Nature Scene\" e a versi\u00f3n ao vivo de The Stooges \"I Wanna Be Your Dog\". \"Confusion Is Sex\" \u00e9 o \u00fanico \u00e1lbum de Sonic Youth no cal o guitarrista Lee Ranaldo toca o baixo, concretamente na canci\u00f3n \"Protect Me You\".\nA letra de \"The World Looks Red\" foi escrita por Michael Gira da banda Swans, que despois usar\u00eda a mesma letra na canci\u00f3n \"The World Looks Red/The World Looks Black\" do \u00e1lbum de Swans de 2016 \"The Glowing Man\".\nO tema de The Stooges \"I Wanna Be Your Dog\" gravouse ao vivo o 15 de novembro de 1982 en Raleigh, Carolina do Norte, durante a xira \"Savage Blunder\" que a banda realizou con Swans. Ranaldo gravou o tema \"Lee Is Free\" s\u00f3 na s\u00faa casa con d\u00faas gravadoras de cinta."}
{"id": "53996", "revid": "98629", "url": "https://gl.wikipedia.org/wiki?curid=53996", "title": "Dom\u00f3tica", "text": "A dom\u00f3tica \u00e9 a disciplina que se ocupa de estudar a tecnolox\u00eda para mellorar a calidade de vida dos seres vivos, en contornos antropizados.\nHistoria e caracter\u00edsticas.\nEsta disciplina naceu no curso da Terceira Revoluci\u00f3n Industrial. O termo \u00e9 un cruzamento das palabras \"domus\" (que significa \"casa\" en lat\u00edn) e rob\u00f3tica (de robot, que significa escravo en checo)\nUn h\u00e1bitat ou edificio dom\u00f3tico \u00e9 aquel dotado de automatismos coa finalidade de mellorar a calidade de vida das persoas que viven nese espazo, de xeito que se reduza o traballo dom\u00e9stico, aumentando a seguranza, racionalizando os diferentes consumos e optimizando os recursos. Un sistema dom\u00f3tico debe ter a ubicuidade suficiente no seu control, tel\u00e9fono, PDA, PC, Internet etc. Por exemplo, nun edificio dom\u00f3tico, durante o inverno, as persianas poder\u00edan subirse automaticamente durante o d\u00eda, e pola noite baixar\u00edan elas soas, aproveitando a luz e a calor solar ao longo do d\u00eda, favorecendo a optimizaci\u00f3n do consumo enerx\u00e9tico da edificaci\u00f3n. Isto \u00e9 un exemplo b\u00e1sico, a\u00ednda que un bo sistema dom\u00f3tico debe ofrecer infinitas posibilidades de control dunha maneira sinxela.\nControl.\nTodas as ordes que se efect\u00faan nunha casa dom\u00f3tica real\u00edzanse a trav\u00e9s de diferentes sistemas:"}
{"id": "53999", "revid": "23204", "url": "https://gl.wikipedia.org/wiki?curid=53999", "title": "Dialectos do portugu\u00e9s", "text": "Os dialectos do portugu\u00e9s son as diferentes variedades existentes da lingua portuguesa. Existen diferenzas con respecto ao padr\u00f3n, especialmente no Brasil, mais tales diferenzas non prexudican a intelexibilidade entre locutores de diferentes dialectos.\nEvoluci\u00f3n.\nO portugu\u00e9s europeo padr\u00f3n (tam\u00e9n co\u00f1ecido como \"estreme\u00f1o\") modificouse m\u00e1is que as outras variedades. Mesmo as\u00ed, todos os aspectos e sons de todos os dialectos de Portugal poden ser encontrados nalgun dialecto no Brasil. O portugu\u00e9s africano, en especial o portugu\u00e9s santomense ten moitas semellanzas co portugu\u00e9s do Brasil. Ao mesmo tempo os dialectos do sur de Portugal presentan moitas semellanzas, especialmente o uso intensivo do xerundio. Na Europa, o alto-mi\u00f1oto e o transmontano te\u00f1en algunhas semellanzas co galego.\nMesmo coa independencia das antigas colonias africanas, o portugu\u00e9s padr\u00f3n de Portugal \u00e9 o padr\u00f3n preferido polos pa\u00edses africanos de lingua portuguesa. Logo, o portugu\u00e9s apenas ten dous dialectos de aprendizaxe, o europeo e o brasileiro. N\u00f3tese que, na lingua portuguesa hai dous dialectos preferidos en Portugal: o de Co\u00edmbra e o de Lisboa. No Brasil, o dialecto preferido \u00e9 o falado e moito m\u00e1is escrito polos habitantes \"cultos\" das grandes cidades. A maior\u00eda dos dialectos, as\u00ed e todo, son mutuamente intelix\u00edbeis.\nDialectos.\nDialectos do Brasil.\nHai pouca precisi\u00f3n na divisi\u00f3n dialectal brasileira. Alg\u00fans dialectos, como o dialecto caipira, xa foron estudados, estabelecidos e reco\u00f1ecidos por ling\u00fcistas, tales como Amadeu Amaral. Con todo, hai poucos estudos a respecto da maior\u00eda dos demais dialectos e, actualmente, aceitase a clasificaci\u00f3n proposta polo fil\u00f3logo Antenor Nascentes e outros."}
{"id": "54000", "revid": "1576", "url": "https://gl.wikipedia.org/wiki?curid=54000", "title": "Econom\u00eda dos Pa\u00edses Baixos", "text": "Os Pa\u00edses Baixos ten unha econom\u00eda pr\u00f3spera e aberta fortemente dependente do comercio externo, na que o goberno reduciu o seu papel dende os anos 1980. Os principais sectores industriais son o procesamento de alimentos, a qu\u00edmica e petroqu\u00edmica e a maquinaria el\u00e9ctrica. Unha agricultura altamente mecanizada emprega apenas o 4% da forza de traballo fornecendo grandes excedentes para a industria de alimentos e para a exportaci\u00f3n; o pa\u00eds \u00e9 o terceiro maior exportador agr\u00edcola mundial en valor, detr\u00e1s apenas dos Estados Unidos de Am\u00e9rica e da Francia. Os neerlandeses conseguiron solucionar a cuesti\u00f3n das finanzas p\u00fablicas e da parada do crecemento do emprego moito antes do seus compa\u00f1eiros europeos.\nMembro fundador do Euro, os Pa\u00edses Baixos substitu\u00edron a s\u00faa antiga moeda, o flor\u00edn, o 1 de xaneiro de 1999 cos outros pa\u00edses membros da zona do euro; as moedas e billetes de euro viron a luz o 1 de xaneiro de 2002.\nO pa\u00eds ten o principal porto do mundo, Rotterdam."}
{"id": "54004", "revid": "23204", "url": "https://gl.wikipedia.org/wiki?curid=54004", "title": "Econom\u00eda de Ucra\u00edna", "text": "Despois da Rusia, a Ucra\u00edna era de lonxe a m\u00e1is importante econom\u00eda da antiga Uni\u00f3n Sovi\u00e9tica, producindo 4 veces m\u00e1is que a rep\u00fablica seguinte. O seu solo f\u00e9rtil xeraba case 1/4 da produci\u00f3n agr\u00edcola sovi\u00e9tica, e as s\u00faas facendas produc\u00edan grandes cantidades de carne, leite, grans e vexetais para outras rep\u00fablicas.\nUcra\u00edna ten uns 40 mill\u00f3ns de hect\u00e1reas de terreo agr\u00edcola (70 % do pa\u00eds), sendo a agricultura a que xera as m\u00e1is importantes exportaci\u00f3ns. A explotaci\u00f3n intensiva dos solos negros e f\u00e9rtiles do cinto agr\u00edcola ucra\u00edno tornaron o pa\u00eds nun gran produtor de trigo e remolacha. Outros cultivos importantes son: cebada, millo, leguminosas, pataca, avea, centeo, pa\u00ednzo e trigo sarraceno. Os principais cultivos industriais son os de remolacha e de semente de xirasol. Cult\u00edvanse tam\u00e9n froitas e hortalizas nos arredores das grandes cidades. A cr\u00eda de gando bovino e su\u00ed\u00f1o d\u00e1se en todo o pais.\nUcra\u00edna conta con ricos xacementos de manganeso no Donbas. Esa rexi\u00f3n \u00e9 o centro industrial do pa\u00eds e un dos principais complexos mineiro-metal\u00farxicos e de industria pesada da Europa. Ucra\u00edna \u00e9 tam\u00e9n un importante produtor de gas natural e de petr\u00f3leo, a\u00ednda que as reservas deses combust\u00edbeis f\u00f3siles te\u00f1an sido excesivamente explotadas durante o per\u00edodo sovi\u00e9tico.\nO Donbas presenta tam\u00e9n industrias metal\u00farxicas altamente desenvolvidas, que producen ferro e aceiro en grandes cantidades."}
{"id": "54005", "revid": "2098", "url": "https://gl.wikipedia.org/wiki?curid=54005", "title": "Polla Records", "text": ""}
{"id": "54006", "revid": "98629", "url": "https://gl.wikipedia.org/wiki?curid=54006", "title": "Gritos en el pasillo", "text": "Gritos en el pasillo \u00e9 un filme de animaci\u00f3n espa\u00f1ol do ano 2006, dirixido e escrito por Juanjo Ram\u00edrez.\nSinopse.\nUn prestixioso ilustrador de contos infant\u00eds \u00e9 contratado polo director dun manicomio. A s\u00faa misi\u00f3n al\u00ed ser\u00e1 decorar as paredes cos seus debuxos, para mellorar o ambiente do lugar. Parece un traballo sinxelo, pero as cousas compl\u00edcanse cando o debuxante descobre un escuro corredor tras o que se escoitan uns berros arrepiantes.\nPersonaxes.\nDebuxante.\nPrestixioso ilustrador de contos infant\u00eds. Reprimido dende a infancia, pois educouse nunha familia que consideraba os artistas xente in\u00fatil e desprezable. Iso converteu o noso protagonista nun tipo inseguro e influenciable, acostumado a cruzarse de brazos ante os problemas. Pero iso vai cambiar, debuxante. Porque os perigos que che rondan no interior do MAN\u00cd-comio obrigarante a tomar unha decisi\u00f3n: Sobrevivir... ou caducar.\nEnfermeiro xefe.\n\u00c9 a man dereira do director do MAN\u00cd-comio. Sinistro, enigm\u00e1tico, tan inestable coma os caducados mentais que custodia. Caerlle mal \u00e9 o peor que che pode ocorrer al\u00ed dentro. Mala sorte, amigo debuxante: Ti c\u00e1eslle mal. Moi mal...\nMarita.\nA caducada mental m\u00e1is singular do MAN\u00cd-comio. Comp\u00f3rtase coma unha nena, intentando fuxir dos horrores que a atormentan. \u00c9 \u00fanica para idear formas de facerse dano. Ri coma os anxos. Chora coma as almas en pena. \u00c9 adorable. \u00c9 irritable. Farache rir. Farache tremer. Querer\u00e1s abrazala. Querer\u00e1s asasinala...\nDirector do manicomio.\nProbablemente o cacahuete m\u00e1is vello do centro para caducados mentais. \u00c9 a cara amable dese sinistro lugar. Dir\u00edxese \u00f3s seus con circunspecci\u00f3n e bondade. Si, amigo debuxante. Este velli\u00f1o poder\u00eda ser o teu mellor aliado, de non ser por un pequeno detalle: cando lle contes o que che est\u00e1 pasando, non te crer\u00e1.\nHerr Doctor.\n\u00bfOnde se refuxia un doutor nazi cando a s\u00faa patria perde a guerra? \u00a1No noso MAN\u00cd-comio, por suposto! Imp\u00f3n a disciplina e a sa\u00fade mental cos procedementos m\u00e1is extremos. Procedementos baseados na nosa mellor amiga: A electricidade."}
{"id": "54008", "revid": "23204", "url": "https://gl.wikipedia.org/wiki?curid=54008", "title": "Mullingar", "text": "Mullingar (\"An Muileann gCearr\" en irland\u00e9s) \u00e9 unha cidade da Rep\u00fablica de Irlanda, no centro do pa\u00eds na provincia de Leinster. \u00c9 a capital do condado de Westmeath. Ten unha poboaci\u00f3n de 8.954 habitantes."}
{"id": "54010", "revid": "12452", "url": "https://gl.wikipedia.org/wiki?curid=54010", "title": "An Muileann gCearr", "text": ""}
{"id": "54011", "revid": "23204", "url": "https://gl.wikipedia.org/wiki?curid=54011", "title": "Tuam", "text": "Tuam (\"Tuaim\" en irland\u00e9s) \u00e9 unha cidade da Rep\u00fablica de Irlanda, no oeste do pa\u00eds na provincia de Connacht e no condado de Galway. Ten unha poboaci\u00f3n de 6.885 habitantes."}
{"id": "54013", "revid": "12452", "url": "https://gl.wikipedia.org/wiki?curid=54013", "title": "Tuaim", "text": ""}
{"id": "54014", "revid": "23204", "url": "https://gl.wikipedia.org/wiki?curid=54014", "title": "Navan", "text": "Navan (\"An Uaimh\" en irland\u00e9s) \u00e9 unha cidade da Rep\u00fablica de Irlanda, na provincia de Leinster e no condado de Meath."}
{"id": "54017", "revid": "88215", "url": "https://gl.wikipedia.org/wiki?curid=54017", "title": "Los Toreros Muertos", "text": "Los Toreros muertos \u00e9 un grupo musical do movemento contracultural co\u00f1ecido como Movida madrile\u00f1a na est\u00e9tica do rock (punk) e pop.\nHistoria.\nO cantante, debuxante e humorista gaditano Pablo Carbonell, o baixista galego Many Moure e o teclista arxentino Guillermo Piccolini formaron este grupo en 1985, en plena Movida madrile\u00f1a; o grupo disolveuse en 1992, volvendo en 2007. Cultivou un tipo de canci\u00f3n cuxas acenos de identidade son unha particular e irreverente orixinalidade e un transgresor sentido do humor. Tras o seu maxisingle \"Yo no me llamo Javier\" veu o seu mellor disco, \"30 a\u00f1os de \u00e9xitos\" (Ariola, 1986), onde \u00e9 perceptible o influxo de Madness e a Orquesta Mondrag\u00f3n. En 1987 sa\u00edu \"Por Biafra\", cuxo mellor tema \u00e9 \"On the Desk\". En 1989 divulgouse o seu terceiro \u00e1lbum, \"Mundo Caracol\", e a s\u00faa traxectoria concl\u00fae con \"Toreros muertos: Cantan en Espa\u00f1ol\", editado no ano 92 e producido por Piccollini.\nA s\u00faa popularidade impulsouse en Am\u00e9rica Latina cara a (1988), cando participaron xunto a outros artistas como Los Prisioneiros, Miguel Mateos, Timbiriche, Jose Feliciano, Yordano, Oc\u00e9ano e os colombianos Compa\u00f1\u00eda Ilimitada e Pasaporte nun mega evento de 12 horas de duraci\u00f3n chamado Concerto de Concertos que levou a cabo o 17 de setembro de 1988 en Bogot\u00e1, Colombia no estadio Nemesio Camacho \"O Campin\".\nEntre as s\u00faas canci\u00f3ns m\u00e1is recordadas figuran a que lles d\u00e1 nome, \"Mi ag\u00fcita amarilla, Yo no me llamo Javier, Soy un animal, Pilar , On the Desk, Falangista\" (Onde Carbonell fac\u00eda unha divertida cr\u00edtica sobre a s\u00faa suposta ideolox\u00eda) e 1789.\nDiscograf\u00eda.\n\u00c1lbums \nRecompilaci\u00f3ns "}
{"id": "54019", "revid": "56817", "url": "https://gl.wikipedia.org/wiki?curid=54019", "title": "Norma xur\u00eddica", "text": "A norma xur\u00eddica \u00e9 unha regra ou ordenaci\u00f3n do comportamento humano ditado por autoridade competente de acordo a un criterio de valor e cuxo incumprimento trae aparellado unha sanci\u00f3n. Xeralmente, imp\u00f3n deber e confire dereitos.\nDifer\u00e9nciase doutras normas de conduta no seu car\u00e1cter \"heter\u00f3nomo\" (imposto por outro), \"bilateral\" (fronte ao suxeito obrigado a cumprir a norma, existe outro facultado para esixir o seu cumprimento), \"coercible\" (exixible por medio de sanci\u00f3ns tanxibles) e \"externo\" (importa o cumprimento da norma; non o estar convencido da mesma).\nPara rematar, cabe mencionar tam\u00e9n que os iusnaturalistas engadir\u00e1n \u00e1 definici\u00f3n anterior \"con miras ao ben com\u00fan.\" O anterior \u00e9 discutible, pois en tal caso, non se poder\u00eda entenderse ao Dereito romano, que contemplaba a escravitude, como un conxunto de normas xur\u00eddicas, o que lle quitar\u00eda o sentido ao estudo deste dereito nos pa\u00edses de Dereito continental, as\u00ed como o estudo de calquera outro ordenamento xur\u00eddico que te\u00f1a normas inxustas.\nPara alg\u00fans, as normas xur\u00eddicas difer\u00e9ncianse das \"regras do Dereito\", porque as primeiras te\u00f1en intenci\u00f3n prescriptiva, mentres as regras te\u00f1en car\u00e1cter descritivo. Inclusive deste xeito, poder\u00edan estar presentes nun mesmo texto.\nAdemais, o termo est\u00e1 moi relacionado ao de Dereito. A este \u00faltimo concepto poden atribu\u00edrselle diferentes sentidos, sendo un dos m\u00e1is recorrentes o de ordenamento xur\u00eddico ou sistema de normas xur\u00eddicas.\nA relaci\u00f3n entre ordenamento xur\u00eddico e norma \u00e9 o de todo coa parte. \u00c9 de car\u00e1cter cuantitativo. O ordenamento xur\u00eddico estar\u00eda constitu\u00eddo polo conxunto das normas xur\u00eddicas. \u00c9 com\u00fan que se confunda o concepto de norma xur\u00eddica co de lei ou lexislaci\u00f3n. Con todo, a lei \u00e9 un tipo de norma xur\u00eddica, pero non todas as normas son leis, pois son normas xur\u00eddicas tam\u00e9n os regulamentos, ordes ministeriais, decreto e, en xeral, calquera acto administrativo que xere obrigaci\u00f3ns ou dereitos. Cabe agregar que constit\u00faen norma xur\u00eddicas, as emanadas dos actos e contrato celebrados entre particulares ou entre estes e \u00f3rganos estatais cando act\u00faan como particulares, suxeit\u00e1ndose \u00e1s prescrici\u00f3ns de dereito privado.\nFunci\u00f3ns.\nFunci\u00f3n motivadora: A norma trata de motivar para que se abste\u00f1an de violar as condici\u00f3ns de convivencia e en especial, de danar certos bens xur\u00eddicos. Desprega os seus efectos \"ex ante\". Por iso a sanci\u00f3n atende \u00e1 prevenci\u00f3n especial.\nFunci\u00f3n protectora: A norma trata de protexer as condici\u00f3ns de convivencia e en especial certos bens xur\u00eddicos. Desprega os seus efectos ex post. Por iso a sanci\u00f3n atende \u00e1 prevenci\u00f3n xeral.\nClasificaci\u00f3ns.\nClasificaci\u00f3n Hartiana.\nHoubo anteriormente sociedades arcaicas que soamente tiveron normas primarias. Para Hart o dereito das sociedades desenvolvidas conta con estes dous tipos de norma.\nAs normas secundarias introd\u00facense para remediar os defectos que padece ou que ten un sistema de dereito no cal haxa normas primarias soamente. Estes defectos ser\u00edan: a falta de certeza, que se remedia polas normas de reco\u00f1ecemento. Outro defecto ser\u00eda a inmobilidade que se emenda mediante a norma de cambio. Tam\u00e9n est\u00e1 o defecto da ineficacia que se pretende superar mediante as normas de adxudicaci\u00f3n.\nMentres que as normas primarias imp\u00f3n deberes e crean obrigas, as secundarias poden ser p\u00fablicas ou privadas."}
{"id": "54020", "revid": "23204", "url": "https://gl.wikipedia.org/wiki?curid=54020", "title": "Acto administrativo en Espa\u00f1a", "text": "O acto administrativo, para o Dereito administrativo de Espa\u00f1a, \u00e9 o \u00abacto xur\u00eddico de vontade, de xu\u00edzo, de co\u00f1ecemento ou desexo ditado pola Administraci\u00f3n P\u00fablica no exerciciio dunha potestade administrativa distinta da potestade regulamentaria\u00bb\nDiferentes definici\u00f3ns de Acto administrativo.\nO acto administrativo dist\u00ednguese doutras actuaci\u00f3ns administrativas non s\u00f3 polo seu car\u00e1cter unilateral, sen\u00f3n ademais polo feito de xerar efectos xur\u00eddicos espec\u00edficos sobre administrados, o cal difer\u00e9nciao claramente doutras actuaci\u00f3ns administrativas como os regulamentos.\nClases do \"Acto Administrativo\".\nPola s\u00faa vinculaci\u00f3n a unha norma previa.\nEsta discrecionalidade da administraci\u00f3n dentro do abano de soluci\u00f3ns, ha ser unha e, \u00e1 s\u00faa vez, deber\u00e1 obrigatoriamente ser acompa\u00f1ada dun razoamento, sen o cal, non ser\u00e1 v\u00e1lida; o cal permite evitar que sexa unha decisi\u00f3n arbitraria.\nOs actos discrecionais contr\u00f3lanse s\u00f3 de d\u00faas maneiras: controlando a legalidade dos actos regrados previos e pola prohibici\u00f3n da chamada desviaci\u00f3n de poder\nExemplos de actos discrecionais: o outorgamento dun premio, a decisi\u00f3n sobre o contido dun plan de ordenaci\u00f3n urban\u00edstica etc.\nElementos do \"Acto Administrativo\".\nSuxeito competente.\nO suxeito activo ha ser \"un \u00f3rgano da Administraci\u00f3n\", pero ademais debe ser o \u00f3rgano competente. Esta competencia pode ser:\nContido.\nO contido \u00e9 a declaraci\u00f3n en que o acto consiste e ad\u00f3itase distinguir entre:\nEn xeral consid\u00e9ranse nulos os actos de contido imposible ou que sexan constitutivos de infracci\u00f3n penal.\nConsid\u00e9ranse anulables os actos cuxo contido incorra en infracci\u00f3n do ordenamento xur\u00eddico.\nCausa e Fin.\nCausa: a raz\u00f3n que xustifica o acto.\nFin: o que se persegue, aquela cuesti\u00f3n que se pretende resolver.\nProcedemento.\n\u00c9 a v\u00eda a trav\u00e9s da cal vaise a crear o acto administrativo: o procedemento administrativo.\nForma.\nA forma \u00e9 o xeito como se exterioriza o acto. A forma no dereito administrativo \u00e9 case que sempre escrita, a non ser que pola s\u00faa natureza poida manifestarse dun xeito m\u00e1is axeitado doutra forma (medios inform\u00e1ticos). No entanto, tam\u00e9n existen actos administrativos non escritos cando se d\u00e1 alg\u00fan dos supostos de silencio administrativo.\nXustificaci\u00f3n.\nOs actos administrativos deben estar xustificados, deben dicir as raz\u00f3ns polas cales ad\u00f3ptase. A iso denom\u00ednaselle tam\u00e9n motivaci\u00f3n\nPublicidade.\nTodo acto administrativo debe ser co\u00f1ecido, para que os interesados saiban da existencia do mesmo e poidan exercer os seus dereitos. A publicidade, segundo o tipo de acto, pode ser directamente ao particular ou particulares, ou vir obrigada a administraci\u00f3n \u00e1 publicaci\u00f3n do acto nalg\u00fan medio oficial (Bolet\u00edn, Diario Oficial etc).\nEfectos do \"Acto Administrativo\".\nA invalidez \u00e9 o x\u00e9nero en que poden distinguirse d\u00faas especies de afectaci\u00f3n da validez, a saber, a nulidade e a anulabilidade.\nA Nulidade.\nSon nulos de pleno dereito os seguintes actos:\nTam\u00e9n cabe a nulidade de disposici\u00f3ns administrativas ditadas pola Administraci\u00f3n por:\nA Anulabilidade.\nComo norma xeral, poderiamos dicir que o resto de casos en que o acto administrativo incorra nalg\u00fan tipo de infracci\u00f3n, ser\u00e1 anulable. Nestes casos hai que dicir que a Administraci\u00f3n poder\u00e1 convalidar o acto se fai emenda dos vicios que o afectan.\nCon relaci\u00f3n ao vicio de forma, unicamente cabe alegar anulabilidade se carece dos requisitos formais indispensables para alcanzar o seu fin ou d\u00e1 lugar a indefensi\u00f3n dos interesados.\nEfectos ordinarios ou com\u00fans.\nPresunci\u00f3n de validez.\nOs actos administrativos pres\u00famense v\u00e1lidos e producen os seus efectos desde a data en que se diten, salvo que neles se dispo\u00f1a outra cousa. No entanto cando \u00e9 necesaria a publicidade do mesmo etc."}
{"id": "54022", "revid": "56817", "url": "https://gl.wikipedia.org/wiki?curid=54022", "title": "Competencia administrativa", "text": "A competencia administrativa \u00e9 un dos presupostos da acci\u00f3n da administraci\u00f3n p\u00fablica\nNo exercicio das potestades p\u00fablicas, o suxeito activo ha ser sempre \"un \u00f3rgano da Administraci\u00f3n\", pero ademais debe ser o \"\u00f3rgano competente\"."}
{"id": "54023", "revid": "1877", "url": "https://gl.wikipedia.org/wiki?curid=54023", "title": "Maria mari\u00f1o", "text": ""}
{"id": "54025", "revid": "98629", "url": "https://gl.wikipedia.org/wiki?curid=54025", "title": "A Thousand Leaves", "text": "A Thousand Leaves \u00e9 o d\u00e9cimo \u00e1lbum da banda estadounidense de rock alternativo Sonic Youth, editado o 12 de maio de 1998 polo selo DGC Records. Foi o seu primeiro grande traballo en ser gravado no seu estudo privado de Manhattan, chamado Echo Canyon e constru\u00eddo cos cartos que ga\u00f1aron no festival de Lollapalooza de 1995. Como a banda tivo liberdade de tempo para traballar no seu estudio, o \u00e1lbum conta con varios temas longos e de car\u00e1cter improvisado que foron desenvolvidos desigualmente. Tres EPs altamente experimentais, ', ' e \"\", foron gravados de xeito simult\u00e1neo a este disco.\nTras o seu anzamento o disco acadou o n\u00famero 85 na lista \"Billboard 200\" e o 38 na lista brit\u00e1nica de \u00e1lbums. A canci\u00f3n \"Sunday\" foi editada como sinxelo contando cun v\u00eddeo musical dirixido por Harmony Korine e protagonizado polo actor Macaulay Culkin. En xeral o \u00e1lbum tivo unha boa recepci\u00f3n, loubando os cr\u00edticos who praised as longas e tranquilas interacci\u00f3ns de guitarra entre Thurston Moore e Lee Ranaldo. Por\u00e9n, alg\u00fans criticaron a forzada entrega vocal de Kim Gordon e atoparon varias canci\u00f3ns innecesariamente longas e pobremente constru\u00eddas.\nAntecedentes e gravaci\u00f3n.\n\"A Thousand Leaves\" \u00e9 a continuaci\u00f3n do \u00e1lbum de 1995 \"Washing Machine\", que foi editado pouco despois de que a banda rematase o seu per\u00edodo como cabeza de cartel do festival de Lollapalooza. Cos cartos que fixeron no festival decidiron constru\u00edr un estudio de gravaci\u00f3n, bautizado como Echo Canyon, na r\u00faa Murray do Lower Manhattan. O espazo de preto de tres anos entre \"Washing Machine\" e \"A Thousand Leaves\" representou o espazo m\u00e1is longo entre \u00e1lbums de estudio de Sonic Youth ata a data. O cantante e guitarrista Thurston Moore explicou que a banda precisaba un descanso, destacando que estiveran xirando sen parar durante 16 anos. Moore dixo, \"Estamos tendo fillos, estamos fac\u00e9ndonos vellos, imos enfriarnos un pouco e a constru\u00edr este taller, e seguir as\u00ed, traballando esa ruta\". No seu estudio, a banda comezou a escribir novas canci\u00f3ns de improvisaci\u00f3ns ealizadas nos ensaios. Varias \"jams\" instrumentais foron editadas como EPs a trav\u00e9s do propio selo do grupo, Sonic Youth Recordings, e distribu\u00eddas por Smells Like Records, unha discogr\u00e1fica independente fundada polo bater\u00eda Steve Shelley. Entre eses EPs estaban ', ' e .\nAo ser \"A Thousand Leaves\" o primeiro \u00e1lbum de Sonic Youth en ser gravado no seu propio estudio, a banda tivo m\u00e1is tempo e lierdade para traballar nel. Como resultado, as canci\u00f3ns evolucionaron de xeito desigual e foron gravadas dende unha fase temper\u00e1 de desenvolvemento. Segundo o guitarrista Lee Ranaldo, o \u00e1lbum \u00e9 \"un reflexo de onde estabamos nese momento. Non quer\u00edamos facer nada conciso. Estabamos sinxelamente tocando o que quer\u00edamos tocar. Realmente non sent\u00edamos que o que ti\u00f1abamos que facer era producir outro disco coo \"Goo\"\". A canci\u00f3n de 11 minutos \"Hits of Sunshine (For Allen Ginsberg)\" inicialmente quer\u00eda editarse nun dos EPs como un tema instrumental, pero finalmente foi inclu\u00edda no \u00e1lbum con voces. O disco foi coproducido pola banda e o produtor de \"Confusion Is Sex\" Wharton Tiers. Foi masterizado por Greg Calbi en Masterdisk, en Nova York.\nEdici\u00f3n.\n\"A Thousand Leaves\" foi publicado en vinilo, CD e casete o 12 de maio de 1998 por DGC Records. A portada do \u00e1lbum foi realizada pola artista Marnie Weber, e amosa un h\u00e1mster e \u00e1 propia Weber con 10 anos levando cornos de animais. Segundo Moore, a imaxe \u00e9 unha referencia ao recompilatorio \"Unlimited Edition\" da banda alem\u00e1 de rock experimental Can. Orixinalmente o disco foi titulado \"Mille Feuille\" (A Thousand Leaves en franc\u00e9s) e a portada \u00eda ser unha imaxe de Moore sostendo pasteis. Para promocionar o \u00e1lbum editouse unha versi\u00f3n de \"Sunday\" para a radio como sinxelo en abril de 1998. A banda tam\u00e9n promocionou o traballo cunha xira polos Estados Unidos e o Canad\u00e1 dende maio a xu\u00f1o dese ano.\nTras o seu lanzamento \"A Thousand Leaves\" chegou ao n\u00famero 85 na lista estadounidense \"Billboard 200\" e ao 38 da list brit\u00e1nica de \u00e1lbums. O \u00e1lbum tam\u00e9n entrou nas listas doutros pa\u00edses, como Francia, B\u00e9lxica, Suecia e Noruega. O sinxelo \"Sunday\" acadou o n\u00famero 72 na lista brit\u00e1nica de sinxelos e foi finalmente publicado en vinilo e CD o 14 de xullo de 1998, contendo unha versi\u00f3n de Nirvana, \"Moist Vagina\", como unha das s\u00faas caras b. Un videoclip dirixido por Harmony Korine e protagonizado por Macaulay Culkin foi realizado para o sinxelo. A banda elixiu a Korine debido ao seu traballo nos filmes \"Kids\" (1995) e \"Gummo\" (1997), o primeiro dos cales contaba con varios actores novos que anteriormente apareceron no v\u00eddeo musical do sinxelo de 1993 \"Sugar Kane\", inclu\u00edda a actriz estadounidense Chlo\u00eb Sevigny. Cara o mes de xullo de 1999 o \u00e1lbum levaba vendidas 54.000 copias nos Estados Unidos segundo Nielsen SoundScan., e no ano 2005 levaba unhas vendas de 66.000 unidades."}
{"id": "54026", "revid": "23204", "url": "https://gl.wikipedia.org/wiki?curid=54026", "title": "ISO 216", "text": "A norma ISO 216 da Organizaci\u00f3n Internacional para a Estandarizaci\u00f3n (\"International Organization for Standardization\", ISO) especifica os formatos de papel e \u00e9 usada actualmente en moitos pa\u00edses do mundo. \u00c9 o est\u00e1ndar que define o popular A4. A norma ISO 216 equivale \u00e1 DIN 476, da cal deriva, e \u00e1 UNE 1011.\nHistoria.\nAs vantaxes de basear o tama\u00f1o do papel nunha relaci\u00f3n matem\u00e1tica baseada na ra\u00edz cadrada de dous (\u221a 2) observouna xa en 1786 o cient\u00edfico alem\u00e1n Georg Christoph Lichtenberg, nunha carta a John Beckmann. Os formatos A2, A3, B3, B4 e B5 desenvolv\u00e9ronse en Francia, e foron publicados en 1798 durante a Revoluci\u00f3n Francesa, pero posteriormente quedaron no esquecemento.\nA principios do s\u00e9culo XX, Walter Porstmann converteu a idea de Lichtenberg nun sistema adecuado de diferentes tama\u00f1os de papel. O sistema Porstmann introduc\u00eduse como norma DIN (DIN 476) en Alema\u00f1a no ano 1922, en substituci\u00f3n dunha gran variedade de formatos de papel. Hoxe en d\u00eda os tama\u00f1os de papel ch\u00e1manse \"Ax DIN\" no uso diario.\nFormatos (ISO/DIN).\nA ISO 216 e os est\u00e1ndares relacionados foron publicados por primeira vez entre 1975 e 1995:"}
{"id": "54027", "revid": "1987", "url": "https://gl.wikipedia.org/wiki?curid=54027", "title": "Administraci\u00f3n p\u00fablica", "text": "Por Administraci\u00f3n p\u00fablica, xeralmente, ent\u00e9ndese \u00e1 organizaci\u00f3n integrada por un persoal especializado, dotada de medios econ\u00f3micos e materiais p\u00fablicos que pon en pr\u00e1ctica as decisi\u00f3ns tomadas polo goberno. Componse de todo o que a fai efectiva: funcionarios e edificios p\u00fablicos, entre outros. Pola s\u00faa funci\u00f3n, \u00e9 o enlace entre a cidadan\u00eda e o poder pol\u00edtico. Con todo, non s\u00f3 existe Administraci\u00f3n P\u00fablica no Poder Executivo, sen\u00f3n en gran parte do Estado e ata en entes privados que desempe\u00f1an funci\u00f3ns administrativas por habilitaci\u00f3n do Estado, coma os colexios profesionais.\nDo lat\u00edn \"ad-ministrare\", que significa servir, ou de \"ad manus traher\" que alude \u00e1 idea de manexar ou xestionar.\nNo entanto, o concepto de Administraci\u00f3n P\u00fablica pode ser entendido desde dous puntos de vista.\nTam\u00e9n se pode entender como a disciplina encargada do manexo cient\u00edfico dos recursos e da direcci\u00f3n do traballo humano enfocada \u00e1 satisfacci\u00f3n do interese p\u00fablico, entendendo este \u00faltimo como as expectativas da colectividade.\nElementos.\nXuridicamente, o concepto de Administraci\u00f3n p\u00fablica \u00fasase m\u00e1is frecuentemente en sentido formal, refer\u00edndose a un organismo complexo e m\u00faltiple -sen prexu\u00edzo da s\u00faa unidade- que realiza unha actividade do Estado. Neste sentido, se dicimos \"responsabilidade da Administraci\u00f3n\" qu\u00e9rese significar que o acto ou feito da Administraci\u00f3n \u00e9 o que responsabiliza ao Estado (ou comunidade aut\u00f3noma, administraci\u00f3n local etc.\nPrerrogativas da Administraci\u00f3n.\nA Administraci\u00f3n pos\u00fae unha serie de prerrogativas que a colocan nunha posici\u00f3n superior \u00e1 do administrado. A xustificaci\u00f3n \u00e9 que a Administraci\u00f3n defende os intereses xerais, mentres que o particular defende os intereses particulares ou propios de seu.\nEntre as devanditas prerrogativas destacan:\nA Administraci\u00f3n p\u00fablica en Espa\u00f1a.\nSegundo o artigo 103 da Constituci\u00f3n, a Administraci\u00f3n P\u00fablica de Espa\u00f1a serve con obxectividade aos intereses xerais e act\u00faa de acordo cos principios de eficacia, xerarqu\u00eda, descentralizaci\u00f3n, desconcentraci\u00f3n e coordinaci\u00f3n, con sometemento pleno \u00e1 lei e ao dereito.\nA nivel territorial, a Constituci\u00f3n de 1978 divide a Administraci\u00f3n p\u00fablica en tres niveis como consecuencia da definici\u00f3n de estado fortemente descentralizado:\nA pluralidade de Administraci\u00f3ns P\u00fablicas en Espa\u00f1a compl\u00e9tase coas Administraci\u00f3ns non territoriais que desenvolven actividades concretas con potestades limitadas:"}
{"id": "54028", "revid": "25871", "url": "https://gl.wikipedia.org/wiki?curid=54028", "title": "ISO 5218", "text": "A norma ISO 5218 define a representaci\u00f3n dos sexos humanos mediante un c\u00f3digo num\u00e9rico dun car\u00e1cter. Empr\u00e9gase en sistemas de informaci\u00f3n, como por exemplo aplicaci\u00f3ns de bases de datos. Esta norma foi creada pola ISO en novembro do 1976 e actualizada en xullo do 2004."}
{"id": "54030", "revid": "27249", "url": "https://gl.wikipedia.org/wiki?curid=54030", "title": "ISO 4217", "text": "A norma ISO\u00a04217 foi creada pola ISO co obxectivo de definir c\u00f3digos de tres letras para todas as moedas do mundo. Isto elimina as confusi\u00f3ns causadas por alg\u00fans nomes de divisas como d\u00f3lar, franco ou libra, que son empregados en numerosos pa\u00edses pero te\u00f1en tipos de cambio moi diferentes.\nAs d\u00faas primeiras letras do c\u00f3digo son as d\u00faas letras do c\u00f3digo do pa\u00eds da moeda segundo o est\u00e1ndar ISO\u00a03166-1 e a terceira \u00e9 normalmente a inicial da divisa en si. Esta norma define tam\u00e9n as relaci\u00f3ns entre a unidade monetaria principal e as s\u00faas subdivisi\u00f3ns.\nIncl\u00fae tam\u00e9n c\u00f3digos para metais preciosos (ouro, prata, paladio e platino) e outras definici\u00f3ns utilizadas no mundo financeiro. Tam\u00e9n existen c\u00f3digos especiais para probas (\"XTS\"), e para indicar transacci\u00f3ns non monetarias (\"XXX\"). Todos estes c\u00f3digos comezan coa letra\u00a0\"X\". Os metais preciosos utilizan\u00a0\"X\" e o s\u00edmbolo qu\u00edmico do metal. ISO\u00a03166 nunca asigna c\u00f3digos de pa\u00eds comezando con\u00a0\"X\", polo que ISO\u00a04217 pode usar c\u00f3digos que comecen con esa letra sen arriscarse a colisi\u00f3ns."}
{"id": "54031", "revid": "5132", "url": "https://gl.wikipedia.org/wiki?curid=54031", "title": "Corea do sur", "text": ""}
{"id": "54033", "revid": "43749", "url": "https://gl.wikipedia.org/wiki?curid=54033", "title": "Kirguist\u00e1n", "text": ""}
{"id": "54034", "revid": "43749", "url": "https://gl.wikipedia.org/wiki?curid=54034", "title": "Lesotho", "text": ""}
{"id": "54035", "revid": "7802", "url": "https://gl.wikipedia.org/wiki?curid=54035", "title": "Fidji", "text": ""}
{"id": "54036", "revid": "43749", "url": "https://gl.wikipedia.org/wiki?curid=54036", "title": "Bahre\u00edn", "text": ""}
{"id": "54039", "revid": "5132", "url": "https://gl.wikipedia.org/wiki?curid=54039", "title": "Taxikist\u00e1n", "text": ""}
{"id": "54040", "revid": "43749", "url": "https://gl.wikipedia.org/wiki?curid=54040", "title": "Cimbaue", "text": ""}
{"id": "54044", "revid": "22570", "url": "https://gl.wikipedia.org/wiki?curid=54044", "title": "Aviador Dro", "text": "Aviador Dro \u00e9 o nome abreviado do grupo liderado por Servando Carballar, El Aviador Dro y sus Obreros Especializados. O seu nome \u00e9 unha homenaxe \u00e1 \u00f3pera \"L'aviatore Dro\" (1915), poema tr\u00e1xico en tres actos do m\u00fasico futurista Francisco Balilla Pratella (1880-1955).\nO grupo cr\u00e9ase en Madrid en 1979 e son os pioneiros do pop electr\u00f3nico en Espa\u00f1a, no ronsel de bandas norteamericanas como Devo. Entre os seus \u00e9xitos destacan \"Programa en Espiral\", \"Selector de Frecuencias\", \"La Chica de Plexigl\u00e1s\" ou \"Amor industrial\".\nEn 1982 e cunha incipiente compa\u00f1\u00eda independente chamada DRO publicaba na s\u00faa referencia de cat\u00e1logo n\u00famero dez o \u00e1lbum \"Alas sobre el mundo\", presentado como \"un fascinante elep\u00e9 do Aviador Dro\". Al\u00ed estaban os seus cl\u00e1sicos por excelencia como \"Brigada demolici\u00f3n\" ou \"Selector de frecuencias\".\nEn 1983 \"-Aviador Dro y sus Obreros especializados'-' atrev\u00e9ronse ata cun dobre conceptual chamado \"S\u00edntesis\" -sendo un disco a tese e o outro a ant\u00edtese-, que levaba o engadido dun voluminoso manifesto. Eran os tempos nos que o pop electr\u00f3nico triunfaba.\n\"Ingravidez\" supuxo os \u00faltimos traballos da propia estrutura de DRO.\nPosteriormente O Aviador Dro soubo evolucionar co tempo, adaptando a s\u00faa est\u00e9tica con cada novo disco. Entre eles est\u00e1n: \"Trance 4000\", \"Cyberiada\" (disco en directo), \"Opera Cient\u00edfica\", un dobre cd que reun\u00eda os seus \u00e9xitos e canci\u00f3ns novas e readaptadas. \"Mecanisburgo\" chegou no 2000 e \"Conf\u00eda en t\u00fas m\u00e1quinas\" foi lanzado no 2004.\nHistoria.\nDesde 1977 Biovac N, Sincrotron, Placa Tumbler, Derflex Tipo IARR e Fox Cycloide realizan fanzines literarios no instituto Santamarca de Madr\u00edd. Biovac e Sincrotron senten fascinados polas vangardas de principios de s\u00e9culo : dada\u00edsmo, surrealismo e futurismo. Biocac e Fox Cycloide, xunto a outros amigos forman Alex e os Drugos, inspirados polas bandas punk que proliferan na escena musical underground.\nO centro de operaci\u00f3ns trasl\u00e1dase ao Ateneo Libertario de Mantuano onde mante\u00f1en un local para as s\u00faas revistas e outro para os ensaios.\nEn 1979 Biovac N e Sincrotron forman Holopl\u00e1stico, e po\u00f1en un anuncio buscando novos membros interesados en grupos m\u00e1is electr\u00f3nicos, ao que contestan Kraftwerk, Devo, Ultravox e grupos de rock alem\u00e1n como Dusseldorf ou Neu: 32 32 e Multiplexor. Asimilan xuntos o \"Sentido da vida sistematizada\". \u00danenselles Placa Tumbler e Derflex Tipo IARR e El Hombre Dinamo. Nace El Aviador Dro y sus Obreros Especializados.\nEnsaios e actuaci\u00f3ns no Ateneo Libertario de Prosperidade. BIOVAC inventa o termo \"Tecno-Pop\" para definir a s\u00faa m\u00fasica. \u00c9 a primeira vez que se usa ese termo no mundo.\nDurante a gravaci\u00f3n o equipo orixinal rompe. Sincrotron, 32 32 e Multiplexor fundan Esplendor Geom\u00e9trico. Biovac, Derflex e Placa Tumbler chaman ao cantante de \"\u00c1lex y los Drugos\" , Fox Cycloide. \u00danenselles CTA 102 e Metalina para consumar a \"violencia est\u00e9tica\". Espect\u00e1culo en directo, sprays, bolsas de pl\u00e1stico, electrodom\u00e9sticos. \u00daneselles Xe \u00e1 guitarra.\nGravan varios EPs e un LP: \"Alas sobre el mundo\". Jes\u00fas N. G\u00f3mez gr\u00e1valles no seu estudo Doublewtronics e perm\u00edtelles pagar a gravaci\u00f3n en prazos mensuais. Tardan m\u00e1is dun ano en pagalo. Ningunha compa\u00f1\u00eda inter\u00e9sase en editalos.\nArcoiris, membro de Los Iniciados, entra no grupo. En 1982 Fundan D.R.O. (Discos Radioactivos Organizados) para editar os seus propios discos. Grazas ao \u00e9xito inicial (editan a Siniestro Total, Glutamato Ye-Y\u00e9, Gabinete Caligari, Loquillo, Los Nikis, Nacha Pop, Decibelios, Alphaville, Def Con Dos e a outros moitos) DRO conv\u00e9rtese na primeira compa\u00f1\u00eda independente.\nEditan \"Selector de frecuencias\", que se converte no seu primeiro \u00e9xito real de radio e vendas. En 1983 editan o dobre LP \"S\u00edntesis\", que incl\u00fae \"Tesis\" e \"Ant\u00edtesis\", e un libreto (S\u00edntese da revoluci\u00f3n din\u00e1mica). \u00c9 a \u00e9poca m\u00e1is activa do Aviador en canto a concertos. O Aviador toca por toda Espa\u00f1a e d\u00eda a d\u00eda crece a s\u00faa Rede Organizada de Mutantes ( R.O.M.). Fans adictos ao futuro con quen intercambian informaci\u00f3n.\nEn 1985 editan \"Cromosomas Salvajes\". Discos Radioactivos conv\u00e9rtese nun fen\u00f3meno da Industria Discogr\u00e1fica espa\u00f1ola. A s\u00faa facturaci\u00f3n colapsa a capacidade dos Obreros e termina destru\u00edndo o 2\u00ba equipo. M\u00e1rchanse Fox Cycloide e Derfex Tipo IARR. BIOVAC pasa a ser a nova voz da t\u00e9cnica a\u00ednda que xa cantara en \"Selector de Frecuencias\", \"Baila la Guerra\", \"Cita en el Asteroide\" e outras. Editan \"Ciudadanos del Imperio\" (1986). Entran para apoiar os concertos en directo REP (membro de Alphaville) e Laser 2.000 (irm\u00e1n de Derflex). Concertos con Stranglers e David Bowie.\nEn 1988 sacan \u00e1 venda \"Ingravidez\". Biovac e Arcoiris deixan DRO ante o seu crecemento desmesurado e a diferenza de obxectivos cos seus compa\u00f1eiros. O terceiro equipo de Obreros disgr\u00e9gase como consecuencia da s\u00faa marcha: Xe, Placa Tumbler e Laser 2.000 marchan tam\u00e9n. Entran REP (como membro fixo) e Genocyber F15 (Mario Gil, de Para\u00edso e La Mode). A cuarta formaci\u00f3n son Biovac, Arcoiris, Genocyber e REP, que realizan a \u00faltima xira do Aviador Dro ata a data: \"A xira magn\u00e9tica\", presentaci\u00f3n do novo selo discogr\u00e1fico de Biovac e Arcoiris, \"La F\u00e1brica Magn\u00e9tica\", na que participan Seguridad Social, Surfin' Bichos e outros.\nEn 1991 editan \"Trance\". En 1994 gravan unha multitudinaria actuaci\u00f3n en directo que deber\u00eda converterse en \"Cyberadia\", o seu primeiro \u00e1lbum en vivo, e acompa\u00f1ar unha xira. A quebra da F\u00e1brica Magn\u00e9tica impide o seu lanzamento e paraliza a actividade do grupo durante catro anos. En 1.997 Ed\u00edtase por fin \"Cyberiada\".\nEn 1999 editan \"\u00d3pera cient\u00edfica\" e realizan o \"Xenoma Tour\". Genocyber e REP deixan o grupo por falta de tempo, entrando ATAT como teclista, guitarra e programador, e Nexus \u00e1 percusi\u00f3n electr\u00f3nica. Quinta formaci\u00f3n do Aviador Dro: Biovac N, Arcoiris, ATAT e Nexus. Conv\u00e9rtese na m\u00e1is duradeira do grupo, e contin\u00faa ata a actualidade.\nEn 2001, gravan \"Mecanisburgo\". En 2002 lanzan \"Qu\u00e9 mutada\". En setembro de 2003 realizan a s\u00faa primeira xira f\u00f3ra de Espa\u00f1a: o \"Radioactivo Tour\" (Alema\u00f1a), con concertos en Kaiserslautern, Erlangen, Z\u00faric, Berl\u00edn, Bochum e Hamburgo.\nEn 2004/2005 realizan gravan \"Conf\u00eda en t\u00fas M\u00e1quinas\" e realizan a xira do mesmo nome, unha das m\u00e1is extensas na historia do grupo. Ademais, contin\u00faan desenvolvendo a vocaci\u00f3n de tocar en novos pa\u00edses. En abril de 2005 act\u00faan en M\u00e9xico, na xira \"Nuclear Siempre\" (M\u00e9xico DF, Tijuana, e Guadalaxara), e en xullo no Per\u00fa (Lima). En 2006 fan unha xira (o \"El\u00e9ctrico Tour\") polos Estados Unidos: en febreiro, a costa leste (Nova York, Boston e Filadelfia), e en abril a costa oeste e o sur (Los \u00c1ngeles, San Diego, Phoenix, Albuquerque, Denton, Austin, Houston, Tucson, e Las Vegas)."}
{"id": "54045", "revid": "89787", "url": "https://gl.wikipedia.org/wiki?curid=54045", "title": "Antibi\u00f3tico", "text": "Un antibi\u00f3tico (do grego \"\u03b1\u03bd\u03c4\u03af\" - \"anti\", \"en contra\" + - \"biotikos\", \"dado \u00e1 vida\") \u00e9 un composto qu\u00edmico producido por un ser vivo ou derivado sint\u00e9tico, que mata ou impide o crecemento de certas clases de microorganismos sensibles, xeralmente bacterias, pero non exclusivamente. Os que s\u00f3 act\u00faan contra bacterias ch\u00e1manse antibacterianos. Os antibi\u00f3ticos util\u00edzanse en medicina humana, veterinaria e horticultura para tratar infecci\u00f3ns provocadas por xermes. Normalmente os antibi\u00f3ticos presentan toxicidade selectiva, que \u00e9 moi superior para os organismos invasores que para os animais ou os seres humanos que os hospedan, a\u00ednda que ocasionalmente pode producirse unha reacci\u00f3n adversa, como afectar \u00e1 flora bacteriana normal do organismo ou outros efectos secundarios. Os antibi\u00f3ticos xeralmente axudan \u00e1s defensas dun individuo ata que as respostas locais sexan dabondo para controlar a infecci\u00f3n. Un antibi\u00f3tico \u00e9 bacteriost\u00e1tico se impide o crecemento dos xermes, e bactericida se os destr\u00fae, pero pode xerar tam\u00e9n ambos os efectos, segundo os casos.\nEn termos estritos ou hist\u00f3ricos, un antibi\u00f3tico \u00e9 unha substancia segregada por un microorganismo, que ten a capacidade de afectar a outros microorganismos. O termo \"antibi\u00f3tico\" foi utilizado por primeira vez por Selman Waksman en 1942 para describir certas \u00abinfluencias antibi\u00f3ticas\u00bb, \u00e9 dicir, aquelas formulaci\u00f3ns antagonistas ao crecemento de microorganismos e que derivan doutros organismos vivos. Esa definici\u00f3n excl\u00fae a aquelas substancias naturais, como o zume g\u00e1strico ou o per\u00f3xido de hidr\u00f3xeno, que poden matar a un microorganismo paro que non son producidas por outros microorganismos. Na actualidade a definici\u00f3n de antibi\u00f3tico est\u00e1 sendo usada para inclu\u00edr aos antimicrobianos sint\u00e9ticos ou quimioterap\u00e9uticos antimicrobianos como as quinolonas, sulfamidas e outros axentes antimicrobianos derivados de produtos naturais e aqueles con propiedades antibi\u00f3ticas descubertas empiricamente.\nMoitos antibi\u00f3ticos son compostos de masa molecular relativamente pequena de menos de 2000 Da. Cos avances na qu\u00edmica farmac\u00e9utica a maior\u00eda dos antibi\u00f3ticos actuais son quimicamente modificaci\u00f3ns semisint\u00e9ticas de diversos compostos naturais. Estes incl\u00faen, por exemplo, os beta-lact\u00e1micos, como as penicilinas (producidas por fungos e despois modificadas no laboratorio), as cefalosporinas, e os carbapenems. Compostos que a\u00ednda se obte\u00f1en ill\u00e1ndoos de organismos vivos son os aminoglic\u00f3sidos. Outros son resultado exclusivamente de s\u00edntese qu\u00edmica no laboratorio, como as sulfonamidas, as quinolonas, e as oxazolidinonas. Por tanto, estes produtos poden clasificarse de acordo coa s\u00faa orixe qu\u00edmica en naturais, semisint\u00e9ticos, e sint\u00e9ticos.\nO obxectivo do tratamento con antibi\u00f3ticos \u00e9 a erradicaci\u00f3n do microorganismo pat\u00f3xeno. Para isto c\u00f3mpre seguir unha posolox\u00eda (doses) que consiga que no foco da infecci\u00f3n se acade unha concentraci\u00f3n do medicamento superior \u00e1 m\u00ednima concentraci\u00f3n capaz de inhibir ao microorganismo durante o tempo suficiente. A automedicaci\u00f3n con antibi\u00f3ticos sup\u00f3n un serio problema de sa\u00fade p\u00fablica, porque a elecci\u00f3n inadecuada do antibi\u00f3tico e, especialmente, unha incorrecta posolox\u00eda, pode xerar poboaci\u00f3ns de bacterias resistentes a dito antibi\u00f3tico. Por outro lado, os antibi\u00f3ticos e antimicrobianos son totalmente ineficaces nas enfermidades virais, polo que o seu uso debe evitarse neses casos.\nHistoria.\nA pesar de que os potentes compostos antibi\u00f3ticos para o tratamento de doenzas humanas causadas por bacterias, tales como a tuberculose, peste bub\u00f3nica ou a lepra, non se illaron e identificaron ata o s\u00e9culo XX, o uso m\u00e1is remoto dos antibi\u00f3ticos tivo lugar en China hai m\u00e1is de 2500 anos. Sab\u00edase ent\u00f3n que a aplicaci\u00f3n da callada balorenta da soia sobre certas infecci\u00f3ns ti\u00f1a beneficios terap\u00e9uticos.\nMoitas outras culturas antigas, entre elas a dos antigos exipcios e gregos usaban mofos e certas plantas para o tratamento de infecci\u00f3ns debido a que conti\u00f1an antibi\u00f3ticos (a\u00ednda que non os co\u00f1eceran como tales). Este fen\u00f3meno recibe o nome de \"antibiose\". O principio de \"antibiose\" foi descrito en 1877 cando Louis Pasteur e Robert Koch observaron que un bacilo procedente do aire pod\u00eda inhibir o crecemento da bacteria \"Bacillus anthracis\".\nO primeiro antibi\u00f3tico descuberto foi a penicilina. O primeiro que traballou con este produto, en 1897 foi Ernest Duchesne en Francia, cando traballaba con fungos do x\u00e9nero \"Penicillium\", a\u00ednda que o seu traballo non recibiu a atenci\u00f3n da comunidade cient\u00edfica, e a penicilina non chegar\u00eda a ser co\u00f1ecida ata os traballos de Fleming. A investigaci\u00f3n no eido da terap\u00e9utica antibacteriana moderna comezou en Alema\u00f1a co desenvolvemento do primeiro composto sint\u00e9tico con actividade antibacteriana de curto espectro, o Salvarsan (arsfenamina) por Paul Ehrlich en 1909. En realidade \u00e9 un composto sintetizado no laboratorio, polo que non \u00e9 un produto natural feito por microorganismos (que \u00e9 a definici\u00f3n orixinal e m\u00e1is estrita de antibi\u00f3tico). Ese descubrimento permitiu o tratamento efectivo da s\u00edfilis, que era un gran problema de sa\u00fade p\u00fablica na \u00e9poca. Ese medicamento, efectivo tam\u00e9n para combater outras infecci\u00f3ns por espiroquetas, xa non se emprega no presente.\nM\u00e1is adiante Alexander Fleming (1881-1955), un m\u00e9dico brit\u00e1nico, estaba cultivando unha bacteria (\"Staphylococcus aureus\") nunha placa de \u00e1gar, a cal foi contaminada accidentalmente por esporas de mofos. Fleming decatouse de que o medio de cultivo arredor do mofo estaba libre de bacterias, e comezou a investigar cal era a causa. Fleming xa traballara previamente nas propiedades antibacterianas do encima lisozima, e grazas a iso puido facer unha interpretaci\u00f3n correcta do que viu: o fungo estaba segregando algo que inhib\u00eda o crecemento da bacteria. A\u00ednda que non puido purificar o material obtido (o anel principal da mol\u00e9cula non era estable cos m\u00e9todos de purificaci\u00f3n que utilizou), publicou o seu descubrimento. Debido a que o fungo era do x\u00e9nero \"Penicillium\" (concretamente \"P. notatum\"), denominou ao produto \"penicilina\".\nM\u00e1is de 10 anos despois, Ernst Boris Chain e Howard Walter Florey continuaron os traballos de Fleming e produciron unha forma purificada da penicilina. Un antigo alumno de Fleming, Cecil George Paine, realizou as primeiras experiencias cl\u00ednicas con penicilina en neonatos con oftalm\u00eda neonatal conseguindo o \u00e9xito en 1930. Paine non publicou estes resultados, cousa que si fixeron Chain e Florey m\u00e1is adiante. Os tres investigadores, Fleming, Chain e Florey, compartiron o premio Nobel de Medicina en 1945. En 1939, Ren\u00e9 Dubos illou a gramicidina, un dos primeiros antibi\u00f3ticos usados fabricados comercialmente e indicado no tratamento de feridas e \u00falceras. Debido \u00e1 necesidade imperiosa de tratar as infecci\u00f3ns provocadas por feridas durante a segunda guerra mundial, invest\u00edronse moitos recursos en investigar e purificar a penicilina, e un equipo liderado por Howard Florey tivo \u00e9xito en producir grandes cantidades do principio activo puro en 1940. Os antibi\u00f3ticos axi\u00f1a se fixeron de uso xeneralizado desde o ano 1943.\nO descubrimento dos antibi\u00f3ticos, as\u00ed como da anestesia e a adopci\u00f3n de pr\u00e1cticas hixi\u00e9nicas polo persoal sanitario (por exemplo, o lavado de mans e a utilizaci\u00f3n de instrumentos est\u00e9riles), revolucionou a sanidade e converteuse nun dos grandes avances da historia en materia de sa\u00fade. Aos antibi\u00f3ticos se lles denomina frecuentemente \"balas m\u00e1xicas\", termo usado por Ehrlich, por faceren branco nos microorganismos sen prexudicaren ao h\u00f3spede.\nMecanismo de acci\u00f3n.\nDebido a que os antibi\u00f3ticos te\u00f1en efectos sobre unha gran variedade de bacterias, os seus mecanismos de acci\u00f3n difiren segundo as caracter\u00edsticas vitais de cada organismo e, polo xeral, atacan obxectivos que non existen nas c\u00e9lulas de mam\u00edferos.\nParede celular.\nAlg\u00fans antibi\u00f3ticos exercen a s\u00faa funci\u00f3n en rexi\u00f3ns e org\u00e1nulos intracelulares, polo que son ineficaces en bacterias que conte\u00f1an unha parede celular, a menos que se consiga inhibir a s\u00edntese desta estrutura exterior, presente en moitas bacterias, pero non en animais. Moitos antibi\u00f3ticos van dirixidos a bloquear a s\u00edntese, exportaci\u00f3n, organizaci\u00f3n ou formaci\u00f3n da parede celular, especificamente os enlaces cruzados do peptidoglicano, o principal compo\u00f1ente da parede celular, sen interferiren cos compo\u00f1entes intracelulares. Isto permite alterar a composici\u00f3n intracelular do microorganismo por medio da presi\u00f3n osm\u00f3tica. Como a maquinaria intracelular permanece intacta, isto aumenta a presi\u00f3n interna sobre a membrana ata o punto en que esta cede, o contido celular lib\u00e9rase ao exterior, e a bacteria morre. Tam\u00e9n permiten a entrada doutros axentes antimicrobianos que non poden atravesar a parede celular. Alg\u00fans exemplos cl\u00e1sicos son:\nMembrana celular.\nCertos antibi\u00f3ticos poden lesionar directa ou indirectamente (ao inhibiren a s\u00edntese dos constitu\u00edntes) a integridade da membrana plasm\u00e1tica das bacterias e de certos fungos. Por exemplo, as polimixinas producidas por \"Paenibacillus polymyxa\" son antibi\u00f3ticos que act\u00faan como surfactantes ou deterxentes que reaccionan cos l\u00edpidos da membrana celular das bacterias. Isto afecta \u00e1 permeabilidade da membrana. Os elementos hidrosolubles e alg\u00fans que son t\u00f3xicos para o xerme, poden as\u00ed entrar sen restrici\u00f3n ao interior celular. A gramicidina A forma poros ou canais nas bicapas lip\u00eddicas.\nAcci\u00f3n sobre \u00e1cidos nucleicos (ADN e ARN) e prote\u00ednas.\nAlg\u00fans antibi\u00f3ticos act\u00faan bloqueando a s\u00edntese do ADN, ARN, ribosomas, \u00e1cidos nucleicos ou encimas que participan na s\u00ednteses das prote\u00ednas, e como resultado f\u00f3rmanse prote\u00ednas defectuosas. A mitomicina \u00e9 un composto con estrutura asim\u00e9trica, que se fixa \u00e1s h\u00e9lices do ADN e inhibe ou bloquea a expresi\u00f3n do encima ADN polimerase e, por tanto, a replicaci\u00f3n do ADN e a ensamblaxe das prote\u00ednas. A actinomicina ten un mecanismo de actuaci\u00f3n similar ao da mitomicina, mais \u00e9 unha mol\u00e9cula sim\u00e9trica.\nAs sulfamidas son an\u00e1logos estruturais de mol\u00e9culas biol\u00f3xicas e par\u00e9cense \u00e1s mol\u00e9culas normalmente usadas pola c\u00e9lula diana. Ao fecer uso destas mol\u00e9culas farmacol\u00f3xicas, as v\u00edas metab\u00f3licas do microorganismo son bloqueadas, provocando unha inhibici\u00f3n na produci\u00f3n de bases nitroxenadas e, finalmente, a morte celular.\nAs quinolonas e fluoroquinolonas act\u00faan sobre encimas bacterianos do tipo das xirases e topoisomerases do ADN, responsables da topolox\u00eda dos cromosomas, alterando o control celular sobre a replicaci\u00f3n bacteriana e producindo unha alteraci\u00f3n na lectura da mensaxe xen\u00e9tica.\nAcci\u00f3n sobre os ribosomas.\nAproximadamente a metade dos antibi\u00f3ticos act\u00faan por inhibici\u00f3n dos ribosomas bacterianos, os org\u00e1nulos responsables da s\u00edntese de prote\u00ednas, que son distintos en composici\u00f3n e tama\u00f1o aos ribosomas de mam\u00edferos. Alg\u00fans exemplos incl\u00faen os aminoglic\u00f3sidos (\u00fanense de forma irreversible \u00e1 subunidade 30S do ribosoma bacteriano), as tetraciclinas (bloquean a uni\u00f3n do aminoacil-ARNt ao complexo ARNm-ribosoma), eritromicina (f\u00edxase de xeito espec\u00edfico \u00e1 porci\u00f3n 50S dos ribosomas bacterianos) e a doxiciclina.\nClases de antibi\u00f3ticos.\nAtendendo \u00e1 relaci\u00f3n entre actividade e concentraci\u00f3n, p\u00f3dese falar de tres categor\u00edas de antimicrobianos:\nSegundo a s\u00faa estrutura qu\u00edmica poden clasificarse como: aminoglic\u00f3sidos, ansamicinas, carbacefem, carbapenem, cefalosporinas, glicop\u00e9ptidos, macr\u00f3lidos, monobact\u00e1micos, penicilinas, polip\u00e9ptidos, quinolonas, sulfonamidas, tetraciclinas e outros.\nClases de antibi\u00f3ticos agrupados por estrutura\nCriterios para o uso de antibi\u00f3ticos.\nOs antibi\u00f3ticos s\u00f3 deben ser usados baixo observaci\u00f3n e prescrici\u00f3n dun especialista da sa\u00fade autorizado. En xeral non se pode consumir alcohol durante a terapia antibi\u00f3tica, porque a\u00ednda que non inhibe a acci\u00f3n do antibi\u00f3tico na maior\u00eda dos casos, produce efectos secundarios moi similares aos dos antibi\u00f3ticos, potenciando o efecto indesxeable das reacci\u00f3ns adversas. O alcohol tam\u00e9n compite con encimas do f\u00edgado facendo que a concentraci\u00f3n no plasma sangu\u00edneo da droga sexa inadecuada, como \u00e9 o caso do metronidazol, algunhas cefalosporinas, disulfiram, doxiciclina, eritromicina, entre outros.\nOutras consideraci\u00f3ns a ter en conta antes da prescrici\u00f3n de antibi\u00f3ticos son:\nEfectos adversos.\nOs posibles efectos secundarios do uso de antibi\u00f3ticos son variados e dependen tanto do antibi\u00f3tico utilizado coma do paciente. Estas consecuencias adversas poden inclu\u00edr febre e n\u00e1useas, e certas reacci\u00f3ns al\u00e9rxicas. Un dos efectos secundarios m\u00e1is com\u00fans \u00e9 a diarrea; esta xeralmente prod\u00facese cando o antibi\u00f3tico perturba o balance normal da microbiota intestinal e prolifera a bacteria aerobia \"Clostridium difficile\". Este tipo de perturbaci\u00f3ns non son exclusivas do aparato dixestivo, sen\u00f3n que alteran tam\u00e9n, por exemplo, a microbiota vaxinal como no caso da infecci\u00f3n polo fungo \"Candida\" (candid\u00edase). A interacci\u00f3n medicamentosa con outros f\u00e1rmacos pode provocar outros efectos secundarios como, por exemplo, un elevado risco de dano nun tend\u00f3n cando se combinan antibi\u00f3ticos do grupo das quinolonas e un corticoesteroide sist\u00e9mico.\nExiste a hip\u00f3tese de que alg\u00fans antibi\u00f3ticos poder\u00edan interferir coa eficacia das p\u00edlulas anticonceptivas. Por\u00e9n, non existen estudos conclu\u00edntes que demostren ese feito; polo contrario, a maior\u00eda dos estudos de investigaci\u00f3n suxiren que os antibi\u00f3ticos non te\u00f1en efectos de interferencia cos anticonceptivos orais.\nAbuso dos antibi\u00f3ticos.\nAs formas usuais de abuso dos antibi\u00f3ticos incl\u00faen a toma de antibi\u00f3ticos para unha enfermidade non infecciosa ou infecci\u00f3n non bacteriana con febre, en particular o uso de antibi\u00f3ticos durante unha infecci\u00f3n viral, como un arrefriado ou unha gripe; e a administraci\u00f3n incompleta do antibi\u00f3tico, xeralmente debido a que o paciente se sente mellor unha vez que a infecci\u00f3n comeza a ceder. Estas situaci\u00f3ns poden facilitar a aparici\u00f3n de poboaci\u00f3ns bacterianas que desenvolven resistencia antibi\u00f3tica.\nAnimais.\nExiste un debate sobre a conveniencia de inclu\u00edr os antibi\u00f3ticos na dieta dos animais de granxa sans. Os opositores a esta pr\u00e1ctica indican que leva a favorecer a aparici\u00f3n de resistencia aos antibi\u00f3ticos, mesmo en bacterias que infectan aos humanos, como os x\u00e9neros e especies \"Salmonella\", \"Campylobacter\", \"Escherichia coli\" e \"Enterococcus\". Por\u00e9n, a pr\u00e1ctica contin\u00faa en moitos lugares debido a que os antibi\u00f3ticos na alimentaci\u00f3n do gando proporcionan un aumento de peso e porque ten sentido econ\u00f3mico para as granxas ou facendas individuais. Entre outras raz\u00f3ns, o uso de antibi\u00f3ticos na alimentaci\u00f3n vac\u00faa parece promover unha diminuci\u00f3n no grosor do intestino animal, mellorando como consecuencia a absorci\u00f3n de alimentos e o peso do animal.\nPor exemplo, est\u00edmase que m\u00e1is dun 70% dos antibi\u00f3ticos usados nos Estados Unidos danse cos alimentos para os animais, como no caso de gali\u00f1as, porcos e gando vac\u00fan.\nNa Uni\u00f3n Europea e Estados Unidos, os animais de granxa reciben ao ano m\u00e1is de 10.000 toneladas de antibi\u00f3ticos para acelerar o crecemento e previr enfermidades.\nHumanos.\nUn estudo de infecci\u00f3ns do tracto respiratorio encontrou que os m\u00e9dicos tenden a prescribir antibi\u00f3ticos a pacientes que se pensaba que requir\u00edan ese medicamento, pero s\u00f3 1 de cada 4 deses pacientes efectivamente os requir\u00eda. Existen diferentes formas de intervir, tanto nos pacientes coma nos seus m\u00e9dicos, coa finalidade de reducir a prescrici\u00f3n inadecuada de antibi\u00f3ticos. O uso excesivo de antibi\u00f3ticos de maneira profil\u00e1ctica entre viaxeiros pode tam\u00e9n ser clasificado como un uso inadecuado destes medicamentos. En xeral \u00e9 un erro com\u00fan a utilizaci\u00f3n da profilaxe para evitar a colonizaci\u00f3n por calquera microorganismo.\nResistencia a antibi\u00f3ticos.\nUn dos efectos colaterais do mal uso ou abuso dos antibi\u00f3ticos \u00e9 que as bacterias se volvan resistentes aos seus efectos. Debido \u00e1 selecci\u00f3n xen\u00e9tica que se pode producir, para previr a aparici\u00f3n dunha resistencia microbiana requ\u00edrese que case o 100% dos organismos infectantes sexan erradicados. Se unha subpoboaci\u00f3n de pequeno tama\u00f1o consegue sobrevivir ao tratamento e se lle permite multiplicarse, a susceptibilidade media desta nova poboaci\u00f3n ser\u00e1 menor que a orixinal, porque descenden de organismos que xa sobreviviron unha vez ao tratamento orixinal polas s\u00faas caracter\u00edsticas xen\u00e9ticas. Con frecuencia, esta sobrevivencia prov\u00e9n dun composto que lle d\u00e1 resistencia que pod\u00eda producir a bacteria que sobreviviu, capacidade que ser\u00e1 transmitida \u00e1 s\u00faa descendencia.\nPor exemplo, en 1984 a metade dos casos con tuberculose activa nos Estados Unidos estaba causada por unha variedade microbiana que resist\u00eda polo menos a un antibi\u00f3tico. Entre 1985 e 1991 a tuberculose aumentou nun 12% nos Estados Unidos e un 300% en \u00c1frica onde o VIH e a tuberculose adoitan encontrarse conxuntamente. O \"Staphylococcus aureus\" resistente \u00e1 meticilina \u00e9 un microorganismo particularmente nocivo, que \u00e9 moi com\u00fan en hospitais. O estafilococo era unha bacteria moi susceptible \u00e1 penicilina na d\u00e9cada de 1940, pero no presente, case todas as cepas desa bacteria son resistentes \u00e1 penicilina e moitas delas son tam\u00e9n resistentes \u00e1 nafcilina e outros beta-lact\u00e1micos, de modo que s\u00f3 queda a vancomicina (un glicop\u00e9ptido) como droga para o tratamento dalgunhas cepas resistentes, e mesmo apareceron xa cepas resistentes \u00e1 vancomicina, a\u00ednda que pouco estendidas polo momento. Outra bacteria resistente a poderosos antibi\u00f3ticos son certas cepas de \"Enterococcus\" resistentes \u00e1 vancomicina.\nIgual que o \"S. aureus\", moitas outras bacterias causantes de enfermidades no mundo est\u00e1n fac\u00e9ndose resistentes aos tratamentos antibi\u00f3ticos m\u00e1is com\u00fans. Isto acontece cando na bacteria ocorren cambios ou adaptaci\u00f3ns que lle permiten sobrevivir a\u00ednda en presenza dun antibi\u00f3tico que anteriormente pod\u00eda matar ou inhibir ao microbio. Varios estudos demostraron unha forte asociaci\u00f3n entre a asistencia a garder\u00edas e un aumento na frecuencia de nenos portadores de \"Streptococcus pneumoniae\" especialmente cepas resistentes \u00e1 penicilina e outros antibi\u00f3ticos.\nUn informe dos Centros de Control e Prevenci\u00f3n de Enfermidades dos Estados Unidos (CDC) determinou que en 1974 un 2% das infecci\u00f3ns hospitalarias nese pa\u00eds eran causadas polo \"S. aureus\" resistente \u00e1 meticilina, mentres que en 1995 eran xa o 22%, e pasaron a ser o 63% en 2004.\nNalg\u00fans casos, como en certos hospitais, o uso de antibi\u00f3ticos de baixo custo vese limitado pola cantidade de resistencia xa existente nos pat\u00f3xenos. Isto leva \u00e1 necesidade de administrar antibi\u00f3ticos menos usados, o que \u00e1 s\u00faa vez comporta un aumento do risco da aparici\u00f3n de resistencias a eses f\u00e1rmacos.\nA resistencia a antibi\u00f3ticos prod\u00facese por catro posibles mecanismos:\nA resistencia que un microorganismo adquiriu transm\u00edtese a trav\u00e9s dos xenes \u00e1 s\u00faa proxenie. Esta resistencia tam\u00e9n pode ser transmitida dunha bacteria a outra que non \u00e9 a s\u00faa proxenie por medio de fragmentos de ADN chamados pl\u00e1smidos. Os pl\u00e1smidos permiten a unha bacteria transmitir a s\u00faa capacidade de resistencia, ademais de calquera outra informaci\u00f3n inclu\u00edda no pl\u00e1smido, mesmo en bacterias de especies diferentes (ver transferencia horizontal de xenes).\nCertos organismos de sa\u00fade como a FDA estadounidense, prohibiron o uso de antibi\u00f3ticos como a enroflaxina, de uso veterinario, por causar a aparici\u00f3n de resistencia a bacterias como as do x\u00e9nero \"Campylobacter\", por exemplo.\nCo obxectivo de sensibilizar sobre a ameaza que representa a resistencia \u00f3s antibi\u00f3ticos para a sa\u00fade p\u00fablica e procurar un uso prudente dos mesmos, a Uni\u00f3n Europea acordou declarar o 18 de novembro como o \"D\u00eda Europeo para o uso prudente dos Antibi\u00f3ticos\" , pois a resistencia \u00f3s antibi\u00f3ticos constit\u00fae hoxe en d\u00eda un grave problema de sa\u00fade.\nAdxuvantes.\nO incremento dos microorganismos resistentes a m\u00faltiples antibi\u00f3ticos estimulou o desenvolvemento de terapias con adxuvantes. Unha soluci\u00f3n para combater a resistencia a antibi\u00f3ticos \u00e9 o desenvolvemento de compostos farmac\u00e9uticos que revertan a resistencia microbiana. Estes axentes co\u00f1\u00e9cense como modificadores de resistencia e a s\u00faa diana \u00e9 o mecanismo empregado polo microorganismo para conferirlle resistencia aos antibi\u00f3ticos. Entre estes compostos est\u00e1n:\nAlternativas aos antibi\u00f3ticos.\nTam\u00e9n est\u00e1n aparecendo terapias alternativas ao uso de antibi\u00f3ticos, como a terapia con bacteri\u00f3fagos, que emprega certos virus para invadir as bacterias e alterar a programaci\u00f3n xen\u00e9tica que lle confire resistencia aos antibi\u00f3ticos. Sobre a terapia con fagos a\u00ednda se est\u00e1n a facer os estudos iniciais e a s\u00faa aplicaci\u00f3n real \u00e9 moi limitada.\nAs bacteriocinas son toxinas de natureza proteica producidas por bacterias para inhibir o crecemento doutras bacterias. Estudouse o uso destas mol\u00e9culas como axentes terap\u00e9uticos en substituci\u00f3n dos antibi\u00f3ticos. Algunhas das bacteriocinas estudadas con este prop\u00f3sito son as microcinas e os lantibi\u00f3ticos. A s\u00faa aplicaci\u00f3n prop\u00faxose fundamentalmente para aplicaci\u00f3n t\u00f3pica e gastrointestinal.\nProduci\u00f3n comercial.\nA\u00ednda que a penicilina se descubriu en 1928, ata 1941 non se desenvolveron m\u00e9todos para producila comercialmente para uso humano, grazas aos traballos de Florey e Chain. Como naquela \u00e9poca estaba libr\u00e1ndose a segunda guerra mundial, os esforzos de produci\u00f3n de penicilina se enfocaban \u00e1 s\u00faa distribuci\u00f3n entre os soldados aliados. Cando Inglaterra, onde traballaban Florey e Chain, perdeu a capacidade industrial para producir o antibi\u00f3tico o proceso trasladouse aos Estados Unidos, onde se desenvolveron novos procedementos para a produci\u00f3n masiva dos medicamentos. Pouco antes da conclusi\u00f3n da segunda guerra mundial, a penicilina xa estaba comercialmente dispo\u00f1ible para o p\u00fablico en xeral.\nA\u00ednda que alg\u00fans dos m\u00e1is empregados os producen de forma natural microorganismos (como a penicilina), utiliz\u00e1ronse t\u00e9cnicas de biotecnolox\u00eda para incrementar a produtividade e o rendemento das cepas empregadas. Deste modo, as cepas comerciais empregadas na actualidade producen 40.000 veces m\u00e1is antibi\u00f3tico do que o illado orixinal de Fleming. Cara a finais da d\u00e9cada de 1960, os investigadores descubriron que as bacterias crec\u00edan mellor no espazo exterior. Nas condici\u00f3ns do espazo os microorganismos que ata agora foron avaliados poden producir m\u00e1is cantidade de antibi\u00f3ticos, ata un 200 % m\u00e1is, que as mesmas especies nas condici\u00f3ns da Terra.\nO n\u00famero de antibi\u00f3ticos co\u00f1ecidos aumentou desde preto de 500 en 1960 ata m\u00e1is de 11 mil en 1994, m\u00e1is da metade producidos a partir de especies de \"Streptomyces\". Outros microorganismos produtores de cantidades masivas de antibi\u00f3ticos son fungos filamentosos e bacterias \"actinomicetes\" distintas do \"Streptomyces\" e \"Actinomyces\".\nEn 1945 obtiv\u00e9ronse m\u00e1is de 646 bill\u00f3ns de unidades de penicilina.\nEn 1980, o antibi\u00f3tico m\u00e1is producido era a cefalosporina, seguida da ampicilina e a tetraciclina. En total estim\u00e1base que a produci\u00f3n mundial de antibi\u00f3ticos ese ano superaba as 100.000 toneladas. Actualmente, o mercado anual mundial est\u00e1 valorado en m\u00e1is de 20.000 mill\u00f3ns de d\u00f3lares. O custo de introducir un novo antibi\u00f3tico no mercado, desde a s\u00faa fase de investigaci\u00f3n e desenvolvemento, \u00e9 de aproximadamente 1.200 mill\u00f3ns de d\u00f3lares. Deste modo, no s\u00e9culo XXI os antibi\u00f3ticos prod\u00facense industrialmente a grande escala e v\u00e9ndense nun mercado competitivo.\nA produci\u00f3n industrial de antibi\u00f3ticos faise por un proceso de fermentaci\u00f3n, na que o microorganismo crece en grandes tanques (de 100.000-150.000 litros cada un) que conte\u00f1en medio de cultivo l\u00edquido. A concentraci\u00f3n de ox\u00edxeno, a temperatura, o pH e os niveis de nutrientes son controlados a un nivel \u00f3ptimo para cada microorganismo. O antibi\u00f3tico, que \u00e9 un metabolito do xerme, \u00e9 extra\u00eddo e purificado ata obter un produto cristalizado. Dependendo do antibi\u00f3tico requ\u00edrense uns pasos de purificaci\u00f3n ou outros, como por exemplo un intercambio i\u00f3nico, a s\u00faa precipitaci\u00f3n etc.\nO x\u00e9nero \"Streptomyces\" \u00e9 un dos m\u00e1is investigados para a procura de novos antibi\u00f3ticos, na que se manipula xeneticamente a maquinaria de produci\u00f3n dos ribosomas para producir novos e mellores antibi\u00f3ticos.\nResiduos de antibi\u00f3ticos.\nO uso de antibi\u00f3ticos na gandar\u00eda \u00e9 com\u00fan para a prevenci\u00f3n e o tratamento de enfermidades dos animais. O descubrimento desta aplicaci\u00f3n dos antibi\u00f3ticos e certas vacinas facilitou a cr\u00eda de gando en grandes cantidades ao reducir as enfermidades nos animais. O uso de antibi\u00f3ticos nestes casos tam\u00e9n se indica para ofrecer un rendemento mellorado no crecemento e a eficiencia alimenticia, e para sincronizar ou regular o ciclo reprodutivo e o rendemento de reproduci\u00f3n dos animais nesta industria. Os residuos de antimicrobianos a mi\u00faido producen efectos residuais nocivos para os humanos, inclu\u00edndo unha reduci\u00f3n substancial na eficacia do arsenal antimicrobiano para uso en humanos. De maneira que a presenza de residuos de antibi\u00f3ticos e a s\u00faa adecuada detecci\u00f3n no leite, carne e ovos de produci\u00f3n comercial \u00e9 unha preocupaci\u00f3n da industria para asegurar ao p\u00fablico que a distribuci\u00f3n destes e outros produtos \u00e9 segura. Os antibi\u00f3ticos as\u00ed usados na ganadar\u00eda son tam\u00e9n un dos contaminantes asociados coa descarga de residuos animais en lagos, r\u00edos e no aire.\nProbas de susceptibilidade antimicrobiana.\nEn moitos casos \u00e9 posible illar en cultivo ax\u00e9nico (puro) a bacteria causante dunha doenza. Como algunhas cepas bacterianas son resistentes a antimicrobianos e a susceptibilidade destes microorganismos est\u00e1 continuamente mudando, \u00e9 fundamental realizar probas de cada mostra de bacterias con axentes antimicrobianos. Estas probas de susceptibilidade, chamadas antibiogramas, real\u00edzanse no laboratorio cl\u00ednico, e dan informaci\u00f3n ao especialista de sa\u00fade sobre o mellor tratamento dun proceso infeccioso.\nAlg\u00fans microorganismos de crecemento dif\u00edcil ou esixentes, como as especies do x\u00e9nero \"Mycobacterium\" e as bacterias anaerobias estritas (\u00e9 dicir, as que morren se est\u00e1n en contacto con baixas presi\u00f3ns parciais de ox\u00edxeno) requiren probas especiais para determinar a s\u00faa susceptibilidade, a maior\u00eda dos cales est\u00e1n automatizadas.\nEntre outras consideraci\u00f3ns, aval\u00edase a produci\u00f3n de \u03b2-lactamase por parte dos organismos, e compr\u00f3base a presenza de \"Staphylococcus aureus\" resistente \u00e1 meticilina.\nProbas cuantitativas.\nAlgunhas das probas de susceptibilidade antimicrobiana m\u00e1is com\u00fans que producen resultados cuantitativos son:\nProbas cualitativas.\nAs probas cualitativas son moi efectivas e usadas amplamente. O m\u00e9todo Kirby-Bauer, un dos m\u00e1is empregados, consiste en situar sobre unha placa de cultivo inoculada \"en c\u00e9spede\" (\u00e9 dicir, que en ausencia de axentes selectivos a bacteria crecer\u00eda en toda a superficie da placa de Petri formando unha especie de \"c\u00e9spede\") un n\u00famero de discos de celulosa impregnados con distintos antibi\u00f3ticos; trala incubaci\u00f3n do dispositivo, a bacteria non crecer\u00e1 arredor dos discos impregnados do antibi\u00f3tico ao que a bacteria \u00e9 sensible. Ademais, o di\u00e1metro do halo de inhibici\u00f3n est\u00e1 relacionado coa efectividade do antibi\u00f3tico para esa cepa. Outras probas menos usadas son o test de Schilchter, que determina a diluci\u00f3n do plasma sangu\u00edneo do paciente necesario para que o pat\u00f3xeno morra, empregado ocasionalmente en enfermidades como a endocardite bacteriana e a osteomielite. Outros exames determinan a concentraci\u00f3n do antibi\u00f3tico no soro sangu\u00edneo do paciente, indicado especialmente en terapias con aminoglic\u00f3sidos, cloranfenicol e vancomicina."}
{"id": "54046", "revid": "98629", "url": "https://gl.wikipedia.org/wiki?curid=54046", "title": "Supertramp", "text": "Supertramp \u00e9 un grupo ingl\u00e9s de pop e rock progresivo que gozou de gran popularidade durante a d\u00e9cada dos 70. \nNa s\u00faa primeira \u00e9poca crearon ambiciosos \u00e1lbums conceptuais, pero son m\u00e1is co\u00f1ecidos polas s\u00faas posteriores canci\u00f3ns, de ton Beatle, como \"Dreamer\", \"Goodbye Stranger\", \"Give a Little Bit\" e \"The Logical Song\". A pesar do \u00e9xito comercial, o grupo nunca alcanzou a fama; dic\u00edase na cima da s\u00faa popularidade que Supertramp era o grupo musical do mundo con m\u00e1is vendas cuxos membros pod\u00edan pasear pola r\u00faa sen ser reco\u00f1ecidos.\nHistoria.\nEn 1969, Rick Davies (nacido o 22 de xullo de 1944 en Swindon, Wiltshire, Inglaterra) forma un grupo de rock brit\u00e1nico grazas ao apoio econ\u00f3mico do exc\u00e9ntrico millonario holand\u00e9s Stanley August Miesegaes, co\u00f1ecido na s\u00faa contorna como Sam. En agosto de 1969, Rick Davies pon un anuncio na revista brit\u00e1nica Melody Maker, ofrecendo unha \u00abaut\u00e9ntica oportunidade\u00bb, \u00e1 que acudiron Roger Hodgson (nacido o 21 de marzo de 1950 en Portsmouth, Hampshire, Inglaterra), Richard Palmer e Robert Milar. Forma un grupo ao que \u00eda chamar Daddy. Pero R. Palmer convenceulles para cambiar o nome polo de Supertramp, tom\u00e1ndoo da novela escrita en 1910 por W. H. Davies \"The Autobiography of a Supertramp\" (Autobiograf\u00eda dun s\u00faper-vagabundo). O primeiro \u00e1lb\u00fam, \"Supertramp\", a\u00ednda que interesante musicalmente, tivo un discreto resultado comercial. Desesperados por obter \u00e9xito, Davies e Hodgson trataron de cambiar o seu estilo e prepar\u00e1ronse para o seguinte disco. Frank Farrell (baixo), Kevin Currie (bater\u00eda) e Dave Winthrop (frauta e saxof\u00f3n) substitu\u00edron a Milar e Palmer; Roger Hodgson cambiou a guitarra e o novo traballo, \"Indelibly Stamped\", presentou canci\u00f3ns de ton Beatle, un enfoque m\u00e1is comercial e un dese\u00f1o de portada m\u00e1is atrevido. Supertramp erixiuse a si mesma como unha banda de \u00abculto\u00bb. As vendas, con todo, non melloraron moito, o que lles supuxo a perda do apoio econ\u00f3mico de Sam e a ruptura de relaci\u00f3ns con el. Hodgson e Davies tiveron que empezar novamente desde cero.\nUnha procura exhaustiva de recambios trouxo a Dougie Thomson (nacido o 24 de marzo de 1951 en Strathclyde, Glasgow, Escocia) (baixo), Bob Siebenberg (31 de outubro de 1949, Glendale, California, Estados Unidos)) (bater\u00eda), e John A. Helliwell (nacido o 15 de febreiro de 1945 en Todmorden, Yorkshire, Inglaterra) (saxof\u00f3n, outros instrumentos de vento, teclados, coros): esta composici\u00f3n marcar\u00eda a etapa m\u00e1is popular e definitoria do grupo.\n\"Crime of the Century\", publicado en 1974, foi o comezo do \u00e9xito comercial e de cr\u00edtica, alcanzando o n\u00famero catro en Inglaterra grazas ao single \u00abDreamer\u00bb. A s\u00faa cara B \u00abBloody Well Right\u00bb chegou ao top 40 dos Estados Unidos en maio de 1975. Siebenberg declarar\u00eda despois que pensou que a banda alcanzara o seu teito neste, o seu terceiro \u00e1lbum, a\u00ednda que o verdadeiro \u00e9xito comercial estar\u00eda a\u00ednda por chegar.\nA banda continuou o seu imparable ascenso con \"Crisis? What Crisis?\" (1975) e\" Even in the Quietest Moments\" (1977). Durante este per\u00edodo, a banda ir\u00eda cambiando o seu estilo progresivo dos primeiros discos a un son pop m\u00e1is orientado \u00e1s canci\u00f3ns. Esta tendencia alcanzou o seu culmen coa publicaci\u00f3n do disco \"Breakfast in America\" (1979), que chegou ao n\u00famero 3 nas listas brit\u00e1nicas e ao n\u00famero 1 nos Estados Unidos, ademais de producir catro singles hist\u00f3ricos, The Logical Song, Take the Long Way Home, Goodbye Stranger e Breakfast in America. Desde ent\u00f3n, vend\u00e9ronse m\u00e1sde 18 mill\u00f3ns de copias do \u00e1lbum en todo o mundo.\nA traxectoria de \u00e9xitos tivo o seu colof\u00f3n co traballo \"Par\u00eds\", un \u00e1lbum de dous LPs en directo, no que a banda deu testemu\u00f1o do acerto en mellorar as versi\u00f3ns de estudo das s\u00faas canci\u00f3ns. Curiosamente, no canto de centrarse en canci\u00f3ns do m\u00e1is recente e exitoso Breakfast in America, inclu\u00edu case todas de Crime of the Century, testamento da importancia que devandito traballo supuxo para a carreira do grupo.\nAs diferenzas estil\u00edsticas entre Davies e Hodgson \u00e1 hora de cantar e escribir letras proporcionoulles a estes discos un contrapunto interesante, contrastando as canci\u00f3ns de Davies, sobre relaci\u00f3ns rotas (Another Man's Woman, From Now On, Goodbye Stranger), coa introspecci\u00f3n melanc\u00f3lica de Hodgson (Dreamer, School, Fool's Overture, The Logical Song). Con todo, Hogdson pensou que era momento de facer alg\u00fans cambios e ao non lograr convencer ao resto do grupo, decidiu romper o equilibrio e abandonar o grupo tras a xira do seu seguinte \u00e1lbum, \"...Famous Last Words...\" (1982) que conti\u00f1a a canci\u00f3n It's Raining Again e o \u00e9xito My Kind of Lady. Tras deixar o grupo en 1983, Hogdson empezar\u00eda de inmediato unha carreira en solitario, obtendo un certo \u00e9xito inicial coa canci\u00f3n Had A Dream (Sleeping With the Enemy) do seu primeiro disco In the Eye of the Storm, en 1984. Diversas circunstancias adversas fixeron que, aos poucos, a s\u00faa relevancia f\u00f3sese dilu\u00edndo no tempo.\nO que quedaba de Supertramp continuou o traballo, e lanzou \"Brother Where You Bou\"nd o mesmo ano. Este disco inclu\u00edu un single de \u00e9xito, Cannonball, e unha longa suite moi cr\u00edtica contra o McCarthismo na que colabora David Gilmour, de Pink Floyd, chegando a alcanzar o posto 21 nas listas de \u00e9xitos estadounidenses. Free As a Bird (1987) inclu\u00edu m\u00e1is rock sincero de Davies, como I'm Beggin' You, da que unha versi\u00f3n discotequera chegou ao n\u00famero un nas listas de baile americanas; un curioso logro para unha banda de \u00abrock art\u00edstico\u00bb. Pero algunhas diferenzas fan que Thompson abandone.\nOs traballos posteriores aos anos 1990 de Supertramp e Hodgson foron menos frecuentes e m\u00e1is discretos. Con todo, tras un longo par\u00e9ntese de dez anos, en 1997 o produtor Jack Douglas uniuse ao proxecto do grupo para axudarlles a crear o seu \u00e1lbum de regreso \"Some things never change\". M\u00e1is recentemente, publicaron \"Slow Motion\" en 2002. Ambos os traballos e un directo titulado \"It was the best of times\" entre eles, puxeron a Supertramp no novo s\u00e9culo, a\u00ednda que sen lograr nin o \u00e9xito nin a popularidade dos anos gloriosos dos \u00b470.\nMembros.\nMembros orixinais:\nMembros que se uniron \u00e1 banda trala saida de Palmer e Millar:\nMembros que se uniron no periodo \u00abcl\u00e1sico\u00bb:\nMembros que se uniron m\u00e1is tarde, tralo per\u00edodo \u00abcl\u00e1sico\u00bb:\nMembros posteriores:"}
{"id": "54047", "revid": "22570", "url": "https://gl.wikipedia.org/wiki?curid=54047", "title": "ZZ Top", "text": "ZZ Top, cari\u00f1osamente co\u00f1ecido polos seus fans como \"That little ol' band from Texas\", \u00e9 un grupo estadounidense de blues rock formado en 1970 en Houston, Texas. Os membros do grupo son Billy Gibbons (voz e guitarra), Dusty Hill (baixo e guitarra) e Frank Beard (bater\u00eda). Te\u00f1en o m\u00e9rito de ser un dos poucos grupos de rock que a\u00ednda conserva os seus membros orixinais logo de m\u00e1is de 35 anos, ademais de manter ao mesmo representante e produtor, Bill Ham.\nAlcanzaron a cima do seu \u00e9xito comercial nos 70 e os 80, pero a\u00ednda hoxe contin\u00faan virando e lanzando discos. ZZ Top entrou no Rock and Roll Hall of Fame o 15 de marzo de 2004.\nGibbons e Hill tam\u00e9n son famosos polas peculiares guitarras que utilizan, moitas delas codise\u00f1adas co mestre luthier John Bolin.\nPracticamente son tan famosos polo seu aspecto como pola s\u00faa m\u00fasica. Gibbons e Hill sempre son retratados levando lentes de sol (un xesto \u00e1 s\u00faa canci\u00f3n de 1979 Cheap Sunglasses), roupa parecida (ou en ocasi\u00f3ns id\u00e9ntica), e as s\u00faas largu\u00edsimas barbas. En 1984 a firma Gilette ofreceu a Gibbons e a Hill un mill\u00f3n de d\u00f3lares por afeitarse nun anuncio de televisi\u00f3n. Declinaron a oferta.\nHistoria.\nOs futuros compo\u00f1entes de ZZ Top tocaran en anterioridade en diferentes bandas texanas (entre elas The Moving Sidewalks ou The American Blues) antes de unir forzas a finais de 1969. En primeiro lugar Gibbons invitou a Beard a unirse ao seu proxecto de formar un tr\u00edo de blues rock e posteriormente, cando estaban buscando un baixista, Beard propuxo o nome de Hill, antigo compa\u00f1eiro seu en The American Blues.\nDeron o seu primeiro concerto en febreiro de 1970, e estiveron case permanentemente de xira durante os seguintes anos. O seu terceiro disco con London Records, \"Tres hombres\" (1973) foi amplamente aclamado. Nel est\u00e1 a xa cl\u00e1sica canci\u00f3n \"La Grange\", que conta a historia do bordel sobre o que trata o musical \"The Best Little Whorehouse in Texas\" (O mellor puti-club de Texas).\nO grupo continuou de xira e gravando discos ata 1977, momento no que decidiron tomarse un longo descanso de dous anos e medio. Unha vez transcorrido ese per\u00edodo de descanso, ZZ Top comezou a gravar coa s\u00faa nova compa\u00f1\u00eda, Warner Bros. Records. Neses dous anos e medio, Gibbons e Hill deix\u00e1ronse crecer as s\u00faas famosas barbas que rapidamente se converteron na caracter\u00edstica m\u00e1is distinguible da banda.\nCon \"Eliminator\" (1983), ZZ Top alcanzou novos niveis de popularidade, en boa parte grazas aos espectaculares v\u00eddeos musicais de canci\u00f3ns como Gimme All Your Lovin', Legs e Sharp-Dressed Man, nos que sempre aparec\u00eda un pequeno hot rod vermello Ford'34 ocupado por mulleres fermosas que viaxan nel dun lado para outro axudando \u00e1 xente. O \u00e1lbum tam\u00e9n presentaba un distintivo son de sintetizadores, toda unha rareza no blues rock, o que engadiu un toque moderno \u00e1 s\u00faa m\u00fasica e axudou ao \u00e9xito do disco. Ata a data Eliminator foi o disco m\u00e1is exitoso do grupo.\nO seu seguinte disco, \"Afterburner\", repetiu a f\u00f3rmula de sintetizadores, secuenciadores e blues rock. Alg\u00fans cr\u00edticos sent\u00edronse frustrados por esta tendencia, a\u00ednda que en posteriores discos a presenza de sons electr\u00f3nicos foi decrecendo progresivamente.\nEn 1994 ZZ Top asinou un contrato de cinco discos con RCA Records. Moitos fans consideran que as gravaci\u00f3ns desta etapa est\u00e1n artisticamente por encima dos traballos anteriores do grupo, pero se mostran descontentos coa promoci\u00f3n que RCA deu a estes lanzamentos.\nEn xullo de 2000, durante unha xira por Europa, a Hill diagnostic\u00f3uselle hepatite C, o que forzou \u00e1 cancelaci\u00f3n de varios concertos. Desde ent\u00f3n protagonizou unha destacable recuperaci\u00f3n.\nEn 2003 sa\u00edu ao mercado unha completa colecci\u00f3n de gravaci\u00f3ns pertencentes aos anos que pasaron nos selos London e Warner Bros. Leva por t\u00edtulo \"Chrome, Smoke &amp; BBQ\". No ano 2006 informouse que ZZ Top at\u00f3pase gravando o seu d\u00e9cimo quinto disco de estudo."}
{"id": "54048", "revid": "56817", "url": "https://gl.wikipedia.org/wiki?curid=54048", "title": "C\u00famulo de Virgo", "text": "O C\u00famulo de Virgo \u00e9 unha aglomeraci\u00f3n de galaxias distante aproximadamente 59 \u00b1 4 mill\u00f3ns de anos luz na constelaci\u00f3n de Virgo, comprende unhas 2000 galaxias. Foi descuberto en 1781 polo astr\u00f3nomo franc\u00e9s Chales Messier, sen saber que era un conxunto de galaxias e, por tanto, de obxectos exteriores \u00e1 V\u00eda L\u00e1ctea.\nO c\u00famulo dom\u00ednano tres grandes galaxias: M87, M86 e M49. Globalmente o c\u00famulo ten forma alongada, e est\u00e1 no centro do Superc\u00famulo de Virgo."}
{"id": "54049", "revid": "98629", "url": "https://gl.wikipedia.org/wiki?curid=54049", "title": "Bob Marley", "text": "Robert Nesta Marley naceu en Nine Mile o 6 de febreiro de 1945 e finado en Miami (Florida) o 11 de maio de 1981, m\u00e1is co\u00f1ecido como Bob Marley, foi un m\u00fasico xamaicano e membro do movemento rastafari. A s\u00faa fe foi unha parte importante da s\u00faa carreira e agora \u00e9 considerado por moitos como un profeta de Rastafari.\nTraxectoria.\nNaceu nunha pequena localidade ao norte da illa de Xamaica, no Mar Caribe. Era fillo de Cedella Booker, xamaicana de 18 anos e de Norval Marley, capit\u00e1n do ex\u00e9rcito brit\u00e1nico, de 50 anos, que se desentendeu do seu fillo, por medo a ser desherdado. A finais dos anos cincuenta, Bob trasladouse coa s\u00faa nai a Kingston, a capital. Era a cidade onde os habitantes das zonas rurais acud\u00edan en pos de mellorar a s\u00faa situaci\u00f3n econ\u00f3mica. Por desgraza para a maior\u00eda, o seu destino eran os barrios pobres.\nBob creceu nese ambiente onde co\u00f1eceu a un amigo chamado Neville O\u00b4Riley Livingston, m\u00e1is co\u00f1ecido como Bunny, con quen comezou a interesarse pola m\u00fasica, chegando a compor e tocar algunhas canci\u00f3ns. Moi influenciados ambos polas emisoras do sur dos Estados Unidos que conseguian captar cos seus radios, nas que escoitaban canci\u00f3ns de artistas como Ray Charles, Curtis Mayfield, Brook Benton ou Fats Domino, e tam\u00e9n grupos como The Drifters moi populares en Xamaica. Mentres, Bob alternaba o traballo coa m\u00fasica, xa que conseguiu un emprego nunha fundici\u00f3n, onde se queimou nun ollo mentres traballaba.\nTanto Bob como Bunny recibiron a axuda musical de Joe Higgs, un cantante que gozou de certa fama en Xamaica, a\u00ednda que xa vido a menos, que se ga\u00f1aba a vida impartindo clases de canto para principiantes. Nunha desas clases Bob e Bunny co\u00f1eceron a outro mozo m\u00fasico chamado Peter McIntosh. En 1962 Bob Marley participou nunha audici\u00f3n para un produtor musical chamado Leslie Kong que, impresionado, invitouno a un estudo para gravar algunhas canci\u00f3ns. Ao ano seguinte Bob decidiu que o mellor cami\u00f1o para alcanzar o seu so\u00f1o era mediante un grupo. Compartiu a s\u00faa idea con Bunny e Peter e os tres forman os Wailing Wailers. O novo grupo ga\u00f1ou a simpat\u00eda do percusionista rastafari Alvin Patterson, que os presento ao produtor Clement Dodd. A mediados de 1963 Dodd viu aos Wailing Wailers e decidiu promocionar o grupo. Os Wailing Wailers lanzaron o seu primeiro single, \"Simmer Down\", coa discogr\u00e1fica Coxsone a finais de 1963 e en xaneiro do ano seguinte a s\u00faa m\u00fasica xa era a m\u00e1is escoitada en Xamaica, permanecendo no m\u00e1is alto da listas de \u00e9xitos durante dous meses. A formaci\u00f3n orixinal estaba composta por Bob, Bunny, Peter, Junior Braithwaite e d\u00faas coristas, Beverly Kelso e Cherry Smith.\nThe Wailers.\nMentres tanto, a nai de Bob, Cedella, casou novamente e mudouse a Delaware, Estados Unidos, tras un importante esforzo econ\u00f3mico. Desexaba dar a Bob unha nova vida en Am\u00e9rica, pero antes da viaxe, el co\u00f1eceu a Rita Anderson e o 10 de febreiro de 1966 casaron. Marley pasou apenas oito meses coa s\u00faa nai en Wilmington, Delaware. Al\u00ed conseguiu un traballo na quenda de noite dunha planta de autom\u00f3biles de Chrysler. Bob volveu a Kingston en outubro de 1966, apenas seis meses despois da visita do Emperador Haile Selassie, de Etiop\u00eda, que impulsou e renovou o importante movemento rastafari da illa. A involucraci\u00f3n de Marley coa crenza Rastafari comeza a reflectirse na s\u00faa m\u00fasica. Bob, namentres, chamou a Peter e Bunny para formar unha nova banda, os m\u00edticos \"The Wailers\". Rita tam\u00e9n comezaba a s\u00faa carreira como cantante cun importante \u00e9xito chamado \"Pied Piper\", unha versi\u00f3n dunha canci\u00f3n pop inglesa. En Xamaica, a fren\u00e9tica onda do ska estaba dando lugar a un ritmo m\u00e1is lento e sensual chamado rocksteady. As crenzas rastafari dos Wailers chocaron con Dodd e estes fundaron o seu propio selo discogr\u00e1fico, \"Wail\u00b4N\u00b4Soul\". A pesar de conseguir alg\u00fans \u00e9xitos, o selo non responde \u00e1s expectativas e quebra en 1967. Os membros do grupo sobreviven como compositores dunha compa\u00f1\u00eda asociada a un cantante americano, Johnny Nash, que na d\u00e9cada seguinte ter\u00eda un grande \u00e9xito coa canci\u00f3n \"Stir It Up\", de Bob.\nOs Wailers co\u00f1eceron ent\u00f3n un home que revolucionar\u00eda o seu traballo: Le Perry. A asociaci\u00f3n entre Perry e Wailers trouxo consigo alg\u00fans dos \u00e9xitos m\u00e1is notables da banda como \"Soul Rebel\", \"Duppy Conqueror\", \"400 Years\" e \"Small Axe\", cl\u00e1sicos do futuro reggae. En 1970, Aston 'Family Man' Barrett e o seu irm\u00e1n Carlton (baixo e bater\u00eda, respectivamente), dous dos m\u00fasicos m\u00e1is reco\u00f1ecidos da illa por aquel ent\u00f3n, un\u00edronse aos Wailers. Os Wailers arrasaban no Caribe, pero internacionalmente continuaban sendo desco\u00f1ecidos.\nNo ver\u00e1n de 1971 Bob aceptou unha invitaci\u00f3n de Johnny Nash para acompa\u00f1alo a Suecia, ocasi\u00f3n en que asinou un contrato coa CBS, que tam\u00e9n era a discogr\u00e1fica do americano. Na primavera de 1972 os Wailers aterraron en Inglaterra para promocionar o single \"Reggae on Broadway\", pero non cultivaron demasiados \u00e9xitos. \u00c1 desesperada, Bob visitou os estudos de gravaci\u00f3n de Island Records, que fora a primeira discogr\u00e1fica en interesarse pola m\u00fasica xamaicana, e pediu falar co seu fundador, Chris Blackwell. Blackwell co\u00f1ec\u00eda aos Wailers e ofreceulles 4 mil libras para gravar un \u00e1lbum cos \u00faltimos avances tecnol\u00f3xicos da industria musical, os mesmos que gozaban as bandas de rock da \u00e9poca. Ese primeiro \u00e1lbum foi \"Catch A Fire\", fortemente publicitado por Island. O disco non foi un \u00e9xito inminente, e \u00e9 que a m\u00fasica e as letras comprometidas socialmente de Bob contrastaban bastante co que se estaba facendo nese intre en Europa. Island promoveu unha xira do grupo por Inglaterra e os Estados Unidos, outra novidade para unha banda de reggae. Os Wailers tocaron en Londres en abril de 1973 e tres meses m\u00e1is tarde o grupo volveu a Xamaica. Bunny, desenganado da vida musical abandonou a banda antes da xira americana. No seu lugar entrou Joe Higgs, o vello profesor de m\u00fasica dos Wailers. Xa nos Estados Unidos participaci\u00f3n nalg\u00fans concertos de Bruce Springsteen e Sly &amp; The Family Stone, a principal banda de m\u00fasica negra americana do momento.\nEn 1973 o grupo lanzou o seu segundo \u00e1lbum co selo Island, \"Burnin\u00b4\", un disco que inclu\u00eda novas versi\u00f3ns dalgunhas das s\u00faas canci\u00f3ns m\u00e1is importantes, como: \"Duppy Conqueror\", \"Small Axe\" e \"Put It On\", xunto con \"Get Up, Stand Up\" e \"I Shot The Sheriff\". Foi xustamente este \u00faltimo tema, o que consagrou internacionalmente a Bob Marley na voz de Eric Clapton, alcanzando o primeiro lugar na lista dos singles m\u00e1is vendidos nos Estados Unidos. En 1974 Marley pasou gran parte do seu tempo no estudo traballando en \"Natty Dread\", un \u00e1lbum que inclu\u00eda canci\u00f3ns como \"Talkin\u00b4 Blues\", \"Non Woman Non Cry\", \"So Jah Seh\", \"Revolution\", \"Them Belly Full (But We Hungry)\" ou \"Rebel Music (3 o\u00b4clock Roadblock)\". Ao ano seguinte, Bunny e Peter deixar\u00edan definitivamente o grupo para embarcarse nas s\u00faas carreiras en solitario, o que fixo que a banda comezase a ser co\u00f1ecida como Bob Marley &amp; The Wailers. \"Natty Dread\" lanzouse en febreiro de 1975. En canto \u00e1s xiras, destacar d\u00faas: unha no Lyceum Ballroom de Londres, que foi catalogada como unha das mellores da d\u00e9cada. E a segunda en novembro, cando Bob volveu a Xamaica para tocar nun concerto ben\u00e9fico con Stevie Wonder, xa como superestrela no seu pa\u00eds e no mundo. \"Rastaman Vibrations\", o seguinte \u00e1lbum de estudio, foi lanzado en 1976. O traballo inclu\u00eda canci\u00f3ns como \"Crazy Baldhead\", \"Johnny Was\", \"Who The Cap Fit\" e, talvez a m\u00e1is significativa de todas, \"War\", cuxa letra foi extra\u00edda dun discurso do Emperador Hail\u00e8 Selassi\u00e8, nas Naci\u00f3ns Unidas.\n\u00c9xito.\nBob Marley era ent\u00f3n un activo pol\u00edtico en Xamaica, un m\u00fasico xa consagrado e un aut\u00e9ntico propulsor da fe rastafari. Ent\u00f3n decidiu dar un concerto gratu\u00edto no Parque dos Heroes Nacionais de Kingston, o 5 de decembro de 1976 cuxo prop\u00f3sito era promulgar a paz, xa que os gangsters est\u00e1banse facendo coas r\u00faas. Despois do anuncio do concerto, o goberno convocou elecci\u00f3ns para o d\u00eda 20 de decembro. A mesma tarde do concerto, uns desco\u00f1ecidos irromperon na casa de Bob e abriron fogo contra el, sen consecuencias afortunadamente, pero creando un gran balbordo e p\u00e1nico nas r\u00faas da capital xamaicana. Bob foi posto a salvo nun refuxio dos outeiros lindeiros con Kingston. Tras unha longa meditaci\u00f3n, Bob decidiu subirse ao escenario para dar ese m\u00edtico concerto, a\u00ednda a espensas de que quen o atacaron puideran volver para atentar de novo contra a s\u00faa vida. Pasar\u00e7ian 18 meses antes de que Bob Marley volvese tocar en Xamaica. Temendo outro atentado, deixou o pa\u00eds para irse vivir a Londres, onde gravou o seu seguinte \u00e1lbum, \"Exodus\", un dos m\u00e1is importantes da s\u00faa carreira e do reggae.\nBob Marley ten a s\u00faa propia estrela en Paseo da Fama de Hollywood. Lanzado no ver\u00e1n daquel ano, \"Exodus\" consolidou o status internacional da banda, permanecendo nas listas de Inglaterra durante 56 semanas seguidas e tendo os tres singles - \"Waiting In Vain\", \"Exodus\" e \"Jammin\u00b4\" - como grandes \u00e9xitos nos medios. En 1978 a banda conseguiu un novo \u00e9xito con \"Kaya\", que alcanzou o cuarto lugar en Inglaterra \u00e1 semana seguinte ao seu lanzamento. Do \u00e1lbum foron extra\u00eddos dous singles: \"Satisfy My Soul\" e \"Is This Love\". En abril de 1978 volveu a Xamaica para o \"One Love Peace Concert\", foi nese concerto onde conseguiu que o Primeiro Ministro Michael Manley e o l\u00edder da oposici\u00f3n Edward Seaga se desen a man no escenario. Foi ent\u00f3n convidado para ir \u00e1 sede das Naci\u00f3ns Unidas, en Nova York, para recibir a Medalla da Paz. E, a finais de ano, viaxou a \u00c1frica por primeira vez, visitando inicialmente Kenya e despois Etiop\u00eda, fogar espiritual rastafari. A banda terminara recentemente unha xira por Europa e Am\u00e9rica, de onde se sacou material para o segundo \u00e1lbum en vivo: \"Babylon By Bus\".\n\"Survival\", o noveno \u00e1lbum de Bob Marley con Island foi lanzado no ver\u00e1n de 1979. Inclu\u00eda \"Zimbabwe\", un himno para Rodhesia, que logo ser\u00eda liberada, xunto con \"So Much Trouble In The World\", \"Ambush In The Night\" e \"Africa Unite\". Como indica a portada, que cont\u00e9n as bandeiras das naci\u00f3ns independentes, \"Survival\" foi un \u00e1lbum en homenaxe \u00e1 causa Panafricana. En abril de 1980, o grupo foi invitado oficialmente polo goberno do recentemente libertado Zimbabwe para tocar na cerimonia de independencia da nova naci\u00f3n.\nO seguinte disco da banda, \"Uprising\", foi lanzado en maio de 1980 e tivo \u00e9xito inmediato coa canci\u00f3n \"Could You Be Loved\". O \u00e1lbum tam\u00e9n inclu\u00eda \"Coming In From The Cold\", \"Work\" e a famosa \"Redemption Song\". Os Wailers namentres embarc\u00e1banse na s\u00faa maior xira europea, rompendo r\u00e9cords de asistencia nun concerto: a axenda inclu\u00eda un concerto para 100.000 persoas en Mil\u00e1n, o maior da historia da banda. Bob Marley &amp; The Wailers eran a maior banda en xira daquel ano e \"Uprising\" estaba en todas as listas de Europa. Era un per\u00edodo de m\u00e1ximo optimismo e estaban facendo plans para unha xira en Am\u00e9rica en compa\u00f1\u00eda de Stevie Wonder ao final do ano.\n\u00daltimos anos e morte.\nNada mais acabar a xira europea Marley e a banda partiron para os Estados Unidos. Bob ofreceu dous concertos no Madison Square Garden, pero caeu gravemente enfermo. Tres anos antes, en Londres, fer\u00edarase unha deda do p\u00e9 xogando a f\u00fatbol. A ferida volveuse cancer\u00edxena e, a pesar de ser tratado en Miami, continuou reproduc\u00edndose. En 1980, o cancro comezou a propagarse polo corpo de Bob. Controlou a enfermidade durante oito meses, seguindo un tratamento na cl\u00ednica do Dr. Joseph Issels, en Baviera. O tratamento de Issels levantou moita pol\u00e9mica porque s\u00f3 usaba remedios naturais e non t\u00f3xicos e, por alg\u00fan tempo, pareceu funcionar en Bob. A comezos de maio deixou Alema\u00f1a para volver a Xamaica, pero non rematou a s\u00faa viaxe.\nBob Marley morr\u00eda nun hospital de Miami o 11 de maio de 1981. Un mes antes, Marley fora condecorado coa Orde do M\u00e9rito de Xamaica, a terceira maior honra da naci\u00f3n, en reco\u00f1ecemento da s\u00faa inestimable contribuci\u00f3n \u00e1 cultura do pa\u00eds. O 21 de maio de 1981, o Honorable Robert Nesta Marley Ou. M. recib\u00eda un funeral oficial do pobo de Xamaica. Despois do funeral (ao que asistiu tanto o Primeiro Ministro como o l\u00edder da oposici\u00f3n) o corpo de Marley foi levado \u00e1 s\u00faa terra natal, Nine Mile, no norte da illa , onde agora descansa nun mausoleo. Bob Marley morreu aos 36 anos, pero a s\u00faa lenda permanece viva ata hoxe.\nLegado.\nEn 2005, Rita Anderson, exmuller de Bob, escribiu unha autobiograf\u00eda na que criticou duramente ao que foi o seu esposo. En \"Non Woman, Non Cry\", como se titula o libro, na que tacha a Bob de machista e violento. Segundo Rita, a parella viv\u00eda nunha choza, Bob s\u00f3 ti\u00f1a un par de calz\u00f3ns, que ela lavaba cada noite. Tam\u00e9n afirma que, cando chegou o \u00e9xito, a estrela do reggae marchou a unha mansi\u00f3n en Kingston, onde viv\u00eda con varias amantes (unha delas chegou a converterse en Miss Mundo) e ata asegura que chegou a criar a alg\u00fans dos fillos que Bob tivo con esas mulleres.\nE \u00e9 que a lista de descendentes de Bob \u00e9 inmensa: en 1970, tivo un fillo chamado Robbie con Lucille Williams, unha das s\u00faas noivas en Trench Town. Janet Hunt, pariu a Rohan Marley (futuro marido de Lauryn Hill). As s\u00faas constantes viaxes a Londres non foron en balde, xa que naceu Karen Marley, filla dunha inglesa chamada Janet Bowen. Unha xamaicana nacida en Barbados, Lucy Pounder, tivo con Bob a Julian Marley.\nOutra das s\u00faas mozas, a campioa caribe\u00f1a de ping pong Anita Bellnavis, converteuse na nai de Kymani Marley. En 1975, Cindy Breakspeare, que estaba a piques de converterse en Miss Mundo, deu a luz a Damian Marley. Outra das mozas era a actriz Esther Anderson, quen xa tivera romances con Marlon Brando e Chris Blackwell. Con todo, cando Bob se decatou do romance de Anderson con outro home deulle unha malleira. Anos despois, xa enfermo de cancro, fixo o mesmo coa s\u00faa irm\u00e1 por enganar ao seu marido.\nPode lerse tam\u00e9n a un Bob esaxeradamente celoso con ela e quen de imporlle sexo cando xa non eran parella. Segundo ela, tampouco mostrou interese pola carreira en solitario de Rita ademais de ser moi ra\u00f1as coa s\u00faa numerosa prole ou coa s\u00faa propia nai.\nTodas estas afirmaci\u00f3ns non sentaron nada ben ao goberno xamaicano, m\u00e1is a\u00ednda cando se decataron de que Anderson anunciou que pretend\u00eda exhumar os restos do seu marido para enterralos en Shashemene, Etiop\u00eda, onde o emperador Haile Selassie cedeu unhas terras a un grupo de rastafaris xamaicanos que residen nesa localidade. A relaci\u00f3n entre o goberno xamaicano e Anderson era moi tensa, xa que se considera a Bob un \u00eddolo e unha forte atracci\u00f3n tur\u00edstica para os estranxeiros. Non hai que esquecer que a casa-museo de Bob \u00e9 o principal reclamo dos estranxeiros que chegan durante todo o ano \u00e1 illa caribe\u00f1a. Lonxe de tranquilizar os \u00e1nimos, Anderson recordou ao goberno do seu pa\u00eds que, en Xamaica, Bob foi encarcerado por posesi\u00f3n de marihuana e sufriu un intento de asasinato. \"Bob preferir\u00eda repousar no continente africano m\u00e1is que nunha illa onde os seus antecesores foron levados como escravos\", chegou a dicir a ex-esposa de Bob."}
{"id": "54051", "revid": "96302", "url": "https://gl.wikipedia.org/wiki?curid=54051", "title": "Yes", "text": "Yes, unha das bandas pioneiras do rock progresivo, formada en 1968. Influ\u00eddos nos seus inicios por bandas precursoras do rock m\u00e1is experimental como The Beatles, The Who e The Moody Blues; m\u00e1is o estilo mel\u00f3dico Everly Brothers; e os multifaceticos Crosby, Stills Nash (and Young). Rapidamente evolucionar\u00edan a un estilo propio, caracterizado por complexas e recargadas harmon\u00edas, tomando diversos elementos do jazz, da m\u00fasica cl\u00e1sica, xunto coas s\u00faas mel\u00f3dicas canci\u00f3ns e un enigm\u00e1tico contido on\u00edrico e po\u00e9tico.\nM\u00e1is duros e menos dram\u00e1ticos que Genesis e menos electr\u00f3nicos que os ent\u00f3n psicod\u00e9licos Pink Floyd, o rock de Yes marcar\u00eda a historia de tales cl\u00e1sicos como \"Fragile\", \"Close To The Edge\" e \"Tales From Tophographic Oceans\". ademais de estar escrita na s\u00faa historia a participaci\u00f3n Rick Wakeman e Patrick Moraz en teclados."}
{"id": "54055", "revid": "92340", "url": "https://gl.wikipedia.org/wiki?curid=54055", "title": "Assurnasirpal II", "text": "Assurnasirpal II (-884--859) foi rei de Asiria.\nTraxectoria.\nFillo de Tukulti-Ninurta. Dobregou a Babilonia e someteu Mesopotamia e o actual L\u00edbano e acosou Anatolia. Sufocou unha rebeli\u00f3n en Surn (Bit Halupe). Controla as rotas comerciais entre Mesopotamia e o Mediterr\u00e1neo. Fundou unha nova capital en Kalaj (Nimrud). Foi temido pola s\u00faa crueldade extrema; o esfolamento, o empalamento e as execuci\u00f3ns en masa son m\u00e9todos de terror que someten a poboaci\u00f3ns enteiras e disuaden da resistencia ou o levantamento. Os seus \u00e9xitos militares d\u00e9bense ao innovador emprego dun novo corpo de ataque: a cabalar\u00eda.\nErgueu un gran pazo con revestimento de alabastro e inscrici\u00f3ns que relatan as s\u00faas faza\u00f1as.\nSucedeuno Salmanasar III."}
{"id": "54056", "revid": "98629", "url": "https://gl.wikipedia.org/wiki?curid=54056", "title": "Econom\u00eda de Nicaragua", "text": "Nicaragua, o pa\u00eds m\u00e1is pobre da Am\u00e9rica Central e o segundo m\u00e1is pobre do hemisferio, ha subemprego e pobreza diseminados. O acordo de libre comercio entre os Estados Unidos e a Am\u00e9rica Central est\u00e1 en vigor desde 2006 e ampliou as posibilidades de exportaci\u00f3n para moitos produtos agr\u00edcolas e manufacturados.\nOs t\u00e9xtiles e o vestiario responden por case 60% das exportaci\u00f3ns nicaraguanas, pero os aumentos do salario m\u00ednimo durante o goberno Daniel Ortega deber\u00e1n reducir esta vantaxe comparativa da industria. Ortega promoveu a creaci\u00f3n de empreendimentos binacionais administrados polas empresas petrol\u00edferas estatais da Nicaragua e Venezuela. Estas iniciativas, xunto co d\u00e9bil sistema legal, poder\u00e1n prexudicar o clima para investimentos de empresas locais e estranxeiras nun futuro pr\u00f3ximo.\nA s\u00faa econom\u00eda \u00e9 baseada na agricultura (maioritariamente caf\u00e9, algod\u00f3n, banana). Cont\u00e9n reservas minerais de ouro, cobre, prata e chumbo, ning\u00fan deles de relevante importancia. As principais industrias sit\u00faanse na costa occidental.\n\u00c9 un dos pa\u00edses m\u00e1is pobres do Hemisferio Occidental, e a s\u00faa distribuci\u00f3n de renda \u00e9 unha das peores do planeta."}
{"id": "54061", "revid": "1556", "url": "https://gl.wikipedia.org/wiki?curid=54061", "title": "Mosteiro de San Xo\u00e1n de Poio", "text": ""}
{"id": "54083", "revid": "85894", "url": "https://gl.wikipedia.org/wiki?curid=54083", "title": "Jim Shapiro", "text": "James Gordon Shapiro, nado o 19 de marzo de 1965, \u00e9 un m\u00fasico estadounidense.\nTraxectoria.\nJim Shapiro \u00e9 irm\u00e1n da cantante e vocalista Nina Gordon e fillo de Robert Shapiro, antigo presidente da empresa multinacional de agricultura e biotecnolox\u00eda Monsanto.\nFoi o bater\u00eda orixinal de Veruca Salt e co-escribiu a canci\u00f3n \"Number One Blind\" do seu debut, \"American Thighs\" de 1994. En 1997 deixou a banda despois de que o segundo disco, \"Eight Arms to Hold You\", fose editado. Ent\u00f3n formou a s\u00faa propia banda chamada Ultraswiss, onde \u00e9 o l\u00edder, guitarrista e vocalista, xunto co antigo baixista de Veruca Salt Steve Lack.\nNo debut en solitario de Nina Gordon \"Tonight and the Rest of My Life\" (2000), Jim Shapiro tocou o mellotr\u00f3n e a guitarra, e en 2003 gravou \"Up Late With People\" con Rick Ness, para o seu proxecto Ness.\nActualmente \u00e9 membro da banda Hushdrops."}
{"id": "54084", "revid": "25871", "url": "https://gl.wikipedia.org/wiki?curid=54084", "title": "Xard\u00edn", "text": "Un xard\u00edn \u00e9 unha zona de terreo onde se cultivan especies vexetais para o pracer dos sentidos. Facer estas hortas sen finalidade econ\u00f3mica v\u00e9n dunha larga tradici\u00f3n, e xa eran famosos os \"Xard\u00edns colgantes de Babilonia\", considerados como unha das marabillas do mundo antigo, o que denota que estes espazos de ocio te\u00f1en desde ent\u00f3n unha larga tradici\u00f3n.\nUn xard\u00edn pode incorporar tanto materiais naturais como feitos polo ser humano.\nEtimolox\u00eda.\nO termo xard\u00edn prov\u00e9n do franc\u00e9s \"jardin\", horta. En castel\u00e1n, \u00e1s veces ch\u00e1mase o xard\u00edn \"horta de flor\", para distinguilo da horta onde se cultivan verduras. A adopci\u00f3n da palabra francesa fixo m\u00e1is f\u00e1cil a distinci\u00f3n entre un e outro termo."}
{"id": "54085", "revid": "52194", "url": "https://gl.wikipedia.org/wiki?curid=54085", "title": "Peixe sapo", "text": "O peixe sapo \u00e9 un peixe do x\u00e9nero \"Lophius\" moi apreciado en gastronom\u00eda.\nPolo seu contido en graxa \u00e9 un peixe dos denominados brancos, xa que para chamarse azuis deber\u00e1n posu\u00edr m\u00e1is dun 5% de materia graxa na s\u00faa composici\u00f3n e o peixe sapo, inclu\u00edndo a s\u00faa pel, ten un 4,5%, o que o situar\u00eda en semi-branco e sen ela, non chega ao 2%.\nVariedades.\nExisten d\u00faas variedades de peixe sapo: o branco ou \"Lophius piscatorius\" e o negro ou \"Lophius budegassa\" (Spinola, 1807). A diferenza entre ambas as especies estriba na cor da membrana que cobre a cavidade abdominal de ambos os animais, chamada peritoneo. Esta vinza ou pel \u00e9 branca no primeiro e negra no segundo, o cal determina o seu nome.\nO \"Lophius piscatorius\", de peritoneo branco, \u00e9 tam\u00e9n chamado xuliana, \u00e9 moi ins\u00edpido e ten unha carne corre\u00fada . O \"Luphius budegassa\" \u00e9 tam\u00e9n chamado rabada e peixe tamboril."}
{"id": "54095", "revid": "1131", "url": "https://gl.wikipedia.org/wiki?curid=54095", "title": "Coelernos", "text": "Os coelernos (lat\u00edn: \"Coelerni\") eran un pobo ou \"civitas\" galaica da Gallaecia bracarense, que tiveron o seu centro arredor do castro de Castromao, no actual concello de Celanova, no sueste da provincia de Ourense. Os termos do dominio desta tribo non est\u00e1n claros, a\u00ednda que debido \u00e1 organizaci\u00f3n xentilicia destes pobos prerromanos se sup\u00f3n que os castros m\u00e1is achegados \u00f3 de Castromao formar\u00edan parte desta tribo, polo que dominar\u00eda todo o baixo Arnoia (concellos de Celanova, Ramir\u00e1s, Gomesende, A Arnoia, Cortegada) e contrafortes da serra do Laboreiro (Verea, Quintela de Leirado, Padrenda) limitando ao Norte co castro de Arme\u00e1 (Allariz).\nFontes.\nOs \"coelerni\" son citados en varios autores cl\u00e1sicos (Plinio o Vello, na s\u00faa \"Naturalis Historia\", III, 28; Claudio Tolomeo na \"Geographia\", II, 6, 41) e tam\u00e9n en fontes epigr\u00e1ficas (CIL, II, 5616) e mais no importante Padr\u00f3n dos pobos, estela na que se citan varios pobos galaicos, actualmente en Chaves (Portugal).\nTolomeo indica que a s\u00faa capital \u00e9 \"Coeliobriga\", actual castro de Castromao. As fontes indican que era un pobo inclu\u00eddo no convento xur\u00eddico bracarense.\nDistribuci\u00f3n xeogr\u00e1fica.\nPara este pobo foron indicadas no pasado varias localizaci\u00f3ns, case todas p\u00f3ndoo en zonas diversas dos actuais Tras-os-Montes, no nordeste do actual Portugal. Por\u00e9n, en 1970, no castro de Castromao, moi preto de Vilanova dos Infantes, foi achada unha \"tessera hospitalitatis\" datada no ano 132, na que se estabelece un pacto entre os coelernos, por unha banda, que son citados expresamente e, por outra banda un prefecto da cohorte I dos Celtiberos, e m\u00e1is un legado. Este documento permite identificar Coeliobriga con este castro xa que como \"capital\" da tribo era o lugar id\u00f3neo para gardar tan importante documento que decretaba unha relaci\u00f3n pac\u00edfica co invasor.\nA\u00ednda que tam\u00e9n ten habido intentos por vincular o nome dos coelernos, polo menos para a s\u00faa primeira parte, co da actual localidade de Celanova, estes intentos carecen de base. Celanova \u00e9 un nome altomedieval, do s\u00e9culo X, como as\u00ed o indica a documentaci\u00f3n de fundaci\u00f3n do seu mosteiro, na que expresamente se recolle que o lugar onde se vai asentar o cenobio se chama \"Villare\", e que agora se denominar\u00e1 \"Celanova\".\nA tessera de Castromao.\nO que se deduce con claridade da mencionada \"tessera\", \u00e9 que os coelernos viviron na zona do Castromao, \u00e9 dicir, dun xeito aproximado, no que hoxe denominamos comarca de Celanova, no sur de Galiza. A \"tessera\" atopada no castro cons\u00e9rvase hoxe no Museo Arqueol\u00f3xico Provincial de Ourense. O texto da \"Tessera Hospitalitatis\" \u00e9 o seguinte:\nPode traducirse as\u00ed:"}
{"id": "54097", "revid": "5863", "url": "https://gl.wikipedia.org/wiki?curid=54097", "title": "Iago", "text": ""}
{"id": "54100", "revid": "1505", "url": "https://gl.wikipedia.org/wiki?curid=54100", "title": "Borraxe", "text": "A borraxe ou soaxe (Borago officinalis) \u00e9 unha planta herb\u00e1cea anual, unha especie faner\u00f3gama pertencente \u00e1 familia das boraxin\u00e1ceas, orixinaria de Siria, a\u00ednda que naturalizada por toda a rexi\u00f3n mediterr\u00e1nea, as\u00ed como Asia Menor, zonas c\u00e1lidas da Europa Occidental, \u00c1frica do Norte e Suram\u00e9rica. \u00c9 empregada tradicionalmente nalgunhas partes de Espa\u00f1a, en concreto en Arag\u00f3n e Val do Ebro, e de Europa, como Liguria en Italia, o Midi (Francia) e Alema\u00f1a (Baden-W\u00fcrtenberg).\n\u00c9 unha planta comestible, cons\u00f3mense as flores cr\u00faas e as follas tenras de moitos xeitos. A auga de borraxe \u00e9 unha infusi\u00f3n con propiedades diur\u00e9ticas e sudor\u00edficas.\nDescrici\u00f3n.\nDe talo groso, follas grandes e flores azuis, mide entre 60 a 100\u00a0cm de altura, cuberta de pelos \u00e1speros e punzantes en talo e follas. As follas, de 5 a 15\u00a0cm de longo, son alternas e simples. As flores son completas, con 5 p\u00e9talos estreitos e triangulares terminados en punta, principalmente de cor azul, a\u00ednda que tam\u00e9n se encontran en rosa e cult\u00edvanse variedades de flor branca. A floraci\u00f3n xorde en cimas escorpioides e forma grandes ramos de flores que abren simultaneamente.\nCultivo e recolecci\u00f3n.\nA planta cult\u00edvase con moita facilidade, por regra xeral no mes de abril -no hemisferio Norte-, sendo recollida tras as primeiras choivas outonais. Cando se recolecta adoitan cortarse as follas basais para ser empregadas como verdura, as flores rec\u00f3llense m\u00e1is adiante. Normalmente nas hortas onde se plantou, ela mesma renace. As flores ap\u00e1\u00f1anse en primavera nun d\u00eda seco e o seu desecamenton ha ser r\u00e1pido. A variedade cultivada normalmente \u00e9 a de flor branca, e silvestre a de flor azul. Empregada como verdura recol\u00e9ctase practicamente todo o ano.\nUso gastron\u00f3mico.\nA forma de coci\u00f1ala \u00e9 variada, pois empr\u00e9gase de diferentes maneiras toda a planta, desde os talos, at\u00e9 as follas. De modo que son m\u00faltiples as s\u00faas formas de coci\u00f1ala para sopas e caldos, aproveitando a auga de cocci\u00f3n rica en minerais. En cru t\u00f3manse as follas e os talos tenros para ensaladas. T\u00f3manse cocidos ou ao vapor os talos limpos de peli\u00f1os da forma tradicional ou con m\u00faltiples acompa\u00f1antes. En forma de sobremesa t\u00f3manse as s\u00faas follas adozadas e fritas. Salteadas unha vez cocidos os seus talos, acompa\u00f1adas de allos tenros e cogomelos en forma de revoltos con ovo. Dentro dunha tortilla espa\u00f1ola. Ou en forma de zumes e infusi\u00f3ns. A versatilidade desta planta s\u00f3 a limita a imaxinaci\u00f3n do coci\u00f1eiro.\n\u00c9 moi estimada gastronomicamente en certas partes de Espa\u00f1a. Na comunidade de Arag\u00f3n, onde adquire car\u00e1cter de prato nacional, cons\u00f3mese de diversas maneiras: s\u00f3 os talos en revolto con ovo, ou combinadas con cogomelos, ou con ameixas ou gambas, os talos cocidos con patacas e ali\u00f1adas con aceite de oliva cru unha vez servidas no prato. Combinada con acelga, allo e ovo (receita denominada \"Revolto de Amelia\"). As follas tenras rebozadas e fritas. E por \u00faltimo, como base de caldo vexetal soa ou con outras verduras. Na Rioxa e Navarra tam\u00e9n \u00e9 consumida como en Arag\u00f3n. En Lleida c\u00f3mense as follas (cocidas en salmoira), sendo as mellores para o seu consumo as inferiores. En Mallorca util\u00edzanse para aromatizar chulas de vento. En ocasi\u00f3ns, as flores desta planta empr\u00e9ganse en ensaladas. Na gastronom\u00eda granadina son moi t\u00edpicos os \"papoviejos\", ou follas de borraxes fritas nunha masa doce. En Francia e Italia \u00e9 considerada unha verdura de luxo, fina e de sabor delicado. Na rexi\u00f3n italiana de Liguria dentro da coci\u00f1a t\u00edpica \u00e9 a base do \"preboggion\", que canda unha mestura de herbas, forman un prato moi apreciado na rexi\u00f3n.\nUsos medicinais.\nDesde antigo son co\u00f1ecidos os seus efectos beneficiosos. Hoxe co\u00f1\u00e9cense as s\u00faas cualidades diur\u00e9ticas, sudor\u00edficas, contra a inflamaci\u00f3n de pr\u00f3stata, antiestr\u00e9s e emoliente da pel. Para beneficiarse das propiedades sudor\u00edficas empr\u00e9ganse as flores, que se toman en infusi\u00f3n. As follas empr\u00e9ganse en decocci\u00f3n para provocar diurese (\u00e1s veces acostum\u00e1base darlle aos enfermos con auga con sal como se foran espinacas) e como emplastos de funci\u00f3n emoliente.\nO aceite de sementes de borraxe act\u00faa como emoliente e tonificante. \u00c9 beneficiosa para as afecci\u00f3ns de pel, polo seu contido en niacina ou \u00e1cido nic\u00f3tico. Suaviza ou amolece a pel e as mucosas, pero \u00e9 moi potente e necesita supervisi\u00f3n m\u00e9dica. O aceite \u00e9 rico en \u00e1cido gamma-linol\u00e9nico que o noso organismo transforma en prostaglandinas. Bo para a tensi\u00f3n arterial alta, o exceso de colesterol, e a regulaci\u00f3n de estr\u00f3xenos. Os tratamentos prolongados deben ser coidadosos pola presenza de alcaloides pirrolizid\u00ednicos t\u00f3xicos para o f\u00edgado.\nAntigamente dic\u00edase que a auga de borraxe en infusi\u00f3n das s\u00faas flores, era estimulante do coraz\u00f3n."}
{"id": "54101", "revid": "17467", "url": "https://gl.wikipedia.org/wiki?curid=54101", "title": "Rusco", "text": ""}
{"id": "54103", "revid": "745", "url": "https://gl.wikipedia.org/wiki?curid=54103", "title": "Os Tamara", "text": ""}
{"id": "54104", "revid": "5608600", "url": "https://gl.wikipedia.org/wiki?curid=54104", "title": "Amazon", "text": "Amazon.com, Inc., cuxo nome comercial \u00e9 Amazon, \u00e9 unha compa\u00f1\u00eda estadounidense de comercio electr\u00f3nico e servizos de computaci\u00f3n na nube, establecida en Seattle, Washington. Foi unha das primeiras grandes compa\u00f1\u00edas en vender bens a trav\u00e9s de Internet. \u00c9 tam\u00e9n propietaria de Alexa Internet, a9.com, Shopbop, Internet Movie Database (IMDb), Zappos.com, DPreview.com e Twitch.\nJeff Bezos fundouna en 1994, pero non estivo operativa ata 1995. Primeiro especializouse na venda de libros e m\u00e1is tarde diversificou as s\u00faas li\u00f1as de negocio, engadindo DVD, CD, software, videoxogos, alimentos, xoguetes e m\u00e1is. \u00c9 a marca de venda polo mi\u00fado m\u00e1is valiosa do mundo segundo o \u00edndice BrandZ.\nConta con almac\u00e9ns nos Estados Unidos de Am\u00e9rica, o Canad\u00e1, Irlanda, o Reino Unido, Francia, Alema\u00f1a, o Xap\u00f3n e a China."}
{"id": "54105", "revid": "23204", "url": "https://gl.wikipedia.org/wiki?curid=54105", "title": "Arabesco", "text": "Un arabesco \u00e9 un motivo art\u00edstico propio da arte isl\u00e1mica que consiste na repetici\u00f3n de formas xeom\u00e9tricas que recordan motivos vexetais e m\u00e1is raramente de animais, utilizada profusamente para decorar mesquitas e edificios rexiliosos, \u00e1s veces incl\u00faen citas do Cor\u00e1n entre os debuxos, o seu nome d\u00e9bese a que recorda a caligraf\u00eda \u00e1rabe."}
{"id": "54106", "revid": "23204", "url": "https://gl.wikipedia.org/wiki?curid=54106", "title": "Albi\u00f3ns", "text": "Os albi\u00f3ns (en ) eran un pobo galaico da Gallaecia, comprendidos dentro do Convento xur\u00eddico lucense, que se situar\u00edan no territorio costeiro comprendido das marxes do Navia, no que na actualidade \u00e9 a Asturias occidental.\nEtimolox\u00eda.\n\u00c9 posible que o nome dos albi\u00f3ns prove\u00f1a da ra\u00edz celta *albiyo- \u201cmundo (superior)\u201d ou \u201cpa\u00eds\u201d. Pode ter relaci\u00f3n co antigo nome da Illa de Gran Breta\u00f1a, que era \"Albion\".\nFontes e situaci\u00f3n.\nOs albi\u00f3ns aparecen citados como \"gentes\" en Plinio o Vello, 4, 20,111 e indicando que viv\u00edan ao oeste do r\u00edo Navia; Claudio Tolomeo nomea o mesmo r\u00edo como \"Navialbi\u00f3n\", confirmando a situaci\u00f3n deste grupo. Segundo J. L. Maya, os albi\u00f3ns, os egobarros e os cibarcos estaban constitu\u00eddos por diversos castros vinculados ou confederados entre eles.\n\u00d3 seu territorio corresponder\u00eda o castro de Coa\u00f1a, que probablemente foi a s\u00faa capital.\nEstela de Nicer.\nA estela de Nicer \u00e9 unha estela funeraria en 1932 no concello asturiano da Veiga, na desembocadura do r\u00edo Eo. A inscrici\u00f3n est\u00e1 dedicada a Nicer, un \"pr\u00edncipe\" dos albi\u00f3ns (\"principis Albionum\"), o que d\u00e1 p\u00e9 a pensar que pod\u00edan estenderse at\u00e9 este \u00faltimo r\u00edo, no que, en \u00faltimo extremo, se atopar\u00edan cos egobarros, outro pobo galaico. A estela est\u00e1 exposta no Museo Arqueol\u00f3xico de Asturias, en Oviedo.\nNon existe acordo sobre a s\u00faa dataci\u00f3n. O feito de que a persoa \u00e1 que fai referencia fose dunha tribo prerromana poder\u00eda datalo cara ao s\u00e9culo I, mais a aparici\u00f3n do Crism\u00f3n cristi\u00e1n que coroa a ep\u00edgrafe indica que poder\u00eda ser posterior."}
{"id": "54107", "revid": "23204", "url": "https://gl.wikipedia.org/wiki?curid=54107", "title": "Interamnicos", "text": "Os interamnicos (en ), \u00e1s veces citados como interamicos (lat\u00edn: \"interamici\"), foron un pobo prerromano da antiga Gallaecia, que segundo as fontes estaban inclusos no Convento xur\u00eddico bracarense.\nFontes.\nOs interamnicos aparecen citado por Tolomeo II, 6, 28, e nalgunhas inscrici\u00f3ns epigr\u00e1ficas, das que sen d\u00fabida a m\u00e1is importante \u00e9 o Padr\u00f3n dos pobos, na que son listados entre outros grupos que seguramente axudaran a erguer a ponte romana de Chaves.\nReduci\u00f3n xeogr\u00e1fica.\nA situaci\u00f3n deste pobo ten sido obxecto de controversias entre os especialistas na materia. O claro \u00e9 que son un pobo do convento bracarense. Tranoy (1981) colocounos no Tras-os-Montes portugu\u00e9s, entre os r\u00edos Tuela e Raba\u00e7al.\nMais, xa antes Rodr\u00edguez Colmenero (1973) noticiara a propia descuberta dunha ep\u00edgrafe no que a Rep\u00fablica dos interamnicos honraba a un Quinto Licinio. Como quer que a l\u00e1pida fora achada en Asadur, no concello de Maceda, na provincia de Ourense, o autor consideraba que os interamnicos deb\u00edan ser resituados, nesa zona, que limitar\u00edan os r\u00edos Mi\u00f1o e os seus afluentes Sil e Arnoia, o que xustificar\u00eda a denominaci\u00f3n de interamnicos (interpret\u00e1bel como \"os do entre r\u00edos\", de inter \"entre\" e amnium \"r\u00edo\")\nPor\u00e9n, na s\u00edntese de Felipe Arias, seguen a colocarse nos Tras-os-Montes, \"entre Chaves e Braganza\"."}
{"id": "54108", "revid": "54334", "url": "https://gl.wikipedia.org/wiki?curid=54108", "title": "R\u00edo C\u00e1vado", "text": "O r\u00edo C\u00e1vado \u00e9 un r\u00edo do Norte de Portugal que nace na serra do Larouco, a unha altitude de cerca de 1.520 metros, pasa por Braga, Barcelos e desauga no oc\u00e9ano Atl\u00e1ntico xunto a Esposende, logo dun percurso de 135 quil\u00f3metros.\nA conca do r\u00edo C\u00e1vado limitada ao norte coa bac\u00eda hidrogr\u00e1fica do r\u00edo Limia e, ao leste e sur, coas concas do r\u00edo Douro e do Ave; ten unha \u00e1rea de 1.600\u00a0km\u00b2. O escoamento anual na foz do r\u00edo \u00e9, de media, de 2.123 hm3.\nEst\u00edmase que a conca hidrogr\u00e1fica do r\u00edo C\u00e1vado pos\u00fae unha capacidade total de almacenamento de recursos h\u00eddricos da orde dos 1.180 hm\u00b3, en r\u00e9xime regularizado, valor que corresponde a case un 30 % do total existente en Portugal.\nEncoros.\nNo sistema C\u00e1vado - Rabag\u00e3o - Homem ha varios encoros implantados nos seus percursos fluviais para aproveitamentos hidroel\u00e9ctricos."}
{"id": "54109", "revid": "1131", "url": "https://gl.wikipedia.org/wiki?curid=54109", "title": "Ponte de Lima", "text": "Ponte de Lima \u00e9 unha vila portuguesa no Distrito de Viana do Castelo, na rexi\u00f3n Norte e subrexi\u00f3n do Minho-Lima, con cerca de 2.800 habitantes. Est\u00e1 caracterizada pola s\u00faa arquitectura r\u00fastica e pola \u00e1rea envolvente, ba\u00f1ada polo r\u00edo Limia.\n\u00c9 sede dun municipio con 321,20\u00a0km\u00b2 de extensi\u00f3n e 44.343 habitantes (2001), subdividido en 51 fregues\u00edas. O municipio limita ao norte co concello de Paredes de Coura, ao leste con Arcos de Valdevez e Ponte da Barca, ao sueste con Vila Verde, ao sur con Barcelos, ao oeste con Viana do Castelo e Caminha e ao noroeste con Vila Nova de Cerveira.\nLocalidade moi importante desde a era romana, pos\u00fae un Pazo da Corte do Reino de Le\u00f3n, documentado por achados arqueol\u00f3xicos e outros documentos escritos. Recibiu Carta foral de Dona Teresa en 4 de marzo de 1125, sendo a vila m\u00e1is antiga de Portugal. \u00c9 de aqu\u00ed orixinario o co\u00f1ecido queixo Limiano. Destaca polos seus xard\u00edns.\nToponimia.\nO nome v\u00e9n claramente da ponte que cruza o r\u00edo Limia, chamado en Portugal \"Lima\". A finais da d\u00e9cada de 1950, a vila debateu a designaci\u00f3n a adoptar para o municipio: Ponte do Lima ou Ponte de Lima. At\u00e9 1982, os escritos da C\u00e1mara Municipal a\u00ednda refer\u00edan Ponte do Lima e s\u00f3 despois pasou a Ponte de Lima.\nHistoria.\nA vila pos\u00fae ra\u00edces profundas e lendas ancestrais dende \u00e9pocas prerromanas. Foi a condesa Teresa de Le\u00f3n quen o 4 de marzo de 1125, outorgou carta de foral \u00e1 vila, refer\u00edndose \u00e1 mesma como Terra de Ponte. Anos m\u00e1is tarde, xa no s\u00e9culo XIV, Pedro I, atendendo \u00e1 posici\u00f3n xeoestrat\u00e9xica de Ponte de Lima, mandou contru\u00edr a muralla, polo que o resultado final foi o dun burgo medieval cercado de murallas e nove torres, das cales a\u00ednda restan d\u00faas, varios vestixios das restantes e de toda a estrutura defensiva de ent\u00f3n, fac\u00e9ndose o acceso \u00e1 vila a trav\u00e9s de seis portas.\nA ponte, que deu nome a esta terra, adquiriu sempre unha importancia de gran significado en todo o Alto Minho, sendo a \u00fanica pasaxe segura do r\u00edo Limia, en toda a s\u00faa extensi\u00f3n, at\u00e9 o final da Idade Media. A primitiva, da cal a\u00ednda resta un anaco significativo na marxe dereita do Limia, foi constru\u00edda polos romanos e a medieval \u00e9 un marco not\u00e1bel da arquitectura, sendo un bo exemplo de beleza e equilibrio. Referencia obrigatoria en rutas, gu\u00edas e mapas, moitos deles antigos, que describen a pasaxe por ela de milleiros de peregrinos cara a Santiago de Compostela e que a\u00ednda hoxe en d\u00eda a atravesan coa mesma finalidade.\nA partir do s\u00e9culo XVIII xorde a expansi\u00f3n urbana e con ela o inicio da destruci\u00f3n da muralla que abrazaba a vila. Comeza a prosperar, por todo o concello de Ponte de Lima, a opulencia das casas se\u00f1oriais que a nobreza da \u00e9poca se encargou de diseminar. Ao longo do tempo, Ponte de Lima foi, as\u00ed, sumando \u00e1 s\u00faa beleza natural, magn\u00edficas fachadas g\u00f3ticas, maneiristas, barrocas, neocl\u00e1sicas e oitocentistas, aumentando significativamente o valor hist\u00f3rico, cultural e arquitect\u00f3nico.\nHoxe en d\u00eda, ademais de ser un popular destino tur\u00edstico e ser paso de obriga do cami\u00f1o portugu\u00e9s a Compostela, Ponte de Lima sobresae polos seus xard\u00edns, inclu\u00edndo un concurso de xardinaxe anual."}
{"id": "54111", "revid": "85894", "url": "https://gl.wikipedia.org/wiki?curid=54111", "title": "Verona", "text": "Verona \u00e9 unha moi antiga cidade italiana, sita na rexi\u00f3n de Venecia (chaira do Po), na beiras do r\u00edo Adige, e a uns 30\u00a0km do lago de Garda.\nFundada no s\u00e9culo I a.C., a hist\u00f3rica cidade de Verona co\u00f1eceu un per\u00edodo de expansi\u00f3n nos s\u00e9culos XIII e XIV e so a Rep\u00fablica de Venecia. Conserva un gran n\u00famero de not\u00e1beis monumentos da Antig\u00fcidade, da \u00e9poca medieval e do Renacemento.\nHistoria.\n\u00c9poca romana.\nSuponse que foi unha cidade celta, mais as primeiras referencias datan do s\u00e9culo IV a.C.\nConverteuse nun importante centro pol\u00edtico e comercial durante o per\u00edodo romano.\nVerona pos\u00fae a colecci\u00f3n de vestixios romanos m\u00e1is rica de toda a Italia setentrional.\nXustamente \u00e9 famosa polo seu anfiteatro romano (ver Arena de Verona), denominado a \"Arena\", con forma e usos que lembran o Coliseo de Roma. A s\u00faa Ponte della Pietra (Ponte de Pedra) sobreviviu intacto at\u00e9 a segunda guerra mundial (foi reconstru\u00eddo completamente coas pedras ca\u00eddas no r\u00edo).\nA \"Arena\" \u00e9 na actualidade un importante teatro l\u00edrico. Foi constru\u00eddo cara a metade do s\u00e9culo I d.C., nun sitio que, naquela altura, estaba situado extramuros da cidade\nOs xogos, \"ludi\" en lat\u00edn, aqu\u00ed celebrados ti\u00f1an grande sona, de xeito que acud\u00edan a Verona espectadores de bastante lonxe para desfroitalos. O anfiteatro pod\u00eda acoller m\u00e1is de 30.000 persoas. O espect\u00e1culo m\u00e1is demandado era a loita de gladiadores. A fachada era orixinariamente de calcaria branca e rosa, proveniente de Valpolicella, mais ao longo da Idade Media, foi utilizada como unha canteira, que fornec\u00eda materiais de construci\u00f3n para outras edificaci\u00f3ns. Esta utilizaci\u00f3n durou at\u00e9 o pasado s\u00e9culo XX. Como consecuencia, a maior parte do muro exterior do anfiteatro desapareceu, mais as \u00e1s que fican a\u00ednda perm\u00edntennos facermos unha idea do aspecto e das dimensi\u00f3ns do edificio.\nHai a\u00ednda outros monumentos romanos, como o teatro constru\u00eddo no s\u00e9culo I a.C., e restaurado no s\u00e9culo XVIII, grazas a Andrea Monga, un rico veron\u00e9s, que mercou todas a casas que foran edificadas no mesmo teatro, fac\u00e9ndoas derrubar para salvar o monumento.\nO arco de Gavio, dedicado \u00e1 importante familia romana dos Gavios, foi erguido no s\u00e9culo I, sendo famoso por ter gravado o nome do arquitecto, Lucio Vitruvio Cordo, o que era unha rareza na arquitectura da \u00e9poca. Derrocado polas tropas napole\u00f3nicas en 1805, foi reconstru\u00eddo en 1932.\nNas proximidades do anterior est\u00e1 a Porta dei Borsari, unha porta arcada no final da r\u00faa \"Corso Porta Borsari\". Corresponde \u00e1 fachada dun porta das murallas romanas. Ten unha inscrici\u00f3n datada no 245 d.C., na que se cita a cidade co nome de \"Colonia Verona Augusta\". Era atravesada pola Via Sacra. Na actualidade at\u00f3pase ali\u00f1ada con varios pazos (palazzi) do Renacemento.\nFoi sede dun ducado durante a \u00e9poca longobarda.\nRelixiosos.\nA catedral de \"Santa Maria Matricolare\" iniciada en 1187, re\u00fane elementos rom\u00e1nicos e g\u00f3ticos. \u00c9 famosa polo seu P\u00f3rtico de Nicol\u00f2, as\u00ed como pola pintura \"Asunsi\u00f3n da Virxe\", obra de Tiziano.\nA \"Bas\u00edlica de San Zen\u00f3n\" consid\u00e9rase unha das grandes obras da arquitectura rom\u00e1nica. O edificio actual \u00e9 o terceiro que se edificou neste mesmo sitio, sendo levantado entre 1123-1135, xusto encima do santuario, datado no s\u00e9culo IV, do patr\u00f3n da cidade de Verona, San Zen\u00f3n (en italiano San Zeno), morto en 380. A espl\u00e9ndida fachada domina a praza sita endiante, e est\u00e1 flanqueada pola torre das camp\u00e1s, de 72 metros de altura, citada por Dante (Divina Comedia, Purgatorio, canto 18). A grande ros\u00e1cea desa fachada est\u00e1 decorada como unha Roda da Fortuna. Os linteis sobre do p\u00f3rtico mostran relevos dos meses do ano. Cada lateral da portada est\u00e1 decorado con dezoito paneis de baixo-relevos con escenas b\u00edblicas. As portas internas, de bronce, pos\u00faen tam\u00e9n paneis con escenas b\u00edblicas e relevos historiados con pasaxes da vida de San Zen\u00f3n. O significado dalgunhas das escenas \u00e9 hoxe ignorado, pero a forza do seu estilo, un tanto primitivo, permanece e revela o influxo da arte otoniana.\nO interior do templo div\u00eddese entre a \"igrexa inferior\", que ocupa 2/3 da estrutura, e a \"igrexa superior\", que cobre o 1/3 restante. As paredes van decoradas con frescos dos s\u00e9culos XII e XIV. O teito da nave \u00e9 un magn\u00edfico exemplo de cuberta a maneira de casco de barco. Dentro da igrexa est\u00e1 o sepulcro do rei italiano Pipino (777-810). A cripta, abovedada, cont\u00e9n a tumba de San Zen\u00f3n e doutros santos. No lado norte da igrexa sit\u00faase un magn\u00edfico claustro. Na igrexa ha algunhas obras do c\u00e9lebre pintor renacentista Andrea Mantegna.\nA pequena \"Basilica de San Lourenzo\" \u00e9 unha das m\u00e1is belas e importantes da cidade. Data de arredor de 1177, e foi erguida sobre unha igrexa paleocristiana, da que fican a\u00ednda restos. Como en San Zen\u00f3n, utilizouse na construci\u00f3n fiadas alternantes de ladrillo e pedra. Pos\u00fae d\u00faas torres, con escaleiras en espiral, que conducen at\u00e9 a chamada \"galer\u00eda das mulleres\". O interior ten unha atmosfera severa, pero ao tempo \u00e9 silenciosa e tranquila.\n\"Santa Maria Antica\" (Sta. Mar\u00eda a Antiga) \u00e9 unha grande igrexa rom\u00e1nica, que era a parroquial do clan dos Scaligeri, varios dos membros do cal est\u00e1n aqu\u00edn sepultados. Xusto na entrada est\u00e1 a tumba de Cangrande I (m. 1329). A base forma o poche e encima figura un canopeo g\u00f3tico con perfil de tellado en pir\u00e1mide; a estatua ecuestre dese \"se\u00f1or da guerra\" coroa o conxunto. Encima da cerca da igrexa est\u00e1n as tumbas de Mastino II e Cansignorio, con espl\u00e9ndidos pin\u00e1culos g\u00f3ticos. Tumbas m\u00e1is sinxelas acollen outros familiares no interior, como as de Mastino I, Bartolomeo (m. 1304) e Giovanni (m. 1359).\n\"Sant'Anastasia\", constru\u00edda entre 1290-1481, polos frades dominicos, e unha igrexa grande, capaz de albergar as masas de fieis que acud\u00edan a escoitar os seus serm\u00f3ns. \u00c9 un exemplo das igrexas g\u00f3ticas do Norte de Italia. O p\u00f3rtico conserva frescos e relevos do s\u00e9culo XV, con escenas da vida de San Pedro M\u00e1rtir. A fachada, por\u00e9n, ficou inacabada. No interior a \"Capela Pellegrini\" acolle o famoso fresco de \"San Xorxe e a Princesa de Trebisonda\", cuxo autor foi Pisanello, as\u00ed como a non menos famosa sepultura de Wilhelm von Bibra, primixeniamente embutida no chan, e que foi colocada na parede en 1804.\nA igrexa de \"San Fermo Maggiore\" foi comezada en 1065 polos monxes beneditinos, e foi completadas no ano 1138. A fachada cont\u00e9n \u00e1 vez elementos rom\u00e1nicos e g\u00f3ticos. .\nCiv\u00eds.\n\"Castelvechio\"\nMonumentos da Idade Moderna.\nPalazzo Bevilacqua. Hai dous pazos da familia Bevilacqua. O m\u00e1is importante \u00e9 o situado no Corso Cavour. Encarregado ao c\u00e9lebre arquitecto veron\u00e9s Michele Sammicheli, en torno a 1530. \u00c9 un dos pazos m\u00e1is suntuosos da cidade. Ten albergado as obras do conde Marco Bevilacqua, que comprende obras, entre outras, do artista veron\u00e9s Orbetto, e do, m\u00e1is famoso, Tintoretto.\nO Palazzo Canossa \u00e9 outro pazo privado veron\u00e9s e unha obra mestra arquitect\u00f3nica. Foi edificado para a familia dos marqueseses Di Canossa polo arquitecto Michele Sammicheli, no 1527, tam\u00e9n no Corso Cavour, cerca do Arco dei Gavi e do Castelvecchi. \u00c9 de claro estilo maneirista. Non presenta a s\u00faa entrada directamente \u00e1 r\u00faa, sen\u00f3n que est\u00e1 algo retirada, cun magn\u00edfico p\u00f3rtico.\nPrazas da cidade.\nA \"Piazza Bra\" \u00e9 a m\u00e1is importante de Verona, \u00e9 unha das maiores de Europa, arrodeada de varios espl\u00e9ndidos pazos aristocr\u00e1ticos, sendo numerosos os bares e restaurantes emprazados nela e proximidades. No medio da praza \u00e9rguese a estatua impo\u00f1ente de Vittorio Emanuele II, rei de Italia. Entre os sonados monumentos radicados na praza salientan a Arena, O Pazo Municipal ou palazzo Barbieri, dito as\u00ed polo nome do arquitecto que o planeou e m\u00e1is a Gran Guardia Vecchia, antigo dep\u00f3sito de armas austr\u00edaco, agora sede de exposici\u00f3ns e conferencias. A \"Via Mazzini\" une esta praza coa dell'Erbe.\nA \"Piazza dell'Erbe\" (Praza das herbas), foi o mercado tradicional de verduras e froitas e segue como de mercado tradicional. Na actualidade \u00e9 tam\u00e9n unha praza para mostras de pintores. Cerca dela \u00e9rguese a \"torre dei Lamberti\"."}
{"id": "54112", "revid": "54336", "url": "https://gl.wikipedia.org/wiki?curid=54112", "title": "Atanasio de Alexandr\u00eda", "text": "Atanasio de Alexandr\u00eda, nado en Alexandr\u00eda no 295 e finado na mesma cidade o 2 de maio de 373, foi un relixioso exipcio, arcebispo de Alexandr\u00eda e reco\u00f1ecido pola Igrexa ortodoxa e pola Igrexa cat\u00f3lica como un dos Pais da Igrexa. Defendeu a fe de Nicea contra o arianismo. Sufriu o exilio ata cinco veces por esta causa. \u00c9 especialmente venerado pola Igrexa ortodoxa copta de fe monofisita. O Papa copto Shenouda III recibiu de Paulo VI as s\u00faas reliquias.\nTraxectoria.\nTivo unha infancia turbada polas derradeiras persecuci\u00f3ns promovidas polo emperador Maximiano contra os cristi\u00e1ns. Lector e di\u00e1cono, foi conselleiro fiel do arcebispo de Alexandr\u00eda Alexandre, a quen acompa\u00f1ou no Concilio de Nicea, onde se proclamou o dogma na divindade do Verbo, do Fillo de Deus, \"homoousios\", da mesma esencia que o Deus Pai, encarnado no home Xes\u00fas de Nazaret, salvador da humanidade da escravitude do pecado e da morte. Mais lonxe de acadarse a unidade, as discusi\u00f3ns dogm\u00e1ticas non fixeron sen\u00f3n exacerbarse.\n\u00c1 morte de Alexandre, no ano 328, foi elixido bispo da cidade m\u00e1is culta do Imperio romano, onde as disputas teol\u00f3xicas acadaban especial virulencia e desorientaban e divid\u00edan ao pobo cristi\u00e1n. Ario negaba a divindade do Verbo, para el o Fillo de Deus era unha criatura e, xa que logo, en Xes\u00fas falara, amara \u00e1 humanidade e se entregara \u00e1 morte, non Deus mesmo, sen\u00f3n un mediador creado por El.\nCon teimos\u00eda, Atanasio decidiu extirpar estas ideas da s\u00faa Igrexa, mediante a predicaci\u00f3n e a disciplina do clero do seu bispado. O Emperador Constantino que convocara Nicea, acabou buscando o favor dos arianos e impuxo \u00e1 Igrexa de Alexandr\u00eda a orde de permitir as actividades eclesi\u00e1sticas de Ario. Atanasio foi inflex\u00edbel, contestou que isto era entrar en contradici\u00f3n co pronunciado nun concilio e que ameazaba a fe do pobo crente.\nPara Atanasio a Igrexa viv\u00eda da adhesi\u00f3n a Xesucristo vivo, verdadeiro Deus e verdadeiro home, e non de doutrinas morais ou de especulaci\u00f3ns filos\u00f3ficas ou c\u00f3smicas. Deste xeito, entra nun fren\u00e9tico labor teol\u00f3xico que ten como finalidade desactivar a forza argumental e espiritual dos seus adversarios. As s\u00faas predicaci\u00f3ns en grego e en copto propici\u00e1ronlle a adhesi\u00f3n das xentes sinxelas da s\u00faa comunidade.\nMoi cedo foi obxecto de aldraxes e calumnias inclu\u00eddas a acusaci\u00f3n de asasinato e despezamento, con fins de maxia, dun bispo meleciano. Atanasio puxo a funcionar a s\u00faa rede de adictos ata que se encontrou ao presunto asasinado, oculto nun convento do alto Exipto. Este fuxiu antes de ser apreixado, pero foi descuberto polos fieis de Tiro e identificado polo bispo desta cidade.\nOs inimigos de Atanasio eran persoeiros da Corte imperial e urdiron un xu\u00edzo contra el. Atanasio desafiounos non present\u00e1ndose perante o tribunal. Acusado de gravar a produci\u00f3n de li\u00f1o, de non ter a idade can\u00f3nica cando fora proclamado bispo e dos m\u00e1is diversos vicios e delitos, viuse envolto en difamaci\u00f3ns nun concilio en Tiro. Cando \u00eda ser arrestado, conseguiu escapar embarcado, pero para volver a expo\u00f1erse na defensa do seu ideal.\nNas r\u00faas de Constantinopla, reapareceu de s\u00fapeto para encarar ao propio emperador, quen foi incapaz de enfrontarse \u00e1 s\u00faa impetuosidade. Desacostumado a un desaf\u00edo destemido, devolveulle o seu favor.\nEnt\u00f3n os arianos influentes pretenderon facer ver ao emperador o poder do bispo de Alexandr\u00eda sobre o vital mercado do trigo exipcio e o seu boicot ao fornecemento da capital imperial. Constantino, presa da carraxe, ordenou a deportaci\u00f3n de Atanasio a Tr\u00e9veris. Este foi o seu primeiro desterro, que aproveitou para buscar o apoio da Igrexa latina ata ese momento non familiarizada coas sutilezas filos\u00f3ficas dos debates orientais. Os cristi\u00e1ns latinos v\u00edan reflectida a s\u00faa fe m\u00e1is simple na claridade de ideas de Atanasio. O bispo de Roma Xulio I concedeulle o seu apoio. O emperador occidental Constante, fillo de Constantino, obrigou ao emperador de Bizancio Constancio, seu irm\u00e1n, a rehabilitar a Atanasio. Este, lonxe de refuxiarse en Alexandr\u00eda, percorreu Anatolia e a relevante Igrexa Sir\u00edaca co fin de fortalecer o seu partido.\nNovamente desterrado, a s\u00faa popularidade de santidade, bondade e coraxe, acabou por debilitar a autoridade moral do emperador, quen tivo que pregarlle ata tres veces que se presentase perante el. Atanasio sa\u00edu desta proba fortalecido no seu prestixio, foi recibido no s\u00ednodo de Xerusal\u00e9n e volveu aclamado \u00e1 s\u00faa cidade.\nConstancio acabou reunificando o Imperio no ano 353. Co gallo dunha acusaci\u00f3n de alta traiz\u00f3n, o ex\u00e9rcito imperial intentou capturar a Atanasio quen, con grande apoio popular, conseguiu fuxir de novo.\nA\u00ednda que non contraatacou con calumnias e difamaci\u00f3ns, Atanasio foi duro nos seus cualificativos. Tendo como acusadores aos aduladores do emperador, el non dubidou en atacar ao propio Constancio directamente como o \"emperador da herex\u00eda\", e aos seus conselleiros dirixiulles duros ep\u00edtetos pero sen caer nas falsas imputaci\u00f3ns, tal como el as sufr\u00eda. A s\u00faa dial\u00e9ctica cinguiuse ao nivel dunha, certamente apaixonada e contundente, disputa teol\u00f3xica e pastoral. Atanasio afirmou tallante que: \"a Igrexa non \u00e9 asunto do emperador\". E hai quen ve nel un dos precursores na defensa da liberdade da comunidade eclesial fronte a un concepto omn\u00edmodo do poder na antig\u00fcidade. Tampouco se perturbou polas vacilaci\u00f3ns do bispo de Roma Liberio temoroso de enfrontarse ao poderoso partido ariano e c\u00f3mplice da expansi\u00f3n da herex\u00eda.\nNo ano 362 sub\u00eda ao poder un emperador inimigo do cristianismo e partidario da restauraci\u00f3n do paganismo Xuliano o Ap\u00f3stata. Atanasio negouse a colaborar no que para el era a volta \u00e1 idolatr\u00eda e novamente foi desterrado, abandonando a cidade entre o adeus dunha desconsolada multitude que ameazaba cun levantamento violento. A esta calmouna e consolouna dicindo que a s\u00faa nova marcha era unha \"nube pasaxeira\", como as\u00ed foi, pero o novo emperador Valente volver\u00edao a desterrar unha vez m\u00e1is chegando a sumar en total 17 anos de desterro que non conseguiron dobregar a s\u00faa tenacidade.\nEnsinanzas.\nToda a obra de Atanasio pode concentrarse nesta frase s\u00faa extractada: \"O Verbo de Deus, apiadado da raza humana, compadecido da nosa debilidade, condescendente coa nosa corrupci\u00f3n, non aceptando que a morte dominase sobre n\u00f3s, para que non perecese o que comezara e para que non fose in\u00fatil a obra do Pai, tomou un corpo, un corpo que non \u00e9 diferente ao noso... O Verbo f\u00edxose home para que nos fix\u00e9semos Deus; f\u00edxose vis\u00edbel polo seu corpo para que te\u00f1amos unha idea do Pai invis\u00edbel; aturou as aldraxes para que te\u00f1amos parte na inmortalidade\".\nAtanasio atribu\u00edu tam\u00e9n calidades divinas ao Esp\u00edrito Santo, facendo progresar, xunto con Basilio o Grande a configuraci\u00f3n dogm\u00e1tica do misterio da Santa Trindade. Se o Pai \u00e9 fonte e luz e o Fillo r\u00edo e resplandor, o home bebe e \u00e9 alumado polo Esp\u00edrito (\"Carta a Serapi\u00f3n\").\nO seu relato sobre a vida de Ant\u00f3n Abade, supuxo un pulo decisivo do monacato. O seu retrato do monxe exipcio como un home avezado nas loitas contra Sat\u00e1n, admirado pola s\u00faa bondade, humildade equilibrio e ascetismo e como vencedor de todas as tentaci\u00f3ns demon\u00edacas: a gloria, o poder, a luxuria, a anguria, a tristura e a desesperaci\u00f3n, fixeron del unha das figuras claves do cristianismo popular."}
{"id": "54113", "revid": "1131", "url": "https://gl.wikipedia.org/wiki?curid=54113", "title": "Dorotea B\u00e1rcena", "text": "Adoraci\u00f3n S\u00e1nchez B\u00e1rcena, nada en Oviedo o 9 de xullo de 1944 e finada en Santiago de Compostela o 22 de novembro de 2016, foi unha actriz, dramaturga e directora de teatro galega.\nTraxectoria.\nDiplomada en Maxisterio, abandonou moi pronto as funci\u00f3ns docentes no Colexio dos Pais Xesu\u00edtas de Vigo para dedicarse de cheo ao teatro, participando en 1970 na creaci\u00f3n, con Xulio Lago, do grupo Esperpento Teatro Xove, un dos grupos m\u00e1is activos do incipiente teatro independente galego. Neste grupo dirixiu os espect\u00e1culos \"As bicicletas\" (1972, sobre un texto de Antonio Mart\u00ednez Ballesteros), \"Historias do Zoo\" (1973, sobre un texto de Edward Albee) e \"A Orx\u00eda\" (1973, sobre un texto de Enrique Buenaventura), e participa como actriz noutras propostas como \"Os opositores\" , \"O vendedor de peixe\" ou \"O home que se converteu en can\", a partir de textos de Antonio Mart\u00ednez Ballesteros, Miguel Cobaleda e Oswaldo Drag\u00fan, con direcci\u00f3n de Xulio Lago.\nParticipa ao mesmo tempo na direcci\u00f3n e coordinaci\u00f3n das Xornadas de Teatro que Esperpento Teatro Xove organiza en Vigo e que sup\u00f3n a presentaci\u00f3n na cidade de compa\u00f1\u00edas como Els Joglars, Els Comediants, Ditirambo, Jos\u00e9 Luis G\u00f3mez, Aquelarre, Esperpento (de Sevilla), TEI de Madrid, Gangarilla, Caterva, A-71, Plutja, La Picota, Teatro de la Ribera, Cizalla, Teatro del Mar, Teatro del Mediod\u00eda ou PTV.\nEn 1985 participa como actriz no primeiro espect\u00e1culo de Teatro do Atl\u00e1ntico, \"Xoana\", creado a partir dun texto de Manuel Lourenzo con direcci\u00f3n do propio Xulio Lago. Colabora na dramaturxia e como axudante de direcci\u00f3n do primeiro espect\u00e1culo do Centro Dram\u00e1tico Galego, \"Woyzeck\", dirixido por Xulio Lago a partir do texto hom\u00f3nimo de Georg B\u00fcchner, estreado en 1984, e en 1985 dirixe \"Follas Novas\", unha dramaturxia propia a partir do poemario hom\u00f3nimo de Rosal\u00eda de Castro.\nCoa compa\u00f1\u00eda Medusa representa a obra \"Mulli\u00e9ribus\", da que tam\u00e9n era a autora, en 1987 coa direcci\u00f3n de Fernanda Lapa.\nTam\u00e9n en 1987 funda a compa\u00f1\u00eda Teatro da L\u00faa, na que desenvolveu traballos como dramaturga, actriz e directora de escena como en \"Sigrid era s\u00f3 unha moneca rota\" en 1989, \"Cabaret Al\u00e9n\" en 1991, ou \"De picas, cruces e carabelas. Farsa de conquista i encomedas\" tam\u00e9n en 1991.\nDurante 1988 \u00e9 directora do Centro Dram\u00e1tico Galego. Posteriormente realiza traballos co Centro Dram\u00e1tico Nacional, participando no espect\u00e1culo \"Martes de carnaval\" a partir da co\u00f1ecida obra de Ram\u00f3n Mar\u00eda del Valle-Incl\u00e1n e dirixido por Mario Gas en 1995; con A Factor\u00eda Teatro en \"A casa de Am\u00e9rica\" (1998, sobre un texto de Edward Thomas con direcci\u00f3n de Cristina Dom\u00ednguez) e co CDG en \"Xelm\u00edrez ou a groria de Compostela\" (1999, sobre un texto de Daniel Cortez\u00f3n, con direcci\u00f3n de Roberto Vidal Bola\u00f1o).\nOs seus traballos est\u00e1n marcados pola inmediatez da posta en escena, pero tam\u00e9n pola necesidade de crear historias desde a perspectiva da muller e de contalas utilizando outro punto de vista.\nHai que destacar ademais as s\u00faas m\u00faltiples colaboraci\u00f3ns e traballos en cine e televisi\u00f3n e os diversos premios recibidos ao longo da s\u00faa xa dilatada traxectoria profesional."}
{"id": "54114", "revid": "25871", "url": "https://gl.wikipedia.org/wiki?curid=54114", "title": "R\u00edo Adige", "text": "O r\u00edo Adige (alem\u00e1n \"Etsch\", ladino \"Adi\u00e7\", trentino \"Ades\", v\u00e9neto \"\u00c0dexe\") \u00e9 un r\u00edo italiano.\nPercurso.\nNace preto do Passo Resia (Reschenpass), na Alta Val Venosta (Hochvinschgau), no Alto Adige e desauga no mar Adri\u00e1tico, non lonxe de Chioggia. Por lonxitude - cerca de 410\u00a0km - \u00e9 o segundo r\u00edo italiano logo do Po e o 3\u00b0 polo tama\u00f1o da conca, detr\u00e1s do Po e o T\u00edber.\nAtravesa as cidades de Trento, Verona, Legnago e ba\u00f1a Merano, Bolzano e Rovereto.\nOs vales polos que corre reciben varios nomes: Val Venosta entre as fontes do nacemento e Merano, Val d'Adige entre Merano e Rovereto, Vallagarina entre Rovereto e Verona, e Val Padana entre Verona e a foz.\nConca.\nA s\u00faa conca hidrogr\u00e1fica abrangue 12.200\u00a0km\u00b2: dos cales 7.200 corresponden ao Alto Adige, territorio que escoa nuns 140\u00a0km (\u00e9 dicir, 1/3 do seu percurso completo).\nOs seus principais afluentes son:"}
{"id": "54115", "revid": "113870", "url": "https://gl.wikipedia.org/wiki?curid=54115", "title": "Basilea-Cidade", "text": "Basilea-Cidade (en alem\u00e1n: \"Basel-Stadt\", en franc\u00e9s: \"B\u00e2le-Ville\", en italiano: \"Basilea Citt\u00e0\", en romanche: \"Basilea-Citad\") \u00e9 un semicant\u00f3n de Su\u00edza, localizado no norte do pa\u00eds, facendo fronteira con Alema\u00f1a e Francia. Est\u00e1 composto polos concellos de Bettingen, Riehen e Basilea, sendo este \u00faltimo a s\u00faa capital. Dos 26 cant\u00f3ns de Su\u00edza, o de Basilea-Cidade \u00e9 o m\u00e1is pequeno en superficie.\nHistoria.\nO cant\u00f3n de Basilea-Cidade foi creado cando o hist\u00f3tico cant\u00f3n de Basilea foi dividido en 1833 por mor de disputas pol\u00edticas e un conflito armado relacionados cos dereitos da poboaci\u00f3n sobre as terras de cultivo. Isto levou \u00e1 separaci\u00f3n do cant\u00f3n Basilea-Campo da cidade de Basilea o 26 de agosto de 1833. Dende ent\u00f3n, existe un movemento a prol da reunificaci\u00f3n que acadou forza especialmente a partir do ano 1900, cando moitas \u00e1reas de Basilea-Campo se industrializaron. Os dous semicant\u00f3ns acordaron reunirse, mais nas votaci\u00f3ns que se realizaron en 1969 e novamente en 2014, a xente de Basilea-Campo votou en contra.\nPol\u00edtica.\nBasilea-Cidade \u00e9 un semicant\u00f3n, o que sup\u00f3n que s\u00f3 pode enviar un representante ao Consello dos Estados. A constituci\u00f3n do cant\u00f3n data de 1889 e o seu parlamento \u00e9 o Gran Consello, que pos\u00fae 100 membros elixidos por un per\u00edodo de 4 anos. Hai oito partidos pol\u00edticos diferentes representados no parlamento, dos que o Partido Socialista Su\u00edzo \u00e9 o que pos\u00fae maior n\u00famero de cadeiras, 32 (ano 2015).\nO poder executivo do cant\u00f3n (ou \"Regierungsrat\") componse de sete membros. En 2006 hab\u00eda cinco partidos diferentes con representaci\u00f3n no executivo.\nDemograf\u00eda.\nA poboaci\u00f3n do cant\u00f3n era de 198\u00a0290 habitantes o 31 de xaneiro de 2017. En 2007, hab\u00eda 56\u00a0106 estranxeiros que fac\u00edan o 30.29% da poboaci\u00f3n total. Segundo datos do ano 2000, o 25% dos habitantes eran cat\u00f3licos e o 27% protestantes. Arredor do 10% pertenc\u00eda a outras relixi\u00f3ns e o 36% non pertenc\u00eda a ningunha relixi\u00f3n organizada."}
{"id": "54116", "revid": "1093", "url": "https://gl.wikipedia.org/wiki?curid=54116", "title": "Karl Alexander M\u00fcller", "text": "Karl Alexander M\u00fcller, nado en Basilea o 20 de abril de 1927 e finado o 9 de xaneiro de 2023, foi un f\u00edsico su\u00edzo que recibiu, xunto con Johannes Georg Bednorz, o Premio Nobel de F\u00edsica de 1987, polas s\u00faas investigaci\u00f3ns coas cer\u00e1micas supercondutoras.\nTraxectoria.\nA s\u00faa familia mudouse ao pouco de el nacer \u00e1 cidade austr\u00edaca de Salzburgo, onde seu pai estudaba m\u00fasica.\nEl e s\u00faa nai traslad\u00e1ronse a Dornach, cerca de Basilea, \u00e1 casa dos av\u00f3s. Despois foron para Lugano, na rexi\u00f3n su\u00edza italiana. A nai morreulle en 1938, cando ti\u00f1a once anos, e envi\u00e1rono logo a un colexio evanx\u00e9lico na poboaci\u00f3n de Schiers, no leste de Su\u00edza. Aqu\u00ed estudou durante sete anos, de 1938 a 1945, e obtivo o Bacharelato.\nEn 1945 ingresou na Escola Polit\u00e9cnica Federal de Z\u00faric, onde estudou electr\u00f3nica e recibiu clases por parte de Wolfgang Pauli. En 1957 conseguiu o doutoramento.\nEn 1956 casou con Ingeborg Marie Louise Winkler. Tiveron un neno, Eric, en 1957, e unha nena, Silvia, en 1959."}
{"id": "54117", "revid": "785", "url": "https://gl.wikipedia.org/wiki?curid=54117", "title": "R\u00edo Grande de Xuvia", "text": "O Grande de Xuvia, ou simplemente Xuvia e \u00e1s veces incorrectamente como \"Xubia\", \u00e9 un r\u00edo galego na provincia da Coru\u00f1a, que forma a r\u00eda de Ferrol.\nPercorrido.\nNace nos montes da Serra, a 460 metros de altura, cerca de Tafornelos, no concello de Somozas. Logo dun percurso total de 31\u00a0km, desemboca entre Xuvia, no concello de Nar\u00f3n e Santa Mar\u00eda de Neda, no municipio hom\u00f3nimo, no fondo da r\u00eda de Ferrol.\nAfluentes.\nOs seus afluentes principais son o r\u00edo das Ferrer\u00edas, e pola esquerda o r\u00edo Castro.\nCaudal.\nO caudal medio do Grande de Xuvia, na foz, \u00e9 de 5,517 m\u00b3/s.\nProtecci\u00f3n.\nAs concas do \"Grande de Xuvia\" e maila do r\u00edo Castro forman parte da zona especial de conservaci\u00f3n Xuvia - Castro, que conta cunha \u00e1rea protexida de 2.074 ha e que est\u00e1 previsto que aumente at\u00e9 un total de 3.024 ha.\nAproveitamento.\nNo r\u00edo Grande de Xuvia sit\u00faase a Presa do Rei, entre os concellos de Nar\u00f3n e Neda, propiedade de Galicia Textil e constru\u00edda entre os anos 1791 e 1795, que proporcionou a enerx\u00eda para o funcionamento, durante o s\u00e9culo XIX, dunha importante f\u00e1brica de moeda e fundici\u00f3n de cobre. Ten unha potencia de 200kW.\nAo p\u00e9 do castelo de Nara\u00edo, no leito do r\u00edo Castro est\u00e1 unha central hidroel\u00e9ctrica augas abaixo. Ao final da guerra civil foi destru\u00edda en parte por unha bomba, procedendo despois \u00e1 s\u00faa reconstruci\u00f3n.\nA\u00ednda que actualmente, por raz\u00f3ns legais, a produci\u00f3n e a distribuci\u00f3n da enerx\u00eda el\u00e9ctrica se atopen separadas na sociedade Hidroel\u00e9ctrica R\u00edo Castro e Electra del Narahio, respectivamente, proceden do mesmo tronco de empresa familiar. A empresa matriz foi creada polo av\u00f3 dos actuais propietarios, Manuel Orosa, en 1930. \u00c9 unha das poucas pequenas hidroel\u00e9ctricas que non foi absorbida polos grandes grupos do sector.\nExiste unha estaci\u00f3n de bombeo sen uso para a tra\u00edda de auga e xa na r\u00eda de Xuvia Megasa ten unha captaci\u00f3n de auga. Nos anos 1980 e principios dos 1990 houbo unha piscifactor\u00eda de troitas no r\u00edo hoxe abandonada.\nBreve historia do nome.\nO r\u00edo \"Grande de Xuvia\" corresponde seguramente ao r\u00edo \"Iubia\", citado por Pomponio Mela, entre os que desaugan no golfo dos \u00c1rtabros.\nDurante a Idade Media \u00e9 citado como \"Iuvia\", \"Xoyva\", entre outras denominaci\u00f3ns. A fins do s\u00e9culo XVIII, Lucas Labrada denom\u00ednao r\u00edo \"Xubia\"."}
{"id": "54118", "revid": "1131", "url": "https://gl.wikipedia.org/wiki?curid=54118", "title": "Imaret", "text": "Un imaret \u00e9 unha construci\u00f3n propia do Imperio otom\u00e1n que conti\u00f1a unha coci\u00f1a que formaba parte dun edificio pertencente a unha fundaci\u00f3n piadosa que repart\u00eda sopa dos pobres e pan de balde destinada \u00e1 xente m\u00e1is pobre das cidades e tam\u00e9n para os estudantes e derviches."}
{"id": "54123", "revid": "56817", "url": "https://gl.wikipedia.org/wiki?curid=54123", "title": "K\u00fclliye", "text": "Un k\u00fclliye \u00e9 un conxunto arquitect\u00f3nico desenvolvido no Imperio Otom\u00e1n constru\u00eddo arredor dunha mesquita e o seu patio de entrada. Xeralmente componse dunha madrasa, un imaret, unha fonte, unha biblioteca, un tabhaname (hospital) e un carabansarai (refuxio para caravanas)."}
{"id": "54124", "revid": "79917", "url": "https://gl.wikipedia.org/wiki?curid=54124", "title": "Madrasa", "text": "No mundo \u00e1rabe, unha madrasa \u00e9 calquera tipo de escola, mais o seu significado no mundo occidental restr\u00ednxese a unha escola relixiosa isl\u00e1mica da escola sunn\u00ed. Polo xeral, a madrasa forma parte dunha mesquita e tradicionalmente se localiza na galer\u00eda do patio. Ofrece dous tipos de estudo: o \"h\u00e2fiz\", que consiste na memorizaci\u00f3n do Cor\u00e1n, e o \"\u00e2lim\", un estudo m\u00e1is especializado que permite o reco\u00f1ecemento do estudante como erudito (ulema)."}
{"id": "54125", "revid": "22570", "url": "https://gl.wikipedia.org/wiki?curid=54125", "title": "Mihrab", "text": "Mihrab (en \u00e1rabe, \u0645\u062d\u0631\u0627\u0628)\u00a0\u00e9 un nicho no muro dunha mesquita que ten como funci\u00f3n indicar a quibla, a direcci\u00f3n cara \u00e1 Meca cara onde deben rezar os musulm\u00e1ns. Al\u00ed \u00e9 onde se coloca a persoa que dirixe as oraci\u00f3ns -muec\u00edn- e que grazas \u00e1 existencia dese nicho dif\u00fandese facilmente por toda a mesquita. Normalmente o mihrab \u00e9 o punto m\u00e1is ricamente decorado da mesquita.\nNas mesquitas de Al-Andalus o mihrab adoitaba estar orientado non cara o leste, coma no resto do mundo isl\u00e1mico, sen\u00f3n cara \u00f3 sur ou sueste. Un exemplo ser\u00eda a mesquita de C\u00f3rdoba."}
{"id": "54126", "revid": "22570", "url": "https://gl.wikipedia.org/wiki?curid=54126", "title": "Minbar", "text": "O minbar \u00e9 o p\u00falpito da mesquita, desde onde o im\u00e1n pronuncia o serm\u00f3n do venres (khutbah). Usualmente sit\u00faase \u00e1 dereita do mihrab, ten forma dunha pequena torre cun teito puntiagudo e escaleiras para subir, present\u00e1ndose ricamente decorado.\nNas mesquitas otom\u00e1s presenta a forma dunha plataforma sen c\u00fapula."}
{"id": "54127", "revid": "879", "url": "https://gl.wikipedia.org/wiki?curid=54127", "title": "Mimbar", "text": ""}
{"id": "54130", "revid": "1131", "url": "https://gl.wikipedia.org/wiki?curid=54130", "title": "Condado de Grant, Kansas", "text": "Grant \u00e9 un condado do suroeste do estado americano de Kansas, fundado o 20 de marzo de 1873, a s\u00faa capital \u00e9 a cidade de Ulysses e contaba cunha poboaci\u00f3n estimada en 2006 de 7.552. No condado est\u00e1 en vigor a prohibici\u00f3n de venda de bebidas alcoh\u00f3licas. Debe o seu nome ao xeneral e 18\u00ba presidente americano Ulysses S. Grant."}
{"id": "54131", "revid": "98629", "url": "https://gl.wikipedia.org/wiki?curid=54131", "title": "Assurbanipal", "text": "Assurbanipal (en acadio \"A\u0161\u0161ur-b\u0101ni-apli\"; sir\u00edaco \"\u0710\u0735\u072b\u0718\u073f\u072a \u0712\u0735\u0722\u071d\u073c \u0710\u0735\u0726\u0720\u071d\u073c\"; \"Assur \u00e9 o creador do seu herdeiro\") nado no -685 e finado no -627, foi rei de Asiria dende o ano -669. Foi o m\u00e1is ilustrado dos monarcas asirios. Os gregos co\u00f1ec\u00e9rono como Sardan\u00e1palo e na Biblia \u00e9 co\u00f1ecido como Osnapper.\nFillo de Asarhaddon, sucedeuno no trono. O seu irm\u00e1n Shamash-shum-ukin foi rei subordinado en Babilonia.\nVitorias militares.\nAssurbanipal derrotou ao imperio de Elam, destru\u00edu Susa (-639) e volveu coa cabeza do seu rei Teumman que, ao parecer, se suicidara na batalla do r\u00edo Ulaia. Isto provocou a desesperaci\u00f3n dos embaixadores deste (un arrincouse a barba e outro suicidouse). A cabeza de Teumman luciu t\u00e9trica nas portas de N\u00ednive.\nPuxo reis monicreques en Madaktu e Hidalu.Realizou existosas campa\u00f1as militares sobre Exipto, derrotou ao fara\u00f3n Taharqa en Menfis e combateu ata a completa dominaci\u00f3n do pa\u00eds.\nO seu irm\u00e1n rebelouse coa axuda de caldeos, amorreos e gutis. Assurbanipal derrotounos e someteu a Babilonia a unha dura represi\u00f3n, masacre inclu\u00edda, pero sen destru\u00edr a cidade.\nLegado cultural.\nAssurbanipal gab\u00e1base de saber ler e escribir, e parece ser que dominou varios idiomas (sumerio e acadio)\nDurante o seu reinado floreceu a arte asiria, en particular a escultura monumental, unha das fontes hist\u00f3ricas notables para co\u00f1ecer o per\u00edodo. Mais onde deixou unha pegada imborrable para a posteridade foi na biblioteca de N\u00ednive con m\u00e1is de 22.000 tabo\u00ed\u00f1as de arxila en escritura cuneiforme con obras literarias, textos filos\u00f3ficos, relixiosos, tratados m\u00e9dicos, astron\u00f3micos, comerciais, dicionarios de acadio, sumerio etc. sistematicamente ordenadas. Salienta o relato de Gilgamesh\nO seu reinado marca o punto culminante de Asiria, pero tam\u00e9n o punto de inflexi\u00f3n cara a s\u00faa decadencia. Os seus fillos Assuretilini e Sinshariskun, presas da mutua rivalidade, conduciron ao imperio a un r\u00e1pido proceso de extinci\u00f3n."}
{"id": "54133", "revid": "92340", "url": "https://gl.wikipedia.org/wiki?curid=54133", "title": "Teglatfalasar I", "text": "Teglatfalasar, tam\u00e9n co\u00f1ecido como Tiglatpileser I, foi rei de Asiria dende 1112 a 1074. Fillo de Ashur-resh-ishi I, pode ser considerado como o fundador do Imperio Asirio.\nTraxectoria.\nCultivou unha pol\u00edtica de terror co fin de ser temido polos seus s\u00fabditos e os seus inimigos. Venceu a arameos e especialmente a Mushki. Dominou dende o Mar Negro ata o Mediterr\u00e1neo, subxugando a cidades e pobos na Capadocia, Cilicia, Malatia, Armenia, Siria e conquistando Fenicia. Mediuse con Nabuconodosor I de Babilonia, a quen mantivo en xaque, e reduciu os seus territorios. Titulouse rei de Sumer e Acadia.\nA el atrib\u00faeselle a construci\u00f3n do templo de Assur e Haddad.\nSucedeulle Asharid-apal-ekur"}
{"id": "54134", "revid": "23204", "url": "https://gl.wikipedia.org/wiki?curid=54134", "title": "Rosa Cedr\u00f3n", "text": "Rosa Cedr\u00f3n, nada en Monforte de Lemos o 25 de outubro de 1972, \u00e9 unha cantante galega e int\u00e9rprete de violoncello, co\u00f1ecida por ser a voz durante nove anos no grupo Luar na lubre, as\u00ed como en colaborar en discos de m\u00fasicos como Mike Oldfield.\nTraxectoria.\nRosa Cedr\u00f3n, que naceu en Monforte de Lemos, axi\u00f1a se mudar\u00eda \u00e1 cidade da Coru\u00f1a. A s\u00faa vocaci\u00f3n xa desde nena foi o violoncello, e pertenceu \u00e1 Orquestra de C\u00e1mara Municipal da Coru\u00f1a, e m\u00e1is tarde foi profesora de m\u00fasica en Ferrol.\nLuar na Lubre.\nComezou a colaborar con Luar na Lubre, inicialmente como cellista, mais acabou sendo tam\u00e9n vocalista e con gran fortuna, feito que observar\u00eda o co\u00f1ecido m\u00fasico Mike Oldfield convid\u00e1ndoa a participar na gravaci\u00f3n de \"Tubular Bells\" III, as\u00ed como o feito de incrementar o \u00e9xito do grupo de m\u00fasica folk.\nCon Luar na Lubre, Rosa desenvolveu un amplo labor durante 9 anos: actuou nos mellores escenarios, gravou varios discos e recolleu premios de reco\u00f1ecemento \u00e1 s\u00faa m\u00fasica. Mentres tanto, simultaneou a s\u00faa intensa carreira con outros proxectos: as gravaci\u00f3ns co grupo de m\u00fasica flamenca \"Barber\u00eda del Sur\", a participaci\u00f3n nas BSO de \"Blanca Madison\" ou \"Ilegal\" puxeron a proba a s\u00faa polivalencia.\nEn solitario.\nNo ano 2005 deixa o grupo Luar na Lubre e a partir dese momento ded\u00edcase \u00e1 s\u00faa carreira en solitario, publicando en 2007 o seu primeiro disco en solitario, \"Entre dous mares\".\nEn 2010 sacou un disco xunto a Cristina Pato, \"Soas muller\", encarg\u00e1ndose ela da voz e Cristina do piano. En 2013 gravou o disco \"Cantando a Galicia\" con Paco Lodeiro e Sito Sedes, proxecto que ademais incl\u00fae unha xira de concertos. En 2016 publicou \"Nada que perder\", o seu segundo \u00e1lbum en solitario.\nNo ano 2020 ten previsto lanzar o seu novo disco \"N\u00f3made\". O traballo conta coa produci\u00f3n de Sergio Moure, e a participaci\u00f3n dos m\u00fasicos Xavier Cedr\u00f3n e o pianista Miguel Artus. Foi grabado no estudio Casa de Tolos."}
{"id": "54135", "revid": "98629", "url": "https://gl.wikipedia.org/wiki?curid=54135", "title": "Teglatfalasar III", "text": "Teglatfalasar III, tam\u00e9n co\u00f1ecido como Tiglatpileser III, nado en -746 e finado en -722, foi rei de Asiria. Pasa por ser un dos grandes caudillos de todos os tempos.\nTraxectoria.\nChegou ao trono tras unha guerra civil. Venceu a Urartu (Armenia), aos medos, aos neohititas e controlou toda Siria (destru\u00edu Damasco) e Fenicia. Tomou Arpad tras tres anos de asedio. Impuxo un duro tributo a Hamath e derrotou ao reino de Xud\u00e1 e aos filisteos, e ocupou Samar\u00eda e a maior parte de Israel. Realizou masivas deportaci\u00f3ns e duras represi\u00f3ns. Acabou co poder\u00edo de Babilonia da cal se proclamou rei co seu nome orixinario Pulu.\nAtrib\u00faeselle a construci\u00f3n do pazo de Nimrud.\nFixo importantes reformas administrativas. Limitou a autonom\u00eda dos caudillos militares; incrementou o n\u00famero de provincias co fin de reducir o seu poder\u00edo e puxo \u00e1 fronte gobernadores eunucos.\nRecrutou estranxeiros no seu ex\u00e9rcito co fin de poder prolongar as campa\u00f1as militares al\u00e9n do ver\u00e1n. Os asirios seguiron formando a cabaler\u00eda e as unidades de carros, deix\u00e1ndose para os for\u00e1neos a infanter\u00eda. Incrementou o papel da cabaler\u00eda fronte aos carros, o que permitiu avanzar por \u00e1reas monta\u00f1osas e ga\u00f1ar en velocidade de manobra e ataque. Todo isto permitiulle un despregue militar sen precedentes.\nSucedeuno Salmanasar V, seu fillo."}
{"id": "54136", "revid": "92340", "url": "https://gl.wikipedia.org/wiki?curid=54136", "title": "Sesostris III", "text": "Sesostris III (1878 adC.-1841 adC.). Fillo de Sesostris II. Fara\u00f3n que levou ao Imperio Medio \u00e1 s\u00faa m\u00e1xima expansi\u00f3n territorial. Tam\u00e9n \u00e9 co\u00f1ecido co nome de Iakaura ou Senurset.\nReformas.\nGran reformador, culminou unha pol\u00edtica centralizadora facendo desaparecer o poder dos nomarcas, dividindo o pais en tres sectores (Alto, Medio e Baixo). Estableceu unha estruturada burocracia, recrutando funcionarios dos escribas, de clase media, ampliando a base social do poder. Reorganizou os gremios co fin de racionalizar a vida socioecon\u00f3mica. Abriu rotas comerciais cara o Sina\u00ed, Punt, Creta e Biblos.\nComezou unha pol\u00edtica de obras p\u00fablicas coa construci\u00f3n de canles. Os seus derradeiros anos compartiu trono con Amenemhat III, seu fillo.\nCampa\u00f1as.\nEmprendeu catro campa\u00f1as contra Kush (Nubia) ata a s\u00faa total dominaci\u00f3n, inclu\u00eddas as importantes minas de ouro desa \u00e1rea. Constru\u00edu unha rede de fortes fluviais que facilitou o control militar a a consolidaci\u00f3n da s\u00faa expansi\u00f3n. Combateu Siquem chegando a controlar o Sina\u00ed e Palestina.\nMandou constru\u00edr a Pir\u00e1mide de Dashur de 105 metros de altura e outras sete pir\u00e1mides adxacentes."}
{"id": "54138", "revid": "98629", "url": "https://gl.wikipedia.org/wiki?curid=54138", "title": "Mario Rigoni Stern", "text": "Mario Rigoni Stern, nado o 1 de novembro de 1921 en Asiago e finado o 16 de xu\u00f1o de 2008, foi un escritor italiano e veterano da segunda guerra mundial.\nTraxectoria.\nEn 1938 ingresou como voluntario na escola militar de alpinismo en Aosta, durante a segunda guerra mundial combateu na divisi\u00f3n Tridentine en Grecia, Francia, Albania e Rusia, prisioneiro dos alem\u00e1ns despois que Italia asinase o armisticio de Cassibile (8 de setembro de 1943) pasou dous anos nun campo de concentraci\u00f3n.\nA s\u00faa primeira obra, \"Il sergente nella neve\" publicouse en 1953 e a partir da s\u00faa propia experiencia como sarxento durante a desastrosa retirada do ex\u00e9rcito italiano de Rusia. Outras obras destacadas son \"Storia di T\u00f6nle\" (1978) e \"Ritorno sul Don\" (1973), a s\u00faa produci\u00f3n div\u00eddese entre as que se basean nas s\u00faas vivencias na guerra e aquelas obras centradas no altiplano v\u00e9neto como \"Uomini, boschi e api\" (1980)."}
{"id": "54141", "revid": "1410", "url": "https://gl.wikipedia.org/wiki?curid=54141", "title": "Thutmose III", "text": "Thutmose III, reinou ca. 1479 ao 1425 a.C., foi o sexto fara\u00f3n da XVIII dinast\u00eda do Imperio Novo, considerado un dos m\u00e1is grandes gobernantes do Antigo Exipto.\nTraxectoria.\nThutmose III era fillo de Thutmose II e de Iset. Ao morrer seu pai, asumiu o trono pero moi neno, exerceu o poder efectivo a Gran Esposa Real, Hatshepsut, que acabou proclam\u00e1ndose tam\u00e9n fara\u00f3n, compartindo durante vinte e dous anos teoricamente o poder, a\u00ednda que Thutmose tivo nesta \u00e9poca un papel secundario. Morta esta no ano 1458 a.C., iniciou a s\u00faa soberan\u00eda plena cunha campa\u00f1a militar, dirixiuse cara ao Levante, para facer fronte a unha rebeli\u00f3n local en Kadesh, esmagando unha coalici\u00f3n formada por canaanitas, mitannis e a propia Kadesh , tras un alarde estrat\u00e9xico, escollendo os pasos m\u00e1is dif\u00edciles das monta\u00f1as do Carmelo, na famosa batalla de Megiddo (1457 a.C.). Tras esta, cerca e toma a cidade, paso fundamental para o dominio de Siria e Fenicia. Asiria, Babilonia e os hititas am\u00f3sanlle acatamento.\nTras estes triunfais comezos, desenvolveu m\u00faltiples vitoriosas campa\u00f1as, salientando a primeira contra o imperio hurrita de Mitanni. Thutmose levou por terra a s\u00faa frota para cruzar por sorpresa o \u00c9ufrates e arrasar o pa\u00eds inimigo.\nEn varias ocasi\u00f3ns tivo que sufocar rebeli\u00f3ns en Siria, para o cal non dubidou en asaltar cidades e empobrecer \u00e1s poboaci\u00f3ns priv\u00e1ndoas do grao, que dos peiraos de Fenicia part\u00eda para Exipto, fornecendo o poder\u00edo exipcio. Tam\u00e9n tivo que volver contra Mitani.\nNas derradeiras acci\u00f3ns militares dirixiuse contra Nubia consolidando unha expansi\u00f3n territorial nunca acadada dende o \u00c9ufrates ata a cuarta fervenza. Foi tam\u00e9n un soberano construtor, ordenou a elevaci\u00f3n de m\u00e1is de 50 templos. Salientan as s\u00faas intervenci\u00f3ns en Karnak\nSucedeulle o seu fillo Amenhotep II.."}
{"id": "54142", "revid": "89787", "url": "https://gl.wikipedia.org/wiki?curid=54142", "title": "Rodolfo Ucha", "text": "Rodolfo Ucha Pi\u00f1eiro, nado en Vigo o 29 de setembro de 1882 e finado en Ferrol o 27 de xaneiro de 1981, foi un arquitecto galego, un dos practicantes do estilo modernista en Galiza, especialmente en Ferrol.\nTraxectoria.\nSendo un neno trasladouse coa s\u00faa nai, vi\u00fava, a Ferrol. Logo de estudar na Escola T\u00e9cnica Superior de Arquitectura de Madrid, en 1906 obtivo o t\u00edtulo. Volveu a Ferrol onde traballou como arquitecto municipal dende 1909.\nFaleceu na cidade departamental, case centenario, o 27 de xaneiro de 1981.\nCaracter\u00edsticas.\nA obra de Ucha inscr\u00edbese no estilo modernista, no que utiliza \u00e1s veces elementos innovadores, como poden ser as cores ou os chapiteis. Nos proxectos m\u00e1is tard\u00edos, dende os anos 30, os seus proxectos acostuman inclu\u00edrse como d\u00e9co.\nObra (selecci\u00f3n).\nPracticamente todas as s\u00faas obras foron levantadas na mesma cidade de Ferrol."}
{"id": "54144", "revid": "98629", "url": "https://gl.wikipedia.org/wiki?curid=54144", "title": "Paul van Dyk", "text": "Matthias Paul, co\u00f1ecido artisticamente como Paul van Dyk ou PvD, nado en Eisenh\u00fcttenstadt o 16 de decembro de 1971, \u00e9 un dj de m\u00fasica trance e produtor, elixido mellor dj do mundo pola revista \"DJmag\" en 2005 e 2006.\nTraxectoria.\nComezou a s\u00faa carreira musical en 1991 no club berlin\u00e9s \"Turbine\". Cando van Dyk naceu, Eisenh\u00fcttenstadt atop\u00e1base na Rep\u00fablica Democr\u00e1tica Alem\u00e1 polo cal tivo que valerse do contrabando de casetes de m\u00fasica que provi\u00f1an do estranxeiro para poder escoitar a m\u00fasica daquela \u00e9poca. Foi ent\u00f3n cando Paul comezou a facer \"mesturas\" de canci\u00f3ns para os seus amigos. Cando caeu o Muro de Berl\u00edn Paul puido florecer coma m\u00fasico. Iniciouse en \"Turbine\". Foi nesa discoteca onde un amigo lle sugiriu que seguira mesturando despois de o\u00edr algunhas das s\u00faas mesturas en casete, e foi as\u00ed coma comezou a s\u00faa carreira.\nA s\u00faa primeira produci\u00f3n foi unha colaboraci\u00f3n con Cosmic Baby (usando o alcume Visions of Shiva) que foi lanzada en 1992. O seguinte ano, Paul puido obter un pouco de reco\u00f1ecemento, mentres traballaba na lendaria discoteca, E-Werk en Berl\u00edn, polo seu \"remix\" de \"Love Stimulation\" do artista Humate. Paul lanzou o seu primeiro \u00e1lbum en 1994, titulado \"45 RPM\".\nNo 1997 Paul xa obtivera bastante fama como Disc Jockey e grazas ao seu segundo \u00e1lbum, \"Seven Ways\", puido establecerse coma un pioneiro do x\u00e9nero trance. \"Seven Ways\" foi o primeiro \u00e9xito que tivo PvD no Reino Unido grazas \u00f3s sinxelos \"Forbidden Fruit\", \"Seven Ways\" e \"Words\" xa que estas canci\u00f3ns chegaron a escoitarse nas discotecas brit\u00e1nicas m\u00e1is grandes durante o fen\u00f3meno do \"superclub\" na devandita naci\u00f3n. Nesta \u00e9poca PvD comentou: \"Cando descubriron que eu era alem\u00e1n, xa era demasiado tarde!\" No 1998 \"45RPM\" sa\u00edu \u00e1 venda no Reino Unido e alcanzou o primeiro lugar en vendas. Van Dyk produciu o \"remix\" de \"For an Angel\" titulado \"1998 E-Werk remix\" para celebrar a popularidade de \"45RPM\" e en honor \u00e1 discoteca que xa para ese ent\u00f3n pechara as s\u00faas portas. \"For An Angel\" \u00e9 amplamente considerada como unha das primeiras canci\u00f3ns trance \u00e9picas e capturou a esencia do x\u00e9nero emerxente, o trance mel\u00f3dico. A canci\u00f3n tam\u00e9n foi considerada como a segunda mellor canci\u00f3n de m\u00fasica electr\u00f3nica do pasado milenio.\nGrazas \u00e1 fama de \"For An Angel\", Paul chegou a ser o DJ residente da discoteca Gatecrasher Club (parte da franqu\u00eda Sheffield). Nunha declaraci\u00f3n que sorprendeu a moitos, Paul declarou o seu total rexeitamento \u00e1s drogas e a\u00ednda que alg\u00fans esperaban que isto o apartara dos seus fans, dita movida causou que varios clientes regulares de Gatecrasher comezaran a po\u00f1erse camisas co logo \"No Pills, Pure PvD\" (P\u00edlulas Non, PvD Puro). No 1999 (mesmo ano no que naceron as camisas) formouse a discogr\u00e1fica Vandit Records na cal Paul van Dyk puido obter unha maior\u00eda de acci\u00f3ns e tam\u00e9n nese ano lanzouse o \u00e1lbum \"Vorsprung Dyk Technik: The Remix Collection\" o cal vendeu m\u00e1is de 60.000 copias no Reino Unido.\nPvD lanzou o seu terceiro \u00e1lbum de estudio, \"Out There and Back\" no cal inclu\u00edu o sinxelo \"Tell Me Why (The Riddle)\", no cal colaborou con Saint Etienne. No 2001 van Dyk lanzou o \u00e1lbum \"The Politics of Dancing\" e despois dunha larga xira no 2003 lanzou o DVD \"Global\". Ese mesmo ano, Paul produciu o seu \u00e1lbum \"Reflections\" (inspirado nas s\u00faas viaxes por \u00c1frica) no cal destacou unha colaboraci\u00f3n con Hemstock &amp; Jennings titulada \"Nothing but You\". No 2005 sa\u00edu \u00e1 venda o m\u00e1is recente \u00e1lbum de van Dyk, \"The Politics of Dancing 2\", e tam\u00e9n lanzou o sinxelo titulado \"The Other Side\".\nO \u00e1bum \"In Between\" foi lanzado o 14 de agosto de 2007.\nReco\u00f1ecemento.\nPaul van Dyk converteuse nun DJ de fama internacional, demandado desde Hong Kong ata Os \u00c1nxeles. Paul involucrase a mi\u00fado na pol\u00edtica aproveitando a s\u00faa popularidade. Foi un dos primeiros DJs que formaron parte da campa\u00f1a \"America Rocks the Vote\" no 2004 e foi visto levando unha camiseta coa frase \"Stop the War\".\nActualmente Paul utiliza dous Mac PowerBook (ordenadores port\u00e1tiles), para os seus \u00e9spectaculos en vivo; os devanditos port\u00e1tiles utilizan o software Serato Scratch e Ableton Live. Este m\u00e9todo deulle a capacidade de crear mesturas no momento da actuaci\u00f3n, no canto de levalas gravadas.\nNunha enquisa realizada no 2005 pola revista \"DJmag\", Paul van Dyk obtivo o t\u00edtulo de DJ #1 do mundo o cal rematou co reinado de tres anos consecutivos de DJ Ti\u00ebsto. Novamente no 2006 continuou sendo o DJ que encabezaba a lista de dita revista, elixido por maior\u00eda de votos provenientes de 229 pa\u00edses de todo o mundo.\nPaul van Dyk ten un programa de radio semanal na emisora alem\u00e1 Fritz, emitido os m\u00e9rcores de 20:00 a 22:00 (CET)."}
{"id": "54145", "revid": "634", "url": "https://gl.wikipedia.org/wiki?curid=54145", "title": "Paul Van Dyk", "text": ""}
{"id": "54146", "revid": "25871", "url": "https://gl.wikipedia.org/wiki?curid=54146", "title": "Ilf e Petrov", "text": "Ilia Ilf (Ilia Arnoldovich Fainzilberg), nado en 1897 e finado en 1937, e Evgeni Petrov (Evgeni Petrovich Kataev), nado en 1903 e finado en 1942, irm\u00e1n de Valentin Kataev, foron dous escritores sovi\u00e9ticos dos anos 1920 e 1930.\nTraxectoria.\nEscribiron toda a s\u00faa obra de ficci\u00f3n xuntos e case sempre asinado como Ilf e Petrov, foron extraordinariamente populares por d\u00faas novelas sat\u00edricas, \"As doce cadeiras\" (1927) e a s\u00faa secuela \"O cuxo de ouro\" (1930), centradas na cobiza humana. Os dous percorreron os Estados Unidos durante de Depresi\u00f3n, publicando un fotoensaio na revista \"Ogonyok\" e despois un libro."}
{"id": "54147", "revid": "98629", "url": "https://gl.wikipedia.org/wiki?curid=54147", "title": "R\u00edo Ferreira, r\u00edo Mi\u00f1o", "text": "O r\u00edo Ferreira \u00e9 un afluente do Mi\u00f1o pola s\u00faa marxe dereita.\nRecibe seu nome do lugar de Ferreira de Pallares, no concello de Gunt\u00edn, onde desde \u00e9poca medieval se asentou un mosteiro.\nPercorrido.\nNace na Serra do Care\u00f3n, a uns 750 m de altura, no concello de Palas de Rei, e despois de atravesar este, penetra no de Gunt\u00edn, para finalmente, despois de cerca de 38\u00a0km de curso, unirse ao Mi\u00f1o, no l\u00edmite entre entre os concellos de Gunt\u00edn e Portomar\u00edn (aos que serve de linde natural durante bos tramos).\nComo a meirande parte dos r\u00edos galegos acolle nas s\u00faas augas \u00e1 fermosa troita. Todo o seu curso \u00e9 zona libre de pesca ata que en 2008 vedaron varios quil\u00f3metros no concello de Gunt\u00edn.\nA superficie da s\u00faa conca \u00e9 de 383\u00a0km\u00b2.\nR\u00e9xime h\u00eddrico.\nO Ferreira \u00e9 un r\u00edo de r\u00e9xime pluvial.\nAfluentes.\nA maior parte dos seus tributarios son r\u00edos e regos de curto percorrido, destacando:\nHomonimia.\nHai outros r\u00edos e regos galegos, denominados tam\u00e9n \"de Ferreira\", a\u00ednda que te\u00f1en entidade menor."}
{"id": "54149", "revid": "23204", "url": "https://gl.wikipedia.org/wiki?curid=54149", "title": "Caporos", "text": "Os caporos (en ) eran un pobo galaico da Gallaecia, pertencente ao Convento xur\u00eddico lucense.\nFontes.\nOs \"caporos\" son citados por Plinio o Vello, e por Tolomeo. Os \"caporos\" persist\u00edan no s\u00e9culo VI, de facer caso dalgunhas edici\u00f3ns do \"Parochiale suevorum\", no que son citados como unha das parroquias pertencentes \u00e1 sede de Iria Flavia.\nReduci\u00f3n xeogr\u00e1fica.\nAs citas de Plinio, que os coloca nunha lista entre os supertamarcos e os praestamarcos fai supor que estaban situados na fachada atl\u00e1ntica de Galicia, indicando ademais que Iria Flavia pertenc\u00eda ao seu territorio. Pola s\u00faa parte, Mela tam\u00e9n os sit\u00faa en Lucus Augusti, o que permite supor que se situaban territorialmente, nunha banda de terra que \u00eda desde a desembocadura do r\u00edo Ulla, onde persiste a\u00ednda Iria, e segu\u00eda a conca do Ulla at\u00e9 a cidade de Lugo (Lucus). Por\u00e9n, o feito de que tanto o \"Forum Coporum\" como o \"Divisio Teodomiri\" (ou parroquial suevo) corroboren o relato de Plinio e contradigan a Mela, tende a localizar aos Caporos nun territorio que vai desde a desembocadura do Ulla ata a actual Compostela desbotando a inclusi\u00f3n da cidade de Lugo."}
{"id": "54151", "revid": "89787", "url": "https://gl.wikipedia.org/wiki?curid=54151", "title": "\u00d3nix", "text": "O \u00f3nix \u00e9 un mineral, unha variedade de calcedonia, unha forma de cuarzo. Considerada pedra semipreciosa, util\u00edzase principalmente para a xoier\u00eda e artigos de decoraci\u00f3n polo atractivo das s\u00faas tonalidades verdosas. A s\u00faa composici\u00f3n qu\u00edmica \u00e9 SiO2."}
{"id": "54152", "revid": "12452", "url": "https://gl.wikipedia.org/wiki?curid=54152", "title": "Abaside", "text": ""}
{"id": "54154", "revid": "23204", "url": "https://gl.wikipedia.org/wiki?curid=54154", "title": "Cleopatra Stratan", "text": "Cleopatra Stratan, nada en Chi\u0219in\u0103u (Moldavia) o 6 de outubro de 2002, \u00e9 unha cantante romanesa. Filla do cantante Pavel Stratan, con tan s\u00f3 catro anos conseguiu, en menos de 10 meses, colocar o seu sinxelo \"Ghita\" no n\u00famero un das listas de vendas do seu pa\u00eds despois de que o seu primeiro videoclip recibise m\u00e1is de mill\u00f3n e medio de visitas en YouTube.\nTraxectoria.\nCleopatra tivo tres nomeamentos para os premios MTV de Roman\u00eda, \u00e1 \"mellor canci\u00f3n\", ao \"mellor \u00e1lbum\" e \u00e1 \"mellor artista revelaci\u00f3n\". Foi o pasado ver\u00e1n cando contaba con tan s\u00f3 tres anos e publicou o seu primeiro disco en solitario, \"La varsta de tre ani\" (\"\u00c1 idade de tres anos\"), do que vendeu m\u00e1is de 130.000 copias.\nTam\u00e9n ofreceu o seu primeiro concerto ante 400 persoas cunha duraci\u00f3n de d\u00faas horas, no que ademais de actuar fixo de presentadora, o que foi considerado por moitos como un claro caso de \"explotaci\u00f3n infantil\". Segundo \"Libertatea\", un diario roman\u00e9s, por cada canci\u00f3n interpretada en directo cobraba 1000 euros, un di\u00f1eiral para un pa\u00eds no que o soldo mensual medio \u00e9 de 300 euros.\nAnte as cr\u00edticas suscitadas sobre se Cleopatra era explotada polo seu contorno, Pavel Stratan anunciou, a finais de 2006, que a s\u00faa filla non volver\u00eda aos escenarios nun ou dous anos, momento no que publicase o seu seguinte \u00e1lbum.\nA pesar do par\u00f3n voluntario, o fen\u00f3meno Cleopatra Stratan non ten freo e xa traspasou fronteiras grazas a webs como YouTube, onde m\u00e1is dun mill\u00f3n e medio de usuarios xa viron o videoclip de \"Ghita\" (que pode traducirse como \"Xurxi\u00f1o\"), no que Cleopatra, cun look da d\u00e9cada de 1960 e unha gran maleta vermella na man, espera a Ghita na r\u00faa.\nEn 2008, Cleopatra publicou o seu segundo \u00e1lbum titulado \"La Varsta De 5 Ani\" coa canci\u00f3n \"Zunea-Zunea\". O 13 de decembro de 2008, naceu o seu irm\u00e1n Cezar (nome escollido por Cleopatra). En outono de 2009 publicou o seu terceiro \u00e1lbum, \"Colinde magice\", con versi\u00f3ns de panxoli\u00f1as tradicionais romanesas, colinde, como \u00e1lbum de Nadal. Despois de tres anos, en 2012, estreou o seu cuarto \u00e1lbum, \"Melodii Pentru Copii\", que non tivo o \u00e9xito dos anteriores."}
{"id": "54157", "revid": "98629", "url": "https://gl.wikipedia.org/wiki?curid=54157", "title": "Simbolismo", "text": "O simbolismo \u00e9 un movemento literario e art\u00edstico aparecido en Francia e en B\u00e9lxica cara a 1870, en reacci\u00f3n ao naturalismo e en reacci\u00f3n ao movemento parnasiano. \nHistoria.\nFoi un dos movementos art\u00edsticos m\u00e1is importantes de finais do s\u00e9culo XIX. Nun \"Un manifeste litt\u00e9raire\" (\"Un manifesto literario\"), publicado en 1886, Jean Mor\u00e9as definiu este novo estilo: \"Inimigo do ensino, a declamaci\u00f3n, a falsa sensibilidade, a descrici\u00f3n obxectiva\". \nA literatura simbolista ten intenci\u00f3ns metaf\u00edsicas, intenta utilizar a linguaxe literaria como instrumento cognoscitivo, polo cal at\u00f3pase impregnada de misterio e misticismo. Intentaba atopar o que Charles Baudelaire, gran poeta deste movemento , denominou \"correspondencias\", as secretas afinidades entre o mundo sensible e o mundo espiritual. Para iso utilizaban determinados mecanismos est\u00e9ticos, como a sinestesia.\nO simbolismo ruso foi unha corrente principalmente literaria que apareceu en Rusia pouco despois do simbolismo belga e franc\u00e9s, a finais do s\u00e9culo XIX primeira d\u00e9cada do XX, en certo modo paralelo ao modernismo literario hispano. Brillou na poes\u00eda l\u00edrica, na teor\u00eda da arte e a filosof\u00eda. Os principais c\u00edrculos simbolistas rusos estaban en San Petersburgo e Moscova, nos que participaban Fi\u00f3dor Sologub, Viacheslav Iv\u00e1nov e Aleksandr Blok entre outros.\nO simbolismo, ademais de Francia, B\u00e9lxica e Rusia, tivo influencia tam\u00e9n na literatura e nas artes do Uruguai, Portugal, Imperio Alem\u00e1n, Imperio Austroh\u00fangaro, Xeorxia, Armenia, Pa\u00edses Baixos, Reino Unido, etc.\nEscolma de escritores simbolistas.\nAutores simbolistas.\nFranceses\nFranco-uruguaios\nBelgas\nNeerlandeses\nAlem\u00e1ns e austr\u00edacos\nPortugueses e brasileiros\nRusos\nSerbios\nArmenios\nXeorxianos\nPolacos\nIngleses e estadounidenses\nRoman\u00eda"}
{"id": "54158", "revid": "89787", "url": "https://gl.wikipedia.org/wiki?curid=54158", "title": "A lenda dos cinco aneis", "text": "A Lenda dos Cinco Aneis (ingl\u00e9s: \"Legend of The Five Rings\") \u00e9 un xogo de rol creado por AEG no 1995. O xogo bas\u00e9ase no Xap\u00f3n feudal con influencias doutras culturas asi\u00e1ticas, creando un mundo chamado \"Rokugan\".\nActualmente at\u00f3pase na s\u00faa terceira edici\u00f3n, e sufriu unha clara evoluci\u00f3n, non s\u00f3 na s\u00faa cronolox\u00eda e ambientaci\u00f3n, sen\u00f3n tam\u00e9n no seu sistema de xogo.\nO xogo est\u00e1 fortemente ligado \u00e1 s\u00faa versi\u00f3n en xogo de cartas coleccionables (CCG). Os dese\u00f1adores do xogo dan carta branca para a evoluci\u00f3n do xogo dependendo do que os xogadores de cartas decidan, o tipo de mazos que se empregen, e dos resultados dos torneos sancionados (\"Kotei\").\nExiste unha detallada ficci\u00f3n e cronolox\u00eda de \"Rokugan\", facendo que o xogo resulte crible, estruturado e coherente. Este mundo \"Rokugan\" funciona a partir dunha organizaci\u00f3n de clans (Ara\u00f1a, Cangrexo, Gr\u00faa, Drag\u00f3n, Le\u00f3n, Mantis, F\u00e9nix, Escorpi\u00f3n e Unicornio)"}
{"id": "54161", "revid": "85894", "url": "https://gl.wikipedia.org/wiki?curid=54161", "title": "Murcia", "text": "Murcia \u00e9 un municipio e a capital da Rexi\u00f3n de Murcia (Espa\u00f1a). Est\u00e1 situada no sueste da Pen\u00ednsula Ib\u00e9rica e atravesada polo r\u00edo Segura, en plena Huerta de Murcia, comarca da que \u00e9 capital. Murcia \u00e9 a s\u00e9tima cidade de Espa\u00f1a pola s\u00faa poboaci\u00f3n. Segundo o INE en 2017 ti\u00f1a 441\u00a0003 habitantes.\nXeograf\u00eda.\nO termo municipal ten unha extensi\u00f3n aproximada de 882\u00a0km\u00b2 e div\u00eddese de leste a oeste en d\u00faas partes separadas por unha serie de serras que conforman a chamada Cordillera Sur Carrascoy, El Puerto, Villares, Columbares, Altaona e Escalona. Estas d\u00faas grandes zonas denom\u00ednanse Campo de Cartagena e Huerta de Murcia.\nA cidade est\u00e1 situada a 43 msnm, na Veiga Media do Segura. O r\u00edo atravesa a cidade de oeste a leste. \u00c9 un r\u00edo de r\u00e9xime pluvial mediterr\u00e1neo, de escaso caudal pero con fortes crecidas, como as de 1946, 1948, 1973 ou 1989 que inundaron a capital murciana. A paisaxe m\u00e1is co\u00f1ecida e significativa do termo municipal \u00e9 a s\u00faa horta, que domina gran parte do municipio. \u00c9 un territorio chan pero con outeiros que rodean o amplo val do Segura, destacando as serras da mencionada Cordillera Sur e o abrupto cerro de Monteagudo en metade da chaira. Ademais da horta e as zonas urbanas, o termo municipal conta pola s\u00faa grande extensi\u00f3n con distintas paisaxes: bad-lands, pi\u00f1eirais de pi\u00f1eiro carrasco nas serras da cordilleira prelitoral e, pasadas estas cara a o sur, contornas semiesteparios. Tam\u00e9n forma parte do municipio de Murcia unha parte do espazo natural de Carrascoy e El Valle, que ten a denominaci\u00f3n de Parque Rexional.\nClima.\nDada a s\u00faa proximidade ao mar Mediterr\u00e1neo, goza dun clima mediterr\u00e1neo, de tipo semi\u00e1rido, cuns invernos suaves e uns ver\u00e1ns calorosos. Chega a ter m\u00e1is de 300 d\u00edas de sol ao ano, con poucas precipitaci\u00f3ns, sendo a auga un ben moi estimado na rexi\u00f3n, dada ademais a gran riqueza huertana que caracteriza a zona. Sofre a pinga fr\u00eda, xa que as precipitaci\u00f3ns se concentran nuns poucos d\u00edas ao ano. As temperaturas oscilan entre os 16\u00a0\u00b0C/4\u00a0\u00b0C de xaneiro e os 34\u00a0\u00b0C/20\u00a0\u00b0C de agosto, a\u00ednda que se superan os 40\u00a0\u00b0C moitos ver\u00e1ns. O r\u00e9cord de temperatura do s\u00e9culo XX de Espa\u00f1a foron os 47,2\u00a0\u00b0C de Murcia o 4 de xullo de 1994.\nHistoria.\nMurcia foi fundada co nome de Madina Mursiya no ano 825 polo emir da al-Andalus Abderram\u00e1n II. Os \u00e1rabes, aproveitando o curso do r\u00edo Segura, que atravesa a cidade, crearon unha complexa rede hidrol\u00f3xica formada por regos (os principais son a Aljuf\u00eda e Alquibla, chamada as\u00ed porque segue a direcci\u00f3n da alquibla) que tomaban as s\u00faas augas do r\u00edo Segura na Contraparada (un encoro do que parten as d\u00faas cales maiores), que deu prosperidade \u00e1 cidade e son os predecesores do actual sistema de regad\u00edos da horta do Segura. Non foi ata a segunda metade do s\u00e9culo XI cando Murcia converteuse en reino independente.\nCastela sometera Murcia a vasalaxe (1243), pero os \u00e1rabes murcianos sublev\u00e1ronse contra Castela co apoio do reino de Granada e Marrocos (1264). A ra\u00ed\u00f1a Violante de Arag\u00f3n e Hungr\u00eda (esposa de Afonso X O Sabio) pediu axuda urxente ao seu pai Xaime I o Conquistador, rei de Arag\u00f3n. Ent\u00f3n, tropas aragonesas comandadas polo Infante Pedro (o futuro Pedro III o Grande) conquistan a Muhammad ibn H\u00fbd Biha al-Dawla o reino \u00e1rabe de Murcia (1265-1266). Toda a rexi\u00f3n foi repoboada por aragoneses. De acordo co Tratado de Almizra, Xaime I cedeu, xenerosamente, Murcia a Castela.\nDesde a segunda metade do s\u00e9culo XIII, Murcia concentra tres n\u00facleos de poboaci\u00f3n (cristi\u00e1ns, xudeus e musulm\u00e1ns). Foi o rei Afonso X, que visitaba con frecuencia a cidade, o que estableceu as bases socioecon\u00f3micas do municipio. Ademais concedeu unha serie de privilexios \u00e1 cidade, que permitiron impulsar o comercio e a convivencia das diferentes culturas e relixi\u00f3ns. Como proba do seu amor a Murcia e en premio \u00e1 fidelidade que a cidade demostroulle, Afonso X dispuxo na s\u00faa testamento que o seu coraz\u00f3n e as s\u00faas entra\u00f1as deposit\u00e1sense no altar maior da Catedral de Murcia.\nBaixo o reinado de Filipe II, tropas murcianas baixo mando do Marqu\u00e9s dos V\u00e9lez, axudaron a sufocar a rebeli\u00f3n mourisca no Reino de Granada. Este feito far\u00e1 que se lle conceda a Murcia o t\u00edtulo de Moi nobre e moi leal. En 1651 a cidade foi arrasada por unha crecida do r\u00edo Segura que causou m\u00e1is de 1.000 mortos.\nA finais do s\u00e9culo XVIII, o murciano Jos\u00e9 Mo\u00f1ino Redondo, conde de Floridablanca foi nomeado primeiro ministro. Floridablanca favoreceu notablemente \u00e1 terra que lle viu nacer, sobre todo en infraestruturas.\nDesde a creaci\u00f3n das provincias no s\u00e9culo XIX, Murcia \u00e9 capital da provincia de Murcia e desde 1982 da Rexi\u00f3n do mesmo nome. Durante a guerra civil, a cidade permaneceu fiel \u00e1 Rep\u00fablica ata o 29 de marzo de 1939 (dous d\u00edas antes do final da contenda), cando foi ocupada polas tropas franquistas. Nos \u00faltimos anos experimentou un forte crecemento demogr\u00e1fico que a situou como s\u00e9timo municipio m\u00e1is poboado de Espa\u00f1a.\nAdministraci\u00f3n.\nNas elecci\u00f3ns municipais de 2007, dos 29 concelleiro a escoller, o Partido Popular obtivo 19 (co 61.28 % dos votos), o Partido Socialista 9 (29.71 % dos votos) e Esquerda Unida, en coalici\u00f3n cos Verdes, conseguiu un concelleiro (5.78% dos votos) volvendo as\u00ed ao consistorio murciano onde non obtivera representaci\u00f3n nas elecci\u00f3ns de 2003.\nOrganizaci\u00f3n territorial.\nO territorio do municipio de Murcia organ\u00edzase administrativamente en 54 pedan\u00edas ademais do n\u00facleo urbano de Murcia capital.\nO casco urbano ocupa 12,86\u00a0km\u00b2 do total do termo municipal e div\u00eddese en barrios agrupados, \u00e1 s\u00faa vez, en 8 distritos. O casco antigo da cidade ten aproximadamente 1,5\u00a0km de di\u00e1metro.\nDurante o Trienio liberal (1820-1823), varias pedan\u00edas do municipio convert\u00e9ronse en municipios independentes. Mais, volveron a integrarse no municipio de Murcia a partir dos anos 1830.\nEn 1960 e debido \u00e1 forte expansi\u00f3n demogr\u00e1fica da capital da Rexi\u00f3n, a maior\u00eda da pedan\u00eda de Espinardo incorporouse ao casco urbano como barrio. O que non se anexionou \u00e1 cidade forma actualmente a pedan\u00eda de El Puntal."}
{"id": "54164", "revid": "98629", "url": "https://gl.wikipedia.org/wiki?curid=54164", "title": "Chicoria", "text": "A chicoria (Cichorium intybus) \u00e9 unha planta herb\u00e1cea perenne da familia das aster\u00e1ceas, de follas \u00e1speras pode acadar o metro de altura, medra en abas pedregosas e terreos est\u00e9riles sempre que lle dea o sol. C\u00f3mense as s\u00faas follas tenras e coa s\u00faa ra\u00edz prep\u00e1rase unha infusi\u00f3n, tam\u00e9n denominada chicoria, con propiedades medicinais que se consumiu profusamente ata mediados do s\u00e9culo XX.\nDescrici\u00f3n.\n\u00c9 unha herba robusta perenne, m\u00e1is ou menos pubescente, que pode acadar 1 metro de altura. De profunda ra\u00edz \u00fanica, c\u00f3nica, grosa e pivotante. Amosa numerosas ramificaci\u00f3ns; as follas basais son espatuladas, semicarnosas, suavemente dentadas, e as situadas na parte superior do talo se encontran reducidas a br\u00e1cteas. A floraci\u00f3n, entre xullo e setembro, d\u00e1 lugar a inflorescencias liguladas de cor azul-lila m\u00e1is ou menos intensa e incluso rosa ou branca, sostidas por un ped\u00fanculo longo, rexo e estriado lonxitudinalmente; a flor ten a particularidade de non se abrir m\u00e1is que a pleno sol, e seguir a traxectoria deste ao igual que os tornasois. Son hermafroditas, de reproduci\u00f3n aut\u00f3gama a maior\u00eda das veces. O froito \u00e9 un aquenio poligonal, cunha coroa (papo) moi curta de mi\u00fadas escamas.\nUsos.\nGastronom\u00eda.\nDende o s\u00e9culo XVII a infusi\u00f3n da s\u00faa ra\u00edz torrada util\u00edzase coma suced\u00e1neo do caf\u00e9 ou como adulterante deste \u00faltimo, un uso particularmente frecuente nas ocasi\u00f3ns en que as restrici\u00f3ns ao transporte impediron a importaci\u00f3n de produtos tropicais e que levou \u00e1 expansi\u00f3n do seu cultivo durante as Guerras Napole\u00f3nicas.\nComo vexetal de ensalada o seu uso rem\u00f3ntase s\u00f3 ao s\u00e9culo XIX, pois o marcado sabor amargo da intibina que cont\u00e9n fai que as follas maduras non sexan polo xeral aptas para o consumo.\nMedicina.\nDende a Idade Media \"C. intybus\" empr\u00e9gase coma menci\u00f1a; co nome de \"solsequim\" aparece xa nas leis agrarias ditadas por Carlomagno. Paracelso recomend\u00e1baa en emplastos para as irritaci\u00f3ns da pel, e en infusi\u00f3n para tratar enfermidades do sistema dixestivo e do f\u00edgado, e como estimulante da bile. Esta planta tam\u00e9n pode utilizarse para lavaxe de eccemas, a\u00ednda que en persoas proclives pode provocar reacci\u00f3ns al\u00e9rxicas.\nT\u00e1xones infraespec\u00edficos.\nTodos os descritos son considerados meros sin\u00f3nimos.\nTaxonom\u00eda.\n\"Cichorium intybus\" foi descrita por Carl von Linn\u00e9 e publicado en \"Species Plantarum\", vol. 2, p.\u00a0813 en 1753."}
{"id": "54165", "revid": "889", "url": "https://gl.wikipedia.org/wiki?curid=54165", "title": "Dente de le\u00f3n", "text": ""}
{"id": "54167", "revid": "69139", "url": "https://gl.wikipedia.org/wiki?curid=54167", "title": "Celestina", "text": "A celestina (do lat\u00edn \"caelestis\" que significa celeste, en alusi\u00f3n a s\u00faa cor) \u00e9 un mineral da clase dos sulfatos cuxa f\u00f3rmula qu\u00edmica \u00e9 SrSO4 (cont\u00e9n un 56% de SrO e un 44% de SO3).\nAspecto.\nA celestina pres\u00e9ntase a mi\u00fado en forma de cristais tabulares ou tam\u00e9n de forma acicular. Moitos exemplares presentan unha cor azul clara moi caracter\u00edstica.\nLugares onde se atopa.\nAt\u00f3pase con frecuencia en rochas calcarias e areniscas, revestindo cavidades en forma de xeodas ou en fil\u00f3ns hidrotermais en forma de drusas asociada en ocasi\u00f3ns con pirita, calcita ou barita\n\u00c9 un mineral moi estendido en Espa\u00f1a, sendo f\u00e1cil atopalo en case que t\u00f3dalas rexi\u00f3ns da pen\u00ednsula.\nUsos da celestina.\nA celestina \u00e9 unha fonte importante da que obter nitrato de estroncio, que logo \u00e9 usado para a fabricaci\u00f3n de fogos artificiais na industria pirot\u00e9cnica.\n\u00dasase tam\u00e9n na industria da enerx\u00eda nuclear.\nPropiedades.\nA celestina \u00e9 un mineral que presenta unha temperatura de fusi\u00f3n moi baixa.\nOutros sulfatos.\nA anhidrita e o xeso son outros minerais importantes da clase dos sulfatos."}
{"id": "54170", "revid": "5863", "url": "https://gl.wikipedia.org/wiki?curid=54170", "title": "Prefixo binario", "text": "En inform\u00e1tica, o prefixo binario util\u00edzase para cuantificar grandes cantidades de octetos. Derivan dos prefixos do SI, pero cada prefixo multipl\u00edcase por 1024 no canto de 1000. No nome, a segunda s\u00edlaba \u00e9 substitu\u00edda por \"bi\", de binario, e no s\u00edmbolo eng\u00e1dese un \"i\". Foron introducidos en 1998 pola IEC (Comisi\u00f3n Electrot\u00e9cnica Internacional) como denominadores para os m\u00faltiplos binarios para evitar a confusi\u00f3n cos m\u00faltiplos decimais, dos que diverxen crecentemente segundo a magnitude. Segundo as normas e est\u00e1ndares internacionais, os prefixos decimais deben referirse unicamente aos m\u00faltiplos de 1000."}
{"id": "54171", "revid": "56817", "url": "https://gl.wikipedia.org/wiki?curid=54171", "title": "Zigurat Software", "text": "Zigurat Software \u00e9 unha compa\u00f1\u00eda de videoxogos espa\u00f1ola, a\u00ednda que como grupo comezaron a programar co ZX-81, a s\u00faa aparici\u00f3n como compa\u00f1\u00eda foi en 1983 cando sacaron ao mercado o xogo para ZX Spectrum, Fred baixo o selo Made in Spain (que manter\u00edan) e foi un \u00e9xito en Espa\u00f1a e no Reino Unido, ao cal seguen novos \u00e9xitos como Sir Fred e El Misterio del Nilo que fai que traballen para Zigurat grupos de programadores aut\u00f3nomos en diversas cidades espa\u00f1olas: Arcadia, Gamesoft, Truesoft, Turbo 16.\nZigurat primou a calidade sobre a cantidade, lanzando poucos t\u00edtulos ao ano.\nCoa desaparici\u00f3n dos 8 bits a compa\u00f1\u00eda reconvertiuse e pasou a editar t\u00edtulos para m\u00e1quinas recreativas, World Rally, Target Hits, Surf Planet e Football Power son os t\u00edtulos m\u00e1is co\u00f1ecidos."}
{"id": "54172", "revid": "1131", "url": "https://gl.wikipedia.org/wiki?curid=54172", "title": "Castle Master", "text": "Castle Master \u00e9 un videoxogo brit\u00e1nico programado por \"Teque Software Development\" e editado por Incentive Software en 1990, existen versi\u00f3ns para ZX Spectrum, Commodore 64, Amstrad CPC, Commodore Amiga, Atari ST e IBM PC.\nRealizado con Freescape, o cal permit\u00eda contornos de tres dimensi\u00f3ns, o xogo desenv\u00f3lvese nun castelo abandonado, debemos percorrer os cuartos do castelo, coas s\u00faas pantasmas, e liberar ao prisioneiro da torre coa \u00fanica axuda das pedras que poidamos recoller."}
{"id": "54175", "revid": "5863", "url": "https://gl.wikipedia.org/wiki?curid=54175", "title": "Ultimate Play The Game", "text": "Ultimate Play The Game foi o selo comercial polo que era co\u00f1ecida a compa\u00f1\u00eda de videoxogos Ashby Computers &amp; Graphics Ltd fundada en 1982 por dous antigos programadores para m\u00e1quinas recreativas, os irm\u00e1ns Tim e Chris Stamper. Ultimate foi a responsable de xogos de grande \u00e9xito para ZX Spectrum, Amstrad CPC. A s\u00faa sede estaba na vila de Ashby.\nHistoria.\nO primeiro xogo en ser lanzado foi Jetpac en 1983 que vendeu s\u00f3 na versi\u00f3n para Spectrum (16 k) 300.000 copias nun tempo no que hab\u00eda s\u00f3 un mill\u00f3n deses ordenadores, segu\u00edronlle Pssst, Tranz Am e Cookie. O primeiro lanzamento para o Spectrum de 48 K foi Lunar Jetman en 1984, unha secuela do Jetpac, outro videoxogo que destacou foi Atic Atac, novidoso pola s\u00faa velocidade de desenvolvemento e por poder escoller personaxe, e a fin dese ano sae Sabre Wulf, o primeiro xogo da serie Sabreman, aos que seguiron Underwurlde, que empregou rutinas de intelixencia artificial para mover o personaxe, e Knight Lore, o primeiro no cal utilizou unha perspectiva isom\u00e9trica, co\u00f1ecida como Filmation, o que constitu\u00edu unha grande innovaci\u00f3n na \u00e9poca e que permit\u00eda ter unha visi\u00f3n tridimensional de todas as pantallas polas que se pasaba, Alien 8 abundou nesta mesma li\u00f1a. Gunfright realizouse cunha versi\u00f3n mellorada, Filmation II, que permit\u00eda un scroll multidireccional e con m\u00e1is velocidade. En 1985 os irm\u00e1ns Stamper venderon parte das s\u00faas acci\u00f3ns a U.S. Gold e sacaron ao mercado Martianoids e Bubbler, que xa non realizaron eles sen\u00f3n un equipo de programadores de Ultimate, que tiveron escaso \u00e9xito, os Stamper ti\u00f1an o seu interese posto na realizaci\u00f3n de xogos para consolas e venderon o resto das acci\u00f3ns e o cat\u00e1logo a US Gold que poder\u00eda seguir desenvolvendo xogos baixo o selo de Ultimate pero basicamente lanzou recompilaci\u00f3ns dos \u00e9xitos anteriores, en 1987 US Gold deixou de editar software baixo o selo Ultimate. En 1988 ACG recomprou os dereitos vendidos a US Gold pero os novos videoxogos sa\u00edron baixo o selo Rare."}
{"id": "54176", "revid": "1077", "url": "https://gl.wikipedia.org/wiki?curid=54176", "title": "Ultimate", "text": ""}
{"id": "54177", "revid": "1131", "url": "https://gl.wikipedia.org/wiki?curid=54177", "title": "Elpidio Villaverde", "text": "Elpidio Villaverde Rey, nado en Vilagarc\u00eda de Arousa o 5 de novembro de 1887 e finado en Buenos Aires o 17 de novembro de 1962, foi un pol\u00edtico galego.\nTraxectoria.\nPrimeiros anos.\nFillo de Jes\u00fas Villaverde Buceta e Rosal\u00eda Rey Barreiro (natural da Arxentina), tivo nove irm\u00e1ns. En Vilagarc\u00eda fixo os seus primeiros estudos e traballou nos negocios paternos, a f\u00e1brica de salgado, o serradoiro e o Cine Fantasio. Marchou a Buenos Aires en 1904 coincidindo na viaxe co poeta Antonio Zapata, co que encabezou un mot\u00edn contra os abusos e desatenci\u00f3ns de que eran obxecto os emigrantes galegos por parte do capit\u00e1n. Na Arxentina traballou en diversas oficinas comerciais e en 1906 regresou de novo a Galicia, onde se dedicou \u00e1s tarefas comerciais da s\u00faa familia.\nActividades diversas.\nNomeado Presidente da C\u00e1mara de Comercio o 24 de novembro de 1922. Destacou polo contribuci\u00f3n \u00e1 creaci\u00f3n da Xunta de Obras do Porto e pola creaci\u00f3n da comisi\u00f3n administrativa do Porto (1923). Cooperou para que se executasen as obras da estrada da vila a Cornazo (1924). Tam\u00e9n realizou xesti\u00f3ns para a instalaci\u00f3n do servizo telef\u00f3nico interurbano (1926). Puxo a primeira pedra para a Praza de Abastos (maio de 1926). O 17 de outubro de 1930 renunciou \u00e1 presidencia da C\u00e1mara.\nPol\u00edtica e galeguismo.\nMilitou nas Irmandades da Fala e posteriormente na ORGA, sendo elixido alcalde de Vilagarc\u00eda ao proclamarse a II Rep\u00fablica, ata que foi destitu\u00eddo en agosto de 1934. No seu mandato constru\u00eduse a actual Escola de M\u00fasica e o antigo balneario. Durante o bienio negro, foi perseguido e encarcerado en Cambados. Nas elecci\u00f3ns xerais de 1936 foi electo deputado por Pontevedra por Izquierda Republicana na candidatura da Frente Popular, situaci\u00f3n na que o colleu o inicio da guerra civil.\nSa\u00edu de Galicia en barco desde A Pobra do Carami\u00f1al o 27 de xullo de 1936 xunto co tenente de alcalde de Boiro Jos\u00e9 Mart\u00ednez Virel na lancha San Jos\u00e9 n\u00ba 2, dirix\u00edndose a Portugal onde o embaixador espa\u00f1ol Claudio S\u00e1nchez Albornoz o axudou para que puidera embarcar nun buque ingl\u00e9s cami\u00f1o de Francia, desde onde pasou a Madrid, para integrarse no bando republicano.\nExilio.\nRematada a Guerra Civil, exiliouse en Francia e posteriormente trasladouse a Buenos Aires, cidade na que se dedicou aos negocios, rexentando o restaurante \"La Casa de la Troya\".\nAcompa\u00f1ou a Castelao a Montevideo para fundar o 15 de novembro de 1944 o Consello de Galiza, xunto a Ram\u00f3n Su\u00e1rez Picallo e Ant\u00f3n Alonso R\u00edos. Falou no acto de constituci\u00f3n representado a Galicia. Elpidio pertenceu ao Consello ata a s\u00faa morte. Acudiu \u00e1s Cortes no exilio reunidas en M\u00e9xico e \u00e1 toma de posesi\u00f3n dos Presidentes das Rep\u00fablicas de Chile e do Uruguai.\nTomou parte no primeiro Congreso da Emigraci\u00f3n Galega celebrado en Bos Aires en 1956.\nPasamento.\nLogo do seu repentino pasamento o 17 de novembro de 1962 foi velado no Centro pontevedr\u00e9s e soterrado no Mausoleo do Centro Gallego, do que era socio desde a s\u00faa chegada \u00e1 Arxentina. As s\u00faas cinzas foron tra\u00eddas a Vilagarc\u00eda en 1988.\nVida persoal.\nCasou en outubro de 1916 con Rosina Otero. Foi o pai de Mariv\u00ed Villaverde e sogro de Ram\u00f3n de Valenzuela. Outra das s\u00faas fillas, Rosina Villaverde, casou con Sandalio Alonso de la Riva. O seu fillo m\u00e1is novo foi Francisco Villaverde Otero."}
{"id": "54178", "revid": "1576", "url": "https://gl.wikipedia.org/wiki?curid=54178", "title": "Turrican", "text": "Turrican \u00e9 un videoxogo programado por Manfred Trenz en 1990 para o Commodore 64, editado por Rainbow Arts existen tam\u00e9n versi\u00f3ns para Atari ST, Amiga CDTV, Mega Drive/Genesis, Game Boy, PC Engine, ZX Spectrum e Amstrad CPC. O xogo supuxo unha aut\u00e9ntica revoluci\u00f3n, pola s\u00faa animaci\u00f3n, gr\u00e1ficos e movemento, cambiando constantemente de decorado, cores, con opci\u00f3ns case ilimitadas para elixir, coa presenza de moit\u00edsimas \u00e1reas secretas que levan a un estilo de xogo non totalmente lineal, a acci\u00f3n do xogo \u00e9 fren\u00e9tica, disparando a todo o que se move."}
{"id": "54179", "revid": "56817", "url": "https://gl.wikipedia.org/wiki?curid=54179", "title": "Midnight Resistance", "text": "Midnight Resistance \u00e9 un videoxogo para m\u00e1quinas recreativas por Data East en 1989, utilizaba un joystick 3D. Ocean Software realizou versi\u00f3ns para Sega Genesis, ZX Spectrum, Amstrad CPC, Commodore 64, Commodore Amiga e Atari ST.\nXogo b\u00e9lico no cal un personaxe estilo Rambo debe disparar coa s\u00faa metralladora aos tanques que inundan a cidade para restablecer a orde e a paz."}
{"id": "54180", "revid": "56817", "url": "https://gl.wikipedia.org/wiki?curid=54180", "title": "SimCity", "text": "SimCity \u00e9 un simulador para ordenador que ten como finalidade a construci\u00f3n, desenvolvemento e administraci\u00f3n dos recursos dunha cidade, dese\u00f1ado por Will Wright sa\u00edu ao mercado en 1989, foi o primeiro produto de Maxis tras ser rexeitado por diversas casas de videoxogos, orixinalmente creado en 1985 utilizando un Commodore 64. Realiz\u00e1ronse versi\u00f3ns en m\u00faltiples ordenadores persoais e consolas e deu orixe a unha serie de simuladores, SimCity 2000 en 1993, SimCity 3000 en 1999 e SimCity 4 en 2003.\nSimCity supuxo un novo concepto en xogos de estratexia, conseguindo que o xogador sexa o responsable no cal debe controlar como funcionan os sistemas condicionados polas regras urban\u00edsticas e ocuparse do nivel de vida dos seus habitantes."}
{"id": "54182", "revid": "5863", "url": "https://gl.wikipedia.org/wiki?curid=54182", "title": "Dinamic Multimedia", "text": "Dinamic Multimedia foi unha compa\u00f1\u00eda de software espa\u00f1ola, fundada en 1984 por tres irm\u00e1ns como Dinamic Software (nome que levou ata 1993) comezou realizando xogos para o ZX Spectrum, os primeiros t\u00edtulos foron \"Yength\", aventura gr\u00e1fico-conversacional, e \"Artist\", un programa de dese\u00f1o. Abu Simbel Profanation (1985) foi o primeiro grande \u00e9xito da compa\u00f1\u00eda. Pero o seu m\u00e1is importante \u00e9xito foi a serie PC F\u00fatbol a partir de 1992. A compa\u00f1\u00eda crebou no ano 2001."}
{"id": "54183", "revid": "1077", "url": "https://gl.wikipedia.org/wiki?curid=54183", "title": "Dinamic", "text": ""}
{"id": "54184", "revid": "1077", "url": "https://gl.wikipedia.org/wiki?curid=54184", "title": "Dinamic Software", "text": ""}
{"id": "54185", "revid": "23204", "url": "https://gl.wikipedia.org/wiki?curid=54185", "title": "\u00d3so occipital", "text": "O \u00f3so occipital \u00e9 un \u00f3so impar do cranio que constit\u00fae o l\u00edmite posterior da cabeza e a metade da s\u00faa base. Nel p\u00f3dense distinguir as seguintes porci\u00f3ns:\nEstas partes disp\u00f3\u00f1ense \u00f3 redor do \"foramen magnum\" ou burato occipital, onde atopamos a parte inferior do bulbo raqu\u00eddeo, vasos e nervios.\nPorci\u00f3n escamosa.\nSituada nos laterais do occipital, articul\u00e1ndose cos \u00f3sos parietais a trav\u00e9s da sutura lambdoide, e coa ap\u00f3fise mastoide de cada \u00f3so temporal. Na s\u00faa zona media presenta a protuberancia occipital, da que parten sucos e cristas que dan lugar \u00e1s fosas: D\u00faas fosas craniais ou superiores, que aloxan os l\u00f3bulos occipitais do cerebro, e d\u00faas fosas cerebelosas ou inferiores, que aloxan os hemisferios cerebelosos.\nPorci\u00f3ns condilares.\nForman os bordos laterais do burato occipital. A s\u00faa parte anterior relaci\u00f3nase co bordo posterior do pe\u00f1asco do temporal. Lateralmente forman a zona posteromedial do burato rasgado posterior ou forame xugular. Na cara inferior das porci\u00f3ns condilares est\u00e1n os c\u00f3ndilos occipitais que se articulan coas caras articulares superiores do atlas (primeira v\u00e9rtebra cervical).\nPor diante de cada c\u00f3ndilo hai un burato, denominado burato condiloide\u00a0anterior por onde sae do endocranio o nervio hipogloso. Por detr\u00e1s pode haber tam\u00e9n un, o burato condiloide\u00a0posterior, que de existir, d\u00e1 paso a vasos emisarios. Este segundo orificio \u00e9 por iso pouco importante.\nPorci\u00f3n basilar.\nSituada por diante do burato occipital. Dir\u00edxese cara a arriba para unirse co esfenoide. Ata os vinte anos, m\u00e1is ou menos, esta uni\u00f3n real\u00edzase mediante unha cartilaxe que vai osific\u00e1ndose coa idade. No adulto xa non encontramos soluci\u00f3n de continuidade entre ambas estruturas. A uni\u00f3n entre a porci\u00f3n basilar do occipital e a l\u00e1mina cuadrangular do esfenoide denom\u00ednase clivus ou canal basilar."}
{"id": "54187", "revid": "5863", "url": "https://gl.wikipedia.org/wiki?curid=54187", "title": "Opera Soft", "text": "Opera Soft foi unha compa\u00f1\u00eda de videoxogos espa\u00f1ola, apareceu en 1987 formada por antigos programadores de Indescomp; os primeiros videoxogos da casa foron Livingstone supongo e Cosa Nostra que tiveron unha boa sa\u00edda no mercado espa\u00f1ol pero o seu maior \u00e9xito foi La abad\u00eda del crimen (1988) baseado na novela de Umberco Eco. Coa desaparici\u00f3n dos ordenadores de 8 bits a compa\u00f1\u00eda case desapareceu ata que en 1995 mercouna Microsoft transform\u00e1ndoa nunha \u00e1rea para creaci\u00f3n de xogos para a s\u00faa consola Xbox."}
{"id": "54190", "revid": "85894", "url": "https://gl.wikipedia.org/wiki?curid=54190", "title": "Perrelos, Sarreaus", "text": "Santa Mar\u00eda de Perrelos \u00e9 unha das parroquias do concello de Sarreaus. Est\u00e1 a 1,5\u00a0km do n\u00facleo de Sarreaus e a 9 de Xinzo de Limia. En 2011, segundo o IGE, ti\u00f1a 114 habitantes (60 homes e 54 mulleres).\nPatrimonio.\nEntre os lugares de interese est\u00e1 o penedo do Aranga\u00f1o, unha rocha da que se cr\u00eda ti\u00f1a poderes m\u00e1xicos para curar enfermidades dos nenos (v\u00e9xase tangara\u00f1o), e mais unha igrexa rom\u00e1nica cun arco triunfal de medio punto bastante ben conservado e unha imaxe barroca de Santa Luc\u00eda no retablo.\nFestas.\nA festa parroquial \u00e9 na honra de San Bartomeu, e cel\u00e9brase en agosto."}
{"id": "54191", "revid": "45576", "url": "https://gl.wikipedia.org/wiki?curid=54191", "title": "BMW", "text": "BMW (\"\", F\u00e1brica B\u00e1vara de Motores) \u00e9 un fabricante alem\u00e1n de autom\u00f3biles e motocicletas. Ten a s\u00faa sede principal en M\u00fanic. As s\u00faas filiais son Mini, Rolls-Royce, BMW i e BMW Bank.\nHistoria.\nEntre guerras.\nLogo da primeira guerra mundial prohib\u00eduselle a Alema\u00f1a fabricar motores de aviaci\u00f3n, polo que BMW comezou a producir freos para ferrocarr\u00eds. En 1923 a compa\u00f1\u00eda introduciuse no sector de veh\u00edculos, iniciando a fabricaci\u00f3n de motocicletas, que xa ent\u00f3n levaban o cl\u00e1sico motor de BMW de dous cilindros montados horizontalmente en ambos os lados e refrixerado por aire (motor tipo \"Boxer\"). Poucos anos despois BMW obtivo unha licenza para fabricar un autom\u00f3bil pequeno, que foi denominado 3/15. En 1933 a empresa produc\u00eda xa veh\u00edculos dese\u00f1ados integramente polos seus propios t\u00e9cnicos, introducindo sucesivamente diversos modelos, tanto de catro asentos como deportivos. Antes do comezo da segunda guerra mundial BMW fabricaba o 327, autom\u00f3bil amplo e luxoso, e o 328, un deportivo convertible. Ambos os modelos equipaban un motor de dous litros e foron moi avanzados na s\u00faa \u00e9poca.\nDurante a segunda guerra mundial, BMW forneceu un n\u00famero importante de veh\u00edculos ao ex\u00e9rcito, sobre todo motocicletas, e tam\u00e9n motores de aviaci\u00f3n \u00e1s forzas a\u00e9reas. Cara a finais da guerra, BMW perdeu as s\u00faas tres f\u00e1bricas situadas na Alema\u00f1a oriental e as s\u00faas instalaci\u00f3ns en M\u00fanic quedaron destru\u00eddas polas bombas.\nPosguerra.\nTerminada a guerra, BMW tardou uns anos en reconstru\u00edr a s\u00faa f\u00e1brica de M\u00fanic. Durante tres anos non puido fabricar, por mandato das forzas de ocupaci\u00f3n aliadas, de forma que ata 1952 non volveu producir un autom\u00f3bil. Con anterioridade, a empresa inglesa Bristol Aeroplane Company inspeccionara a f\u00e1brica de BMW e levouse os planos dos modelos producidos antes da guerra. Ao cabo dun tempo, a nova subsidiaria da empresa inglesa, Bristol Cars, iniciou a fabricaci\u00f3n do seu modelo 400, que resultou ser practicamente id\u00e9ntico ao BMW 327, inclu\u00edndo o famoso frontal en forma de \"dobre ril\".\nCo inicio da produci\u00f3n, unha vez finalizadas as restrici\u00f3ns impostas, BMW foi introducindo paulatinamente modelos de novo dese\u00f1o, centrados nas chamadas Serie 3, Serie 5 e Serie 7 e o minicoche Isetta, destinado a unha poboaci\u00f3n que non pod\u00eda permitirse un autom\u00f3bil maior. Todos eles son berlinas, \u00e9 dicir, autom\u00f3biles de catro a cinco prazas. A primeira serie \u00e9 de tama\u00f1os compacto e medio, a segunda grande e a terceira de luxo. Tam\u00e9n introduciu, coa denominaci\u00f3n Z1, un modelo deportivo, na s\u00faa versi\u00f3n coup\u00e9 e roadster, \u00e9 dicir, convertible, que na actualidade evolucionou cara a tres modelos diferentes, o Z3, que foi substitu\u00eddo posteriormente polo Z4 e o Z8, este \u00faltimo de gran luxo. No \u00e1mbito dos autom\u00f3biles BMW desenvolveu igualmente un SUV, veh\u00edculo combinado todo terreo e de estrada, que leva as siglas X5 e X3, o seu modelo descendente.\nProduci\u00f3n.\nBMW non abandonou a s\u00faa vocaci\u00f3n polas motocicletas e fabrica actualmente unha gama ampla, que incl\u00fae motos de estrada de alta e media cilindrada, as\u00ed como motos todo terreo. Nos \u00faltimos anos presentou tam\u00e9n un scooter totalmente innovador, o C1, que disp\u00f3n dunha estrutura s\u00f3lida por encima da cabeza do condutor e dun cinto de seguridade, o cal permite prescindir do casco. O \u00e9xito deste scooter \u00e9 a\u00ednda dubidoso.\nBMW tam\u00e9n ga\u00f1ou varios premios nos premios ao motor do ano, especialmente co V10, que actualmente levan os M5 e M6, un 10 cilindros en V de 5 litros de cilindrada, 507cv e 520\u00a0nm que os leva de 0\u2013100\u00a0km/h en apenas 4,7 segundos. Cos seus desenvolvementos e melloras constantes, BMW \u00e9 un dos fabricantes mundiais de autom\u00f3biles pioneiros na aplicaci\u00f3n da m\u00e1is moderna tecnolox\u00eda e electr\u00f3nica aos seus veh\u00edculos.\nBMW comercializa os seus produtos destacando a s\u00faa conduci\u00f3n deportiva. O lema da compa\u00f1\u00eda \u00e9 \"Freude am Fahren\", \u00e9 dicir, \"gozar conducindo\". En Galiza, este lema traduciuse como \"\u00bfG\u00fastache conducir?\".\nModelos de autom\u00f3biles.\nOs modelos BMW difer\u00e9ncianse no que concirne ao nome comercial segundo o seu modelo, cubicaxe do motor e outras caracter\u00edsticas (por exemplo - 325iX). O primeiro d\u00edxito ref\u00edrese ao modelo ou serie, os dous d\u00edxitos seguintes ref\u00edrense \u00e1 cubicaxe do motor (25 = 2,5 litros), e as letras ref\u00edrense a un trazo diferenciador, ao tipo de chasis, ou a caracter\u00edsticas do autom\u00f3bil ou do motor. ( i = inxecci\u00f3n, X = tracci\u00f3n \u00e1s catro rodas)\nCon todo, antes de estandarizar sobre as designaci\u00f3ns das series a mediados dos anos 1970, BMW principalmente usou a cubicaxe do motor para asignar os seus modelos. O exemplo m\u00e1is notable \u00e9 o 2002.\nAs series usadas son as seguintes:\nBMW usou n\u00fameros e letras m\u00faltiplas durante anos, pero non eran sempre consecuentes na s\u00faa aplicaci\u00f3n ag\u00e1s no uso do modelo como o primeiro n\u00famero. As\u00ed, hai moitas excepci\u00f3ns onde o nome modelo pode non concordar exactamente coas caracter\u00edsticas do coche. Ademais, a \u00faltima letra A 'Autom\u00e1tico' ou 'C' (convertible) pode ser engadida ao modelo; estes, con todo, non aparecen ag\u00e1s nalg\u00fans dos modelos autom\u00e1ticos m\u00e1is vellos.\nAlg\u00fans dos caracteres usados:\nAs excepci\u00f3ns \u00e1s designaci\u00f3ns est\u00e1ndar danse nos modelos que prove\u00f1en de BMW Motorsport. Os modelos producidos por esta divisi\u00f3n te\u00f1en 'unha M' de prefixo seguido da variedade na cal o coche est\u00e1 baseado (M3, M5, M6). \nAdemais, BMW de cando en vez fai coches f\u00f3ra destas series. Estes son polo xeral autos deportivos, convertibles ou coches especializados. Os exemplos son o \"Isetta\" (un pequeno coche de cidade cun motor de motocicleta), o M1 (o M orixinal), o Z1 (s\u00f3 en Europa), autos deportivos sen capota BMW Z3,Z8 e o coche el\u00e9ctrico E1.\nBMW s\u00f3 exporta versi\u00f3ns limitadas destes coches aos Estados Unidos. En Europa son posibles moitas m\u00e1is variaci\u00f3ns, ata con motores m\u00e1is pequenos, por exemplo os 316."}
{"id": "54192", "revid": "1131", "url": "https://gl.wikipedia.org/wiki?curid=54192", "title": "Pang", "text": "Pang \u00e9 un videoxogo para m\u00e1quinas recreativas desenvolvida por Mitchell Corporation e lanzado por Capcom en 1989, nos Estados Unidos comercializouse como Buster Bros. En 1990 Ocean Software realizou conversi\u00f3ns para ordenadores persoais, sa\u00edndo versi\u00f3ns para ZX Spectrum, Commodore 64, Amstrad CPC, Commodore Amiga e Atari ST.\nO xogo desenv\u00f3lvese en 17 localizaci\u00f3ns diferentes nas que debemos eliminar unhas b\u00f3las que non deixan de se reproducir ao seren golpeadas, para conseguir eliminalas contamos cunha b\u00e9sta ou un arp\u00f3n, a medida que subimos de pantalla aumenta a dificultade,"}
{"id": "54193", "revid": "1077", "url": "https://gl.wikipedia.org/wiki?curid=54193", "title": "Buster Bros", "text": ""}
{"id": "54194", "revid": "25871", "url": "https://gl.wikipedia.org/wiki?curid=54194", "title": "Guntimil, Xinzo de Limia", "text": "San Xo\u00e1n de Guntimil \u00e9 unha das 22 parroquias do concello ourens\u00e1n de Xinzo de Limia. No ano 2022 ti\u00f1a 77 habitantes, dos cales 45 eran homes e 32 mulleres.\nEst\u00e1 situada ao p\u00e9 do monte do Castelo, e a uns cinco quil\u00f3metros da vila de Xinzo. Ten industria do sector da maquinaria e a metalurxia."}
{"id": "54195", "revid": "89787", "url": "https://gl.wikipedia.org/wiki?curid=54195", "title": "Econom\u00eda de Xordania", "text": "Xordania \u00e9 un pa\u00eds pequeno con recursos naturais bastante limitados, pouca auga e pouco petr\u00f3leo. A pobreza, o desemprego e a inflaci\u00f3n son problemas fundamentais, pero o rei Abdullah, despois de asumir o trono en 1999, puxo en marcha reformas econ\u00f3micas para mellorar o padr\u00f3n de vida do pa\u00eds.\nO pa\u00eds \u00e9 un grande exportador de fosfato e carbonato de potasio, e tam\u00e9n depende do turismo e do comercio de fertilizantes. Importa o petr\u00f3leo que consome do Iraq e da Arabia Saudita.\nA Xordania contin\u00faa a seguir as directrices do Fondo Monetario Internacional dende o 2002, seguindo unha pol\u00edtica monetaria austera e privatizaci\u00f3ns."}
{"id": "54197", "revid": "98629", "url": "https://gl.wikipedia.org/wiki?curid=54197", "title": "Kata", "text": "Kata (en ; literalmente: \"forma\") \u00e9 unha palabra xaponesa que describe unha serie ou secuencia de movementos preestablecidos que se poden practicar normalmente s\u00f3, pero tam\u00e9n en parellas. Practicase Kata nas escolas tradicionais de arte xaponesa, como por exemplo Kata ou \"formas teatrais\" en \"kabuki\" e en escolas da \"Ceremonia do T\u00e9\" (\"chad\u014d\"), pero normalmente kata acostuma asociarse coas Artes Marciais. A kata \u00fasase na maior\u00eda das artes marciais do Xap\u00f3n e Okinawa, tales como aikido, \"iaido\", \"jodo\", judo, jujutsu, kendo e karate. Outras artes marciais como o Tai Chi Chuan e o Taekwondo te\u00f1en o mesmo tipo de adestramento, pero para describilo usan palabras no seus idiomas \"chin\u00e9s\" e \"coreano\" respectivamente.\nExplicaci\u00f3n.\nNa pr\u00e1ctica de artes marciais xaponesas, a kata vese como un compa\u00f1eiro esencial do \"randori\" (o adestramento libre) e complem\u00e9ntanse entre si para preparar ao practicante para un combate real. Por\u00e9n, actualmente a forma e a frecuencia de pr\u00e1ctica da \"Kata\" versus a \"Randori\" var\u00eda segundo a arte marcial ou incluso segundo a escola \u00e1 que se fan referencia. Tradicionalmente, a kata ens\u00ednase en etapas, com\u00e9zase a aprendizaxe con Kata relativamente menos complexos para despois ir incrementando a complexidade das t\u00e9cnicas e a velocidade de execuci\u00f3n (m\u00e9todo de interpolaci\u00f3n).\nRespecto \u00e1 frecuencia da pr\u00e1ctica da Kata, podemos comparar dous estilos. En \"iaido\" as kata executanse coa espada xaponesa (catana) e son a base de \"case\" todo o adestramento deste estilo. En contraste, no judo, o adestramento da kata minim\u00edzase e usualmente res\u00e9rvanse para os graos \"Dan\" (Cinto Negro).\nRespecto da forma en que se practica a Kata, podemos facer unha comparaci\u00f3n entre os distintos niveis dun mesmo estilo. No \"kenjutsu\" ou no \"kobujutsu\", estilos que se basean no control de armas e polo tanto un erro pode causar serias lesi\u00f3ns, as kata en parellas dos graos baixos pract\u00edcanse moi lentamente e con moito cuidado. Nos graos altos (Dan) as kata real\u00edzanse a maior velocidade e as lesi\u00f3ns ev\u00edtanse s\u00f3 mediante a alta sensibilidade e coordinaci\u00f3n de ambos os practicantes, os cales dominan conceptos como o tempo e a distancia \u00e1 perfecci\u00f3n.\nOutras artes marciais xaponeses tam\u00e9n incl\u00faen a pr\u00e1ctica da Kata en parellas con roles de \"atacante\" (uke o aite) e \"defensor\" (tori o nage), nas que a mi\u00fado ambos os practicantes intercambian os roles segundo unha secuencia preestablecida.\nAs\u00ed de variada e disimil \u00e9 a practica da Kata. \u00c9 usado na practica diaria, en competencias e en demostracions p\u00fablicas, pero en todas estas intancias buscase a perfecci\u00f3n na execuci\u00f3n. E a clave ao realizar unha Kata po\u00f1er \u00e9nfase nos aspectos t\u00e9cnicos de cada estilo, no balance, na respiraci\u00f3n, na coordinaci\u00f3n do tempo distancia e na \u00e9nfase (Kime) para asemellalo a un combate real."}
{"id": "54198", "revid": "56817", "url": "https://gl.wikipedia.org/wiki?curid=54198", "title": "Tiro con arco", "text": "O tiro con arco \u00e9 un deporte no que se utiliza un arco para disparar setas m\u00e1is lonxe ou m\u00e1is habitualmente con precisi\u00f3n sobre un albo, a s\u00faa orixe est\u00e1 na utilizaci\u00f3n do arco na caza e nas guerras. A persoa que practica este deporte ch\u00e1mase \"arqueiro\". O tiro con arco ol\u00edmpico \u00e9 a modalidade practicada nos Xogos Ol\u00edmpicos.\nHai d\u00faas modalidades principais, o Tiro con arco con diana regulado pola Federaci\u00f3n Internacional de Tiro con arco, \u00e9 a modalidade usada nos Xogos Ol\u00edmpicos e o Tiro con arco de campo que ademais das regulamentaci\u00f3ns e campionatos da FITA conta coa s\u00faa propia federaci\u00f3n internacional, a Asociaci\u00f3n Internacional de Arquer\u00eda de campo"}
{"id": "54199", "revid": "5863", "url": "https://gl.wikipedia.org/wiki?curid=54199", "title": "Batalla", "text": "Unha batalla \u00e9 un combate entre dous ou m\u00e1is contendentes onde cada un deles tratar\u00e1 de derrotar os demais. Normalmente te\u00f1en lugar nun contexto de guerra ou campa\u00f1a militar, e normalmente poden ser ben definidas polo espazo, o tempo e acci\u00f3n levada a cabo.\nAs guerras e as campa\u00f1as son guiadas pola estratexia mentres que as batallas son as fases nas que se emprega a t\u00e1ctica. O estratego alem\u00e1n Carl von Clausewitz manifestou que \"o emprego de batallas para ga\u00f1ar o fin da guerra\" era a esencia da estratexia."}
{"id": "54200", "revid": "1987", "url": "https://gl.wikipedia.org/wiki?curid=54200", "title": "Bamb\u00fa", "text": "O nome bamb\u00fa prov\u00e9n probablemente dunha adaptaci\u00f3n da palabra \"samambu\", orixinaria de Malaisia, e introducida en Europa polos portugueses no s\u00e9culo XVI.\nOs bamb\u00fas son orixinarios de Asia, Am\u00e9rica, \u00c1frica e Ocean\u00eda; poden adaptarse a numerosos climas (tropicais, subtropicais e temperados). En Europa existen f\u00f3siles pero ningunha especie end\u00e9mica, datando as primeiras plantaci\u00f3ns de 1855 en Inglaterra e en \"Anduze\" (Francia).\nSon plantas moi antigas (datan do Mioceno), r\u00fasticas e, sobre todo, moi at\u00edpicas. Inspiraron mitolox\u00edas e simbolox\u00edas. \u00c9 unha planta extraordinariamente \u00fatil, t\u00e9ndose descrito m\u00e1is de 1\u00a0500 usos e utilidades, moi v\u00e1lida no pasado e con moitas posibilidades no futuro. Pola s\u00faa alta resistencia e flexibilidade ch\u00e1maselle \"o aceiro vexetal\".\nO bamb\u00fa, a nivel econ\u00f3mico, pode representar un recurso renovable e sostible."}
{"id": "54201", "revid": "27155", "url": "https://gl.wikipedia.org/wiki?curid=54201", "title": "Medo", "text": "O medo \u00e9 unha emoci\u00f3n caracterizada por un intenso sentimento, habitualmente desagradable, provocado pola percepci\u00f3n dun perigo, real ou imaxinario, presente ou futuro. \u00c9 unha emoci\u00f3n primaria que se deriva da aversi\u00f3n natural \u00f3 risco ou \u00e1 ameaza, e manif\u00e9stase tanto nos animais como no ser humano. O presente artigo trata fundamentalmente do medo en humanos.\nEnfoques sobre o medo.\nDende o punto de vista biol\u00f3xico, o medo \u00e9 un esquema adaptativo, e constit\u00fae un mecanismo de supervivencia xurdido para permitir ao individuo responder ante situaci\u00f3ns adversas con rapidez e eficacia. Nese sentido, \u00e9 normal e beneficioso para o individuo e para a s\u00faa especie.\nDende o punto de vista neurol\u00f3xico \u00e9 unha forma com\u00fan de organizaci\u00f3n do cerebro primario dos seres vivos, e esencialmente consiste na activaci\u00f3n da am\u00edgdala cerebral, situada no lobo temporal.\nDende o punto de vista psicol\u00f3xico, social e cultural, o medo pode formar parte do car\u00e1cter da persoa ou da organizaci\u00f3n social. P\u00f3dese, por tanto, aprender a temer obxectos ou contextos, e tam\u00e9n se pode aprender a non temelos. Relaci\u00f3nase de maneira complexa con outros sentimentos (\"medo ao medo, medo ao amor, medo \u00e1 morte\") e garda unha estreita relaci\u00f3n cos distintos elementos da cultura."}
{"id": "54202", "revid": "25871", "url": "https://gl.wikipedia.org/wiki?curid=54202", "title": "Armadura", "text": "Unha armadura \u00e9 unha vestimenta que se fabricaba de metais ou outros materiais resistentes coma o coiro.\nOrixes.\nA orixe da armadura \u00e9 do per\u00edodo exipcio, naqueles tempos compo\u00f1\u00edase dun casco e unha coiraza. Entre os caldeos-asirios, polo que que aparece nos relevos da \u00e9poca, us\u00e1base un casco de bronce de forma algo c\u00f3nica, a coiraza feita de pel cuberta de l\u00e1minas met\u00e1licas e os bot\u00edns de coiro duro ou gornecido tam\u00e9n con l\u00e1minas. Os soldados gregos adoitaban levar unha t\u00fanica curta que remataba en pregues sim\u00e9tricos e sobre ela unha coiraza para o tronco, formada por tiras de coiro con pezas met\u00e1licas ou ben s\u00f3 d\u00faas pezas (peto ou plastr\u00f3n e espaleira) que cubr\u00edan peito e costas e un\u00edanse con tiras met\u00e1licas ou correas sobre os ombros mentres que a parte dianteira das pernas se defend\u00eda coas cn\u00e9mides."}
{"id": "54203", "revid": "89787", "url": "https://gl.wikipedia.org/wiki?curid=54203", "title": "Espada", "text": "Unha espada (do lat\u00edn \"spatha\", que tam\u00e9n serviu para denominar \u00e1 espada romana de cabalar\u00eda, que \u00e9 longa e recta) \u00e9 unha arma branca dun ou dous gumes que consiste basicamente nunha folla recta cortante, punzante \u2014ou ambas cousas\u2014, con empu\u00f1adura, e de certa envergadura ou \"marca\" (denom\u00ednase \"marca\" a unha lonxitude a partir de aproximadamente do medio metro). Segundo a definici\u00f3n estrita non ser\u00edan espadas os sabres, as catanas etc.\nNun senso meirande, t\u00e9ndese a entender por espada calquera arma branca de certa envergadura, independentemente do estilo da folla. O dese\u00f1o e a construci\u00f3n da espada pode variar moito, segundo a lonxitude da folla, a s\u00faa forma, os seus gumes, as s\u00faas empu\u00f1aduras, a s\u00faa procedencia etc. De acordo coas caracter\u00edsticas que pos\u00faen, reciben unha determinada denominaci\u00f3n que identifica, clasifica e encadra \u00e1 arma dentro dun tipo particular.\nTe\u00f1en a s\u00faa folla met\u00e1lica afiada nun ou nos dous gumes se \u00e9 de tallo, ou sen gumes e con puntas agudas e duras se \u00e9 de punzar, ou con ambas caracter\u00edsticas. A empu\u00f1adura fac\u00edase de moitos e diversos materiais, sobre todo se eran espadas para \"cinguir\" ou de \"parada\" aristocr\u00e1ticas, pero adoit\u00e1base empregar a madeira ou corno recubertos -ou non- de coiro ou cordeler\u00eda.\nSendo a s\u00faa aparici\u00f3n moi temper\u00e1 (IV milenio a. C.), a s\u00faa folla f\u00edxose inicialmente de cobre (moi d\u00e9bil), posteriormente de bronce, ferro e finalmente aceiro temperado. A factura e o manexo da espada permanecen constantes ao longo dos s\u00e9culos, pero as t\u00e9cnicas var\u00edan entre culturas e per\u00edodos como resultado das diferenzas no dese\u00f1o e prop\u00f3sito da folla. Os nomes dados a moitas espadas na mitolox\u00eda, literatura e historia reflicten o alto prestixio da arma (ver lista de espadas).\nHistoria.\nIdade antiga.\nAs primeiras armas que poden ser descritas como 'espadas' datan ao redor de 3100 a. C. Estas atop\u00e1ronse no sitio arqueol\u00f3xico de Arslantepe, Turqu\u00eda, por Marcella Frangipane da Universidade de Roma; estas est\u00e1n feitas de bronce arsenical, e te\u00f1en preto de 60\u00a0cm (24 polgadas) de longo. Algunhas te\u00f1en incrustaci\u00f3ns de prata.\nIdade de Bronce.\nOs humanos fabricaron e usar\u00f3n armas con corte desde a Idade de Bronce. A espada desenv\u00f3lvese a principios do II milenio a. C., a partir da daga, cando a confecci\u00f3n de follas longas se fai posible. As espadas m\u00e1is longas de 90\u00a0cm son raras durante a Idade de Bronce, pois a s\u00faa lonxitude excede a capacidade extensible do bronce (aliaxe de cobre e esta\u00f1o). Non foi ata o desenvolvemento de aliaxes m\u00e1is fortes, como o aceiro, que a espada longa foi pr\u00e1ctica para o combate.\nAs espadas da Idade de Bronce te\u00f1en a s\u00faa orixe nos traballos do cobre do Mediterr\u00e1neo e o mar Negro, as\u00ed como en Mesopotamia. A espada inicia a s\u00faa andaina europea mentres que no Pr\u00f3ximo Oriente durante un tempo unicamente faise uso de dagas; a espada destronar\u00e1 finalmente ao pu\u00f1al como arma simb\u00f3lica do guerreiro. A produci\u00f3n de espadas na China documentase desde a Idade de Bronce, durante a Dinast\u00eda Shang.\nA empu\u00f1adura nas s\u00faas orixes consist\u00eda simplemente nun mango, que protex\u00eda \u00e1 man de escorregar sobre a folla ao empuxar. No s\u00e9culo XV\u00a0a.\u00a0C. co\u00f1\u00e9cense na Europa central e n\u00f3rdica as espadas de ling\u00fceta: as follas te\u00f1en unha estreita ling\u00fceta que se insire na empu\u00f1adura dando lugar a formas diversas no sistema de enmangado, que chegaron pronto ao Mediterr\u00e1neo Oriental: Grecia, Chipre e Exipto. As espadas do Bronce N\u00f3rdico, desde aproximadamente o 1400\u00a0a.\u00a0C., mostran os caracter\u00edsticos dese\u00f1os espirais.\nAs espadas co\u00f1ecidas como Naue Type II, que se expandieron desde a Europa Meridional cara ao Mediterr\u00e1neo, foron relacionadas por Robert Drew co colapso da tard\u00eda Idade de Bronce.\nCabe sinalar que o metal \u00e9, durante longo tempo, un elemento de prestixio co que se fabrican as armas, xoias e obxectos cerimoniais, aos que s\u00f3 te\u00f1en acceso as clases dominantes. Para a metalurxia requ\u00edrese un especialista a tempo completo, mentres que as ferramentas coti\u00e1s seguen fabric\u00e1ndose a nivel dom\u00e9stico, con madeira ou pedra tallada. Tan s\u00f3 a elite e os personaxes de certo poder social est\u00e1n en disposici\u00f3n de posu\u00edr estas armas e conseguir conquistas e defensa persoal. Esta diferenza social, \"forza e carisma\", acabar\u00e1 convertendo a estes personaxes en defensores dun territorio e unha poboaci\u00f3n, e empezarase a esbozar a figura do heroe.\nIdade de Ferro.\nAs espadas de ferro fanse m\u00e1is com\u00fans a partir do s\u00e9culo XIII\u00a0a.\u00a0C. Os hititas, os mic\u00e9nicos e a cultura proto-c\u00e9ltica de Hallstatt (s\u00e9culo VIII\u00a0a.\u00a0C.) figuran entre os primeiros usuarios de espadas de ferro. O ferro ti\u00f1a a vantaxe de poderse producir en masa, debido a maior cantidade dispo\u00f1ible de materia prima. As primeiras espadas de ferro non son comparables coas posteriores de aceiro; crebadizas, a\u00ednda que superiores \u00e1s armas de bronce, pero a s\u00faa f\u00e1cil produci\u00f3n e a maior dispo\u00f1ibilidade de materia prima permit\u00edan por primeira vez o equipamento de ex\u00e9rcitos enteiros con armas de metal, a\u00ednda que ocasionalmente os ex\u00e9rcitos exipcios da Idade de Bronce foron completamente equipados con armamento de bronce.\nOs ferreiros aprenderon finalmente que, engadindo certa cantidade de carb\u00f3n (engadido durante a reduci\u00f3n en forma de carb\u00f3n de le\u00f1a) ao ferro, pod\u00edan producir unha aliaxe mellorada (agora co\u00f1ecida como aceiro). Na antig\u00fcidade existiron varios m\u00e9todos diferentes de fabricaci\u00f3n de espadas, entre os que \u00e9 m\u00e1is co\u00f1ecido o dese\u00f1o por soldadura (\"pattern welding\"). A t\u00e9cnica de dese\u00f1o por soldadura consist\u00eda en unir distintos tipos de aceiro para mellorar a resistencia e tenacidade do material. Nesa \u00e9poca, o aceiro soldado por forxa atop\u00e1base case exclusivamente nas ra\u00f1uras centrais que se lle fac\u00edan \u00e1s follas para reducir a masa e mellorar a flexibilidade e o equilibrio. Cheg\u00e1ronse a desenvolver dese\u00f1os intricados, que eran considerados a marca do mestre ferreiro.\nAntig\u00fcidade cl\u00e1sica.\nCo tempo, desenvolv\u00e9ronse diversos m\u00e9todos por todo o mundo. No tempo da Antig\u00fcidade cl\u00e1sica e os Imperios Parto e Sas\u00e1nida de Ir\u00e1n, foron com\u00fans as espadas de ferro. A \"xifos\" e a \"kopis\" gregas e a \"gladius\" romana son exemplos deste tipo, medindo aproximadamente de 60 a 70\u00a0cm. M\u00e1is tarde Imperio romano introduciu a \"spatha\" (o voc\u00e1bulo para a s\u00faa empu\u00f1adura, \"spatharius\", converteuse nun rango do tribunal en Constantinopla), m\u00e1is longa, e desde ent\u00f3n o termo \"espada longa\" apl\u00edcase \u00e1s espadas comparativamente longas das s\u00faas respectivas \u00e9pocas.\nAs espadas chinesas de aceiro fan a s\u00faa aparici\u00f3n desde o terceiro s\u00e9culo a. C. na Dinast\u00eda Qin: atopamos a \"Dao\" con s\u00f3 un f\u00edo, en ocasi\u00f3ns traducida como sabre ou espada ancha, e a \"jian\" de dobre f\u00edo.\nIdade Media.\nO tipo \"spatha\" permanece estendido durante o per\u00edodo das migraci\u00f3ns e a\u00ednda na Idade Media. As \"spathas\" da era Vendel (Suecia, 550-793) estaban decoradas con motivos xerm\u00e1nicos (similares aos dos \"bracteates\" -moeda de ouro plana, elaborados tralas moedas romanas). A era viquinga contempla novamente unha produci\u00f3n m\u00e1is estandarizada, pero o dese\u00f1o b\u00e1sico segue sendo deudor da \"spatha\".\nS\u00f3 desde o s\u00e9culo XI as espadas normandas empezan a desenvolver os gavil\u00e1ns ou a cruz. Durante as cruzadas do s\u00e9culo XII (ou XIII) este tipo cruciforme permanece estable, con variaci\u00f3ns que s\u00f3 afectan \u00e1 forma do pomo. Estas espadas estaban dese\u00f1adas como armas cortantes, a\u00ednda que se fixeron com\u00fans puntas efectivas para rebater mell\u00f3ralas na armadura. As espadas dun s\u00f3 f\u00edo populariz\u00e1ronse en Asia. A espada coreana \"Hwandudaedo\", derivada da \"Dao\" chinesa, co\u00f1eceuse no medievo cedo dos Tres Reinos. A \"catana\" xaponesa, cuxa produci\u00f3n se documenta aproximadamente no ano 900 deriva tam\u00e9n da \"Dao\".\nBaixa Idade Media e Renacemento.\nNovos dese\u00f1os de espada - xunto a mellora da armadura - f\u00f3ronse desenvolvendo a un ritmo cada vez m\u00e1is r\u00e1pido entre 1300 e 1500, durante o Renacemento. O principal cambio foi o alargamento da empu\u00f1adura, que permit\u00eda o uso ambidiestro, e unha folla m\u00e1is longa. Este tipo de espada, chamada no seu tempo \"Langes Schwert\" (en alem\u00e1n espada longa) ou \"spadone\", era com\u00fan cara a 1400, e varios \"Fechtb\u00fccher\" (libros de esgrima) que se conservan dos s\u00e9culos XV e XVI ofrecen instruci\u00f3ns sobre o seu uso. Outra variante foi a espada especializada en perforar a armadura, do tipo \"estoque\". A espada longa popularizouse pola capacidade de alcance, de corte e pulo, mentres que o estoque f\u00edxoo pola s\u00faa habilidade para alcanzar os ocos entre as placas da armadura. A empu\u00f1adura envolv\u00edase en ocasi\u00f3ns con arame ou pel de animal para ofrecer unha maior suxeici\u00f3n, \u00e1 vez que dificultaba a posibilidade de desarme ao golpear a man.\nNo s\u00e9culo XVI, a longa \"doppelh\u00e4nder\" (hoxe chamada \"zweih\u00e4nder\" (ambos termos xerm\u00e1nicos designan o uso das d\u00faas mans) finalizou a tendencia ao incremento do tama\u00f1o das espadas (sobre todo pola diminuci\u00f3n das armaduras de placas e a chegada das armas de fogo), e a temper\u00e1 Idade Moderna viu o retorno \u00e1s armas m\u00e1is lixeiras, para unha soa man.\nA espada foi a arma m\u00e1is persoal neste per\u00edodo, a m\u00e1is prestixiosa e a m\u00e1is vers\u00e1til no combate corpo a corpo, pero empezou a declinar o seu emprego militar debido a que a tecnolox\u00eda cambiou a guerra. No entanto, mantivo un rol principal na autodefensa civil.\nIdade Moderna e Contempor\u00e1nea.\nCrese que o \"rapier (estoque)\" evolucionou da espa\u00f1ola \"espada roupeira\" no s\u00e9culo XVI. O \"rapier\" (estoque) difire das espadas m\u00e1is antigas en que non se trata dun arma militar, sen\u00f3n de uso civil. Tanto o \"rapier\" (estoque) como a \"schiavona\" italiana desenvolveron a cruz en forma de cesta para protexer a man. Durante os s\u00e9culos XVII e XVIII, a \"smallsword\", m\u00e1is curta, converteuse nun accesorio esencial en Europa e no Novo Mundo, e a maior\u00eda dos homes ricos e oficiais militares portaban unha. Tanto a \"smallsword\" como o \"rapier\" (estoque) seguiron sendo as espadas de duelo m\u00e1is populares ata ben entrado o s\u00e9culo XVIII.\nCando o vestir espadas pasou de moda, os bast\u00f3ns tomaron o seu lugar no armario dos cabaleiros. Alg\u00fans modelos de bast\u00f3n (co\u00f1ecidos como \"bast\u00f3ns espada\") incorporaban unha folla escondida. \"A canne\", arte marcial franc\u00e9s, desenvolveuse como unha t\u00e9cnica de loita con bast\u00f3ns e bast\u00f3ns-espadas, ata converterse nun deporte.\nCara ao fin da s\u00faa vida \u00fatil, a espada serviu m\u00e1is como unha arma de autodefensa que para un uso na batalla, e a importancia militar das espadas decreceu durante a Idade Moderna. Ata como arma persoal, a espada empezou a perder a s\u00faa preeminencia a principios do s\u00e9culo XIX, paralelamente ao desenvolvemento das armas de fogo persoais e fiables.\nAs espadas seguen en uso, pero cada vez m\u00e1is limitadas a dignitarios oficiais militares e uniformes cerimoniais. Malia iso, moitos ex\u00e9rcitos conservaron as s\u00faas armadas de cabaler\u00eda pesada ata logo da primeira guerra mundial. Por exemplo, o ex\u00e9rcito brit\u00e1nico adoptou formalmente un novo dese\u00f1o de espada de cabaler\u00eda en 1908, case o \u00faltimo cambio de armamento antes do estalido da guerra. As \u00faltimas unidades de cabaler\u00eda pesada brit\u00e1nica non pasaron aos veh\u00edculos armados ata 1938. As espadas e outras armas dedicadas \u00e1 \"mele\" foron empregadas ocasionalmente por varios pa\u00edses durante a segunda guerra mundial, a\u00ednda que como arma secundaria polo seu desfase ante o armamento contempor\u00e1neo.\nEspadas en Galicia.\nAs primeiras espadas son as que aparecen nos petr\u00f3glifos da Idade de Bronce (entre os que destacan as espadas nos petr\u00f3glifos de Auga da Laxe, en Gondomar, na Pedra das Ferraduras, en San Xurxo de Sacos, e no Castri\u00f1o de Conxo en Santiago de Compostela), mentres que as primeiras espadas atopadas son en contextos acu\u00e1ticos (excepto a Espada de Mouru\u00e1s) de tipo pistiliforme e lingua de carpa dragadas no r\u00edo Ulla, Mi\u00f1o e Sil (concretamente en Catoira entre as torres de Oeste e Isorna, San Estevo de Sil e H\u00edo) entre as que destaca a espada de Meira froito do intercambio comercial atl\u00e1ntico; estas rutas por todo o arco Atl\u00e1ntico, que nalg\u00fans casos chegaron incluso ata o Mediterr\u00e1neo, acadaron o seu maior desenvolvemento durante a etapa transicional entre o II e o I milenio a.C. que nos deixou aqu\u00ed estoques brit\u00e1nicos de ling\u00fceta trapezoidal dragados no r\u00edo Ulla, espadas atl\u00e1nticas de ling\u00fceta calada tripartita e folla nervada de aspecto pistiliforme, dragadas tam\u00e9n no Ulla, e na espada dragada en augas do r\u00edo Mi\u00f1o fronte a Salvaterra. As espadas da Idade de Bronce adoitan ser importaci\u00f3ns da Breta\u00f1a francesa e das illas brit\u00e1nicas que, co decorrer do tempo, acaban por ser copiadas por ferreiros locais e alteradas ao gusto nativo dando lugar a modelos con alteraci\u00f3ns ind\u00edxenas.\nNa Idade de ferro os Galaicos abandonan as grandes espadas da era anterior por unhas m\u00e1is pequenas (excepto no caso da representada no guerreiro castrexo de Arme\u00e1) entre as que destacan as chamadas espadas ou pu\u00f1ais de antenas, feitas en bronce con folla case flam\u00edxera e nervio central cunha empu\u00f1adura con tres terminaci\u00f3ns.\nA partir da Idade Media pasan a usarse o mesmo tipo de espadas que no resto da pen\u00ednsula ib\u00e9rica, representadas nas armas que portan as estatuas xacentes dos sepulcros de se\u00f1ores feudais, as\u00ed como un petr\u00f3glifo medieval no lugar do Castelo no lugar do Formigueiro, no concello de Amoeiro. Ferm\u00edn Bouza-Brey recolleu material etnogr\u00e1fico nos anos 30 do s\u00e9culo XX, no que os labregos usaban unha espada que bat\u00edan tres veces contra a auga dun r\u00edo para bendicir casas e campos.\nInstrumentos de castigo.\nAs espadas xenu\u00ednas poden usarse para administrar unha diversidade de castigos f\u00edsicos: penas capitais por decapitaci\u00f3n ou a amputaci\u00f3n de membros. En Escandinavia, onde por tradici\u00f3n se aplicaban os castigos coa espada, os nobres eran decapitados cunha espada e os plebeos cun machada.\nEn Asia p\u00f3dese ver un emprego similar \u00e1 espada. O shinai, unha espada de pr\u00e1ctica, \u00e9 tam\u00e9n usada como instrumento de azoutes, moi com\u00fan en escolas extracurriculares privadas.\nMorfolox\u00eda e terminolox\u00eda.\nUnha espada consta de folla e de empu\u00f1adura. O termo va\u00ed\u00f1a designa a cuberta da folla da espada, onde repousa cando non est\u00e1 en uso.\nFolla.\nTres tipos de ataques poden realizarse coa folla: punzar, cortar e resgar. A folla pode ter dobre f\u00edo ou un s\u00f3 f\u00edo; esta \u00faltima pode ter un falso f\u00edo preto da punta. Ao manexar a espada, o f\u00edo verdadeiro ou lado m\u00e1is longo \u00e9 o que se usa para punzadas en recto ou estocadas, mentres que o f\u00edo falso ou lado m\u00e1is curto empr\u00e9gase para contraatacar. Algunhas empu\u00f1aduras te\u00f1en o f\u00edo na parte m\u00e1is longa, en tanto que as empu\u00f1aduras m\u00e1is sim\u00e9tricas permiten o intercambio ao lado curto e ao lado longo simplemente vir\u00e1ndoa.\nA folla pode ter muescas ou acanalamentos co\u00f1ecidos como \"fullers\" ou \"abatanadores\", que dan lixeireza \u00e1 folla e permiten \u00e1 s\u00faa vez mantela forte e r\u00edxida. A folla pode estreitarse de forma m\u00e1is ou menos aguzada cara \u00e1 punta, utilizada para punzar. A parte da folla entre o centro de percusi\u00f3n (CoP) e a punta co\u00f1\u00e9ceselle como punto d\u00e9bil da folla. A secci\u00f3n entre o centro de balance (CoB) e a empu\u00f1adura \u00e9 co\u00f1ecida como punto forte da folla. A secci\u00f3n entre o CoP e o CoB \u00e9 a parte media da folla. O recazo, tam\u00e9n co\u00f1ecido como \"ricasso\" ou \"ombreiro,\" \u00e9 a pequena secci\u00f3n da folla inmediata cara a g\u00e1rdaa que se atopa completamente sen f\u00edo, e pode ser presionada cun dedo para aumentar o control da punta. Moitas espadas non te\u00f1en recazo. Nalgunhas armas longas, como a \"Zweih\u00e4nder\" alem\u00e1, unha cuberta de pel envolve ao recazo, e un espadach\u00edn pode estender a\u00ed o seu dedo para manexar mellor a espada en combate pr\u00f3ximo.\nO recazo cont\u00e9n normalmente a marca do ferreiro da espada. Nas follas xaponesas, esta marca aparece na \"espiga\" (parte da folla que se estende dentro da empu\u00f1adura) baixo o mango. No caso dunha \"espiga de cola de rata\", o ferreiro da espada solda unha delgada vara ao final da folla cara a g\u00e1rdaa. Esta vari\u00f1a chega ata a empu\u00f1adura (finais do s\u00e9culo XX e construci\u00f3ns posteriores). Isto ocorre de xeito m\u00e1is com\u00fan en r\u00e9plicas decorativas, ou espadas baratas de ornato. As espadas tradicionais non usan este m\u00e9todo de construci\u00f3n, xa que pode romperse facilmente o punto de soldadura.\nNa elaboraci\u00f3n tradicional, o ferreiro da espada forxa a \"espiga\" como parte da espada. As \"espigas\" tradicionais van a trav\u00e9s da empu\u00f1adura, d\u00e1ndolle maior durabilidade que a \"espiga cola de rata\". Os ferreiros colocan dita espiga ao final do pomo da espada, ou en ocasi\u00f3ns soldan a empu\u00f1adura coa espiga e a parte final desta a aparafusan ao pomo da espada. Este estilo \u00e9 co\u00f1ecido como de \"espiga estreita\" ou \"oculta\".\nAs r\u00e9plicas modernas, menos tradicionais, das espadas te\u00f1en en ocasi\u00f3ns o pomo aparafusado, ou unha noz do pomo suxeita a empu\u00f1adura e permiten desmantelala. A \"espiga completa\" (m\u00e1is com\u00fan en coitelos e machetes) ten o mesmo ancho que a folla e conta co mesmo grosor do mango. Nas espadas europeas ou asi\u00e1ticas vendidas na actualidade, moitas espadas anunciadas como de \"espiga completa\" son en realidade de \"espiga cola de rata\".\nA partir do s\u00e9culo XVIII, a espada creouse para cortar, isto \u00e9, a parte afiada da folla se curvaba cun radio igual \u00e1 distancia do corpo do espadach\u00edn que a \u00eda a usar. Isto permit\u00eda que a folla tivese un efecto de serra m\u00e1is que de simple corte. Nas espadas europeas, que se usan con toda a lonxitude do brazo, o seu radio de curvatura era de aproximadamente un metro. As espadas de Medio Oriente, ao usarse co brazo flexionado, ti\u00f1an un radio m\u00e1is pequeno.\nEmpu\u00f1adura.\nPor empu\u00f1adura compr\u00e9ndese toda a parte da espada que permite o control e manexo da folla e consiste do mango, o pomo e unha garda simple ou elaborada. As espadas de \u00e9raa postviquinga constaban unicamente dunha garda cruzada (chamada empu\u00f1adura en cruceta).\nO pomo, ademais de mellorar o balance da espada e do mango, pod\u00eda usarse como un instrumento de ataque no curto alcance. O pomo tam\u00e9n pod\u00eda ter borlas ou n\u00f3s da espada.\nA espiga \u00e9 a extensi\u00f3n da estrutura da folla a trav\u00e9s da empu\u00f1adura.\nA guarnici\u00f3n, gardam\u00e1n ou garda, \u00e9 a defensa, tam\u00e9n noutras armas brancas, que se pon para protexer a man.\nUn gabi\u00e1n \u00e9 un ferro que sae da guarnici\u00f3n da espada para defender tanto a man como o resto do corpo dos golpes do contrario. Normalmente hai dous, formando as\u00ed unha cruz.\nVa\u00ed\u00f1a.\nA va\u00ed\u00f1a \u00e9 a cuberta protectora na cal repousa a espada. En todo o milenio, a va\u00ed\u00f1a foi elaborada de diversos materiais, inclu\u00edndo pel, madeira e metais, como bronce e aceiro. A abertura da va\u00ed\u00f1a por onde se introduce a folla ch\u00e1mase garganta e forma parte de toda a montura da mesma va\u00ed\u00f1a, na cal leva un gancho ou un anel que facilita a entrada da espada.\nNas va\u00ed\u00f1as de pel xeralmente est\u00e1 protexida por unha punta de metal, na cal descansa a punta da folla da espada.\nA va\u00ed\u00f1a, xa sexa de metal ou de pel, brinda unha protecci\u00f3n extra a trav\u00e9s dunha extensi\u00f3n chamada cu\u00f1a ou zapato.\nEspadas dun s\u00f3 f\u00edo e espadas de dobre f\u00edo.\nComo xa se indicou anteriormente, os termos espada longa, grande espada e a \"Claymore ga\u00e9lica\" relaci\u00f3nanse a unha era en especial, e cada termo designa un tipo particular de espada. Unha espada \u00e9 en sentido estrito unha folla recta de dobre f\u00edo dese\u00f1ada para cortar e rasgar*. Con todo, de maneira xeral, o termo vese modificado polas diversas influencias culturais. Case todos os investigadores designan \u00e1s espadas dun s\u00f3 f\u00edo, como as armas asi\u00e1ticas, coa palabra de espada, polo prestixio que comparten das s\u00faas contrapartes europeas.\nOs europeos tam\u00e9n se refiren de maneira frecuente \u00e1s s\u00faas espadas dun s\u00f3 f\u00edo como espadas, inclu\u00edndo os \"sabres\" e \"floretes\". Os outros termos (cimitarra, mandoble, tranchete, chafalote, espada mortuoria) son para referirse en esencia ao mesmo tipo de arma, pero a diferenza de nome d\u00e9bese aos seus distintos usos en distintas \u00e9pocas.\nSimbolox\u00eda.\nA espada pode simbolizar violencia, combate ou intervenci\u00f3n militar. A declaraci\u00f3n de Xes\u00fas: \"Aqueles que vivan pola espada morrer\u00e1n pola espada\" usaba este termo nese sentido. No islam, a expresi\u00f3n \u00e1rabe \"Jihad bis saif\" 'loita pola espada' significa a guerra 'santa' para o islam. Outro exemplo deste significado metaf\u00f3rico v\u00e9n ao vello refr\u00e1n de \"a pluma \u00e9 m\u00e1is forte que a espada\", atribu\u00eddo a Edward Bulwer-Lytton.\nA espada de Damocles \u00e9 unha an\u00e9cdota moral, onde unha espada suspendida encima dun l\u00edder significa o perigo sempre presente que acompa\u00f1a este nivel xer\u00e1rquico.\nNos casos seguintes, a espada significa armas en xeral, e a mi\u00fado era considerada como un s\u00edmbolo, ata que despois, na pr\u00e1ctica operacional foi substitu\u00edda por armas de fogo."}
{"id": "54204", "revid": "1987", "url": "https://gl.wikipedia.org/wiki?curid=54204", "title": "D\u00fabida", "text": "A d\u00fabida constit\u00fae un estado de incerteza e un l\u00edmite da confianza ou a crenza. Pode proxectarse nos campos da decisi\u00f3n e a acci\u00f3n, ou afectar unicamente \u00e1 crenza e \u00e1 fe. Se o antecede unha \"verdade\" convencionalmente aceptada, a d\u00fabida implica desafiar esta.\nCaracter\u00edsticas.\nEn filosof\u00eda, a d\u00fabida cartesiana equivale \u00e1 suspensi\u00f3n do xu\u00edzo (\"epogh\u00e9\") que trataban de provocar, cos seus numerosos e a mi\u00fado sensatos argumentos, os esc\u00e9pticos antigos (Pirronismo). \nOs argumentos esc\u00e9pticos que enfronta Descartes parecen estramb\u00f3ticos, vistos dende a vida coti\u00e1 e o sentido com\u00fan. Pero Descartes non semella confundir o conxunto de crenzas e convicci\u00f3ns que \u00e1s claras parecen indispensables para orientarnos na pr\u00e1ctica, cos criterios da investigaci\u00f3n filos\u00f3fica. Isto pode apreciarse na distinci\u00f3n que establece Descartes, entre as Regras do M\u00e9todo e as Regras da \"moral provisional\". \nA investigaci\u00f3n, que \u00e9 unha tarefa pr\u00e1ctica e desenv\u00f3lvese no \u00e1mbito xeral da vida, ten o prop\u00f3sito de servir a esta, pero ser\u00eda insensato esperalo antes de que ela mesma alcance alg\u00fans resultados razoablemente confiables. Entre tanto, para desenvolverse, a investigaci\u00f3n consiste en someter a exame unha porci\u00f3n moi grande do que chamamos \"sentido com\u00fan\", inclu\u00edndo aqu\u00ed moitas ideas conforme \u00e1s cales (todo semella indicalo) habemos de vivir mentres a investigaci\u00f3n mesma se desenvolva. Pero non se trata de interromper a pr\u00e1ctica e a vida para permitir a investigaci\u00f3n, as\u00ed como tampouco de facer pasar como \"resultados\", unhas poucas modas intelectuais (a doutrina da seita onde nos educamos, ou calquera outro produto da confusi\u00f3n). O proxecto cartesiano foi o de examinar esas ideas, entre outras, en busca de fundamentos filosoficamente v\u00e1lidos. \nOs argumentos esc\u00e9pticos (encami\u00f1ados a introducir d\u00fabidas) que Descartes considera nas \"Meditaci\u00f3ns Metaf\u00edsicas\", foron tomados na s\u00faa totalidade de Plat\u00f3n (\"Cratilo\" e \"Teetetes\"). Estes argumentos constit\u00faen un instrumento de investigaci\u00f3n, e en primeiro lugar deben avaliarse conforme a se son ou non intelixibles, e se unha vez aceptados, ser\u00edan en principio susceptibles de discutirse (pois do contrario, ser\u00edan incompatibles coa actividade de investigaci\u00f3n). Se ambas as condici\u00f3ns se cumpren, os argumentos son \u00fatiles \u00e1 empresa filos\u00f3fica en opini\u00f3n de Descartes (precisamente como instrumentos de investigaci\u00f3n). Para m\u00e1is tarde, dentro da investigaci\u00f3n cartesiana, quedar\u00eda xulgar se realmente non temos raz\u00f3n ningunha que permita descartalos."}
{"id": "54205", "revid": "75439", "url": "https://gl.wikipedia.org/wiki?curid=54205", "title": "Equitaci\u00f3n", "text": "A equitaci\u00f3n \u00e9 un deporte ecuestre que consiste en manter o control preciso sobre un cabalo e require dun moi bo coidado e limpeza do animal por parte do xinete.\nOs cabalos utilizanse para deportes de alta competici\u00f3n, coma o Salto, Adestramento, Concurso completo, Salto alto, Enduro Ecuestre, enganches, volteo, Polo, H\u00edpica e Rodeo. Os cabalos tam\u00e9n se montan para os prop\u00f3sitos terap\u00e9uticos, xa que o montar a cabalo en forma non competitiva mellora a sa\u00fade humana e o desenvolvemento emocional. Nalgunhas partes do mundo, a\u00ednda os utilizan para os prop\u00f3sitos pr\u00e1cticos, como por exemplo para o arado.\nA equitaci\u00f3n est\u00e1 rexida pola Federaci\u00f3n Ecuestre Internacional e \u00e9 un deporte ol\u00edmpico dende 1900 nas disciplinas de salto, adestramento e concurso completo de equitaci\u00f3n.\nHistoria.\nNa prehistoria, o cabalo s\u00f3 serv\u00eda de alimento para o ser humano. Pero na Idade de Bronce percataronse de que o cabalo pod\u00edase empregar como ferramenta de traballo. Na \u00c9poca Antiga o cabalo foi utilizado para a guerra. Os principais ex\u00e9rcitos contaban con cabalar\u00eda, nesta \u00e9poca aparece o primeiro cabalo famoso na historia: Buc\u00e9falo, o cabalo de Alexandre Magno, cazado e domado por el. A Idade Media caracterizouse pola cabalar\u00eda espa\u00f1ola ou \"Escola de Cabaleiros\"."}
{"id": "54208", "revid": "27249", "url": "https://gl.wikipedia.org/wiki?curid=54208", "title": "Mente (hom\u00f3nimos)", "text": "Mente ref\u00edrese aos aspectos colectivos do intelecto e a consciencia.\nO termo \"mente\" tam\u00e9n se pode referir a:"}
{"id": "54210", "revid": "54334", "url": "https://gl.wikipedia.org/wiki?curid=54210", "title": "D\u00eda de", "text": ""}
{"id": "54212", "revid": "1093", "url": "https://gl.wikipedia.org/wiki?curid=54212", "title": "Pratos Combinados", "text": ""}
{"id": "54219", "revid": "85894", "url": "https://gl.wikipedia.org/wiki?curid=54219", "title": "Euskal Herria Bai", "text": "Euskal Herria Bai \u00e9 o nome dunha coalici\u00f3n coa que as forzas pol\u00edticas de Iparralde Abertzaleen Batasuna, Eusko Alkartasuna e Batasuna concorreron \u00e1s elecci\u00f3ns lexislativas francesas de 2007 a iniciativa de Abertzaleen Batasuna.\nDesta formaci\u00f3n quedou f\u00f3ra o Partido Nacionalista Vasco, xa que tralo atentado de Barajas sucedido en Madrid o 31 de decembro, decidiu non ir \u00e1s elecci\u00f3ns na mesma lista que Batasuna.\nDe todas xeitos os tres partidos da coalici\u00f3n mante\u00f1en as portas abertas \u00f3 PNV, segundo manifestaron na s\u00faa presentaci\u00f3n.\nAs principais bases do seu programa pol\u00edtico son:\nResultados electorais.\nEn 2007 presentouse \u00e1s elecci\u00f3ns lexislativas francesas, conseguindo na primeira volta m\u00e1is de 10.600 votos. Os seus mellores resultados foron na IV circunscrici\u00f3n (sur de Lapurdi) acadando o 9,09% dos votos. As\u00ed mesmo a coalici\u00f3n abertzale conseguiu ser a forza m\u00e1is votada en seis localidades (Muskildi, Ozaze-Z\u00fchara, Bunuze, Gamarten, Izura-Azme, Lexantz\u00fc). Por\u00e9n, non conseguiu pasar \u00e1 segunda volta en ningunha das tres circunscrici\u00f3ns vascas e deixou en mans dos seus votantes a quen votar na segunda volta.\nDebido \u00f3s bos resultados a coalici\u00f3n traballa de cara \u00e1s municipais e cantonais onde si poder\u00e1 ser unha forza de importancia.\nResultados por circunscrici\u00f3n:"}
{"id": "54221", "revid": "1576", "url": "https://gl.wikipedia.org/wiki?curid=54221", "title": "Compilar", "text": ""}
{"id": "54226", "revid": "89664", "url": "https://gl.wikipedia.org/wiki?curid=54226", "title": "Panqueixo", "text": "\"Para a flor amarela tam\u00e9n chamada panqueixo ver o artigo: C\u00e1ncaro.\"\nO panqueixo, herba dos dentes ou herba dos montes (Capsella bursa-pastoris) \u00e9 unha planta herb\u00e1cea anual da familia das brasic\u00e1ceas. Planta comestible, cons\u00f3mense en ensalada as s\u00faas follas tenras, que son de pequeno tama\u00f1o e con forma de coraz\u00f3n. Tam\u00e9n se utiliza tradicionalmente como planta medicinal pola s\u00faa capacidade para controlar as hemorraxias.\nUsos.\nXa en 1542, comentando \"De materia medica\" de Diosc\u00f3rides o doutor m\u00e9dico Andrea Mattioli da Siena recomenda \"Capsella bursa-pastoris\" \"contra as hemorraxias e perda contiosas de sangue\". Na antiga Castela (Espa\u00f1a) s\u00e1bese da s\u00faa utilizaci\u00f3n polas mulleres para cortar hemorraxias producidas polo ciclo menstrual.\nA\u00ednda que en infusi\u00f3n o seu gusto \u00e9 moi desagrad\u00e1bel, actualmente, algunhas casas comerciais de medicina naturista util\u00edzana como tratamento sintom\u00e1tico das menorraxias e metrorraxias, cultiv\u00e1ndose para este fin.\nCo\u00f1ecida dende a antig\u00fcidade, foi moi usada na Idade Media, citada por Diosc\u00f3rides coma hemost\u00e1tico.\nNon se atopan referencias do seu uso en xardinaxe.\nEnfermidades.\n\"Albugo candida\" parasita a mi\u00fado a herba dos dentes e outras cruc\u00edferas. \"Plasmodiophora brassicae\", o axente da hernia da verza tam\u00e9n parasita a herba dos dentes.\nTaxonom\u00eda.\n\"Capsella bursa-pastoris\" foi descrita por Carl von Linn\u00e9 Medik. e publicado en \"Pflanzen-Gattungen\" 85. 1792.\nBas\u00f3nimo.\n\"Thlaspi bursa-pastoris\" L. (recollido por vez primeira en \"Species Plantarum\" 1753)\"\nNomes com\u00fans.\nOs nomes com\u00fans galegos son variados: bolsa de pastor, (\"bulsa de pastor\", \"bulsa do pastor\u00ea\"), herba dos dentes, pan e queixi\u00f1o, panqueixo, poutas de zorro etc."}
{"id": "54227", "revid": "889", "url": "https://gl.wikipedia.org/wiki?curid=54227", "title": "Herba dos montes", "text": ""}
{"id": "54228", "revid": "22570", "url": "https://gl.wikipedia.org/wiki?curid=54228", "title": "Batalla de Dien Bien Phu", "text": "A batalla de Dien Bien Phu (en franc\u00e9s Bataille de Di\u00ean Bi\u00ean Phu; en vietnamita: Chi\u1ebfn d\u1ecbch \u0110i\u1ec7n Bi\u00ean Ph\u1ee7) foi o encontro b\u00e9lico decisivo da Primeira Guerra de Indochina, librada entre forzas francesas do Corpo Expedicionario do Extremo Oriente (que inclu\u00eda tropas da Lexi\u00f3n Estranxeira e doutros pa\u00edses coloniais franceses), e forzas comunistas vietnamitas revolucionarias do Viet Minh. A batalla ocorreu entre marzo e maio de 1954, culminando cunha derrota contundente dos franceses.\nA batalla significou a vitoria do xeneral Giap, o 7 de maio de 1954. Como consecuencia Francia abandonou a parte norte do Vietnam (o Tonqu\u00edn), logo do asinamento dos acordos de Xenebra en xullo de 1954, que ademais instauraron a partici\u00f3n do pa\u00eds ao longo do paralelo 17\u00ba."}
{"id": "54229", "revid": "889", "url": "https://gl.wikipedia.org/wiki?curid=54229", "title": "Herba dos carpinteiros", "text": ""}
{"id": "54230", "revid": "98629", "url": "https://gl.wikipedia.org/wiki?curid=54230", "title": "Becacina cabra", "text": "A becacina, becacina cabra, cerreta ou narcexa com\u00fan, entre outros nomes, \"Gallinago gallinago\" (Linnaeus, 1758), \u00e9 unha ave acu\u00e1tica duns 28\u00a0cm de lonxitude, dun peso duns 250 g e dunha apertura alar duns 49\u00a0cm. Este paxaro ten o peteiro m\u00e1is longo de todos os da familia dos escolap\u00e1cidos (\"Scolapacidae\"), e presenta unha plumaxe variada que vai dende cores marr\u00f3ns claras e escuras, raias lonxitudinais claras que percorren o corpo e franxas claras e escuras na zona da cabeza, sendo a parte inferior de cor clara e a cola barreada de cor negra e leonada rematada, como moitas das s\u00faas plumas, nunha franxa branca.\nCaracter\u00edsticas.\nTen unha vida media duns 12 anos, e p\u00f3dense reco\u00f1ecer as s\u00faas pegadas de tres dedos no chan, sendo o do centro m\u00e1is longo, e formando cos outros dous un \u00e1ngulo de 60 graos.\nA muda.\nAmosan distintos tipos de muda segundo o momento vital no que se atopan. As\u00ed temos unha muda prenupcial que incl\u00fae as cobertoiras, cola, terciarias e plumas corporais. Tam\u00e9n te\u00f1en unha muda postnucial que acontece os \u00faltimos meses do ano, e unha muda postxuvenil que incl\u00fae o corpo, cola, as medianas e cobertoiras.\nDistribuci\u00f3n.\nA s\u00faa distribuci\u00f3n \u00e9 moi ampla, atop\u00e1ndose en case todo o planeta ag\u00e1s Ocean\u00eda. A area de ani\u00f1amento destas aves vai dende as zonas temper\u00e1s e fr\u00edas de Europa, Asia e Am\u00e9rica, ata zonas tropicais, o sur de \u00c1frica e case toda Suram\u00e9rica.\nNa Pen\u00ednsula Ib\u00e9rica pod\u00e9mola atopar ani\u00f1ando en Galicia, Asturias e no Sistema Central, e como migrante ou invernante nas costas Atl\u00e1nticas, Cant\u00e1bricas e Mediterr\u00e1neas en dous fluxos migratorios diferentes, atop\u00e1ndose tam\u00e9n no resto da pen\u00ednsula.\nPoboaci\u00f3n en Galicia.\nA poboaci\u00f3n ind\u00edxena en Galicia \u00e9 escasa. Algunhas estimaci\u00f3ns sit\u00faana nunhas 100 parellas. A poboaci\u00f3n migrante ou invernante \u00e9 abondosa a\u00ednda que non foi cuantificada ata agora.\nH\u00e1bitat.\nA becacina cabra prefire zonas achegadas \u00e1 auga, en xeral zonas h\u00famidas, xunqueiras, marismas, matogueiras, beiras dos r\u00edos ou zonas encharcadas, incluso \u00e1s veces vive en zonas costeiras, a\u00ednda que foxe dos lugares con carrizo ou excesivamente cheos de auga.\nConstr\u00fae o seu ni\u00f1o nun pequeno burato cuberto de vexetaci\u00f3n, normalmente tras unha matogueira que ten a funci\u00f3n de ocultar o lugar da vista doutros paxaros depredadores de ovos.\nReproduci\u00f3n.\nA becacina busca parella cada ano, e as femias que non atopan apar\u00e9anse con machos pol\u00edgamos, que pasar\u00e1n a defender dous territorios. Os ritos de apareamento son moi particulares e incl\u00faen un vo de celo, facendo un picado e logo voltan a tomar altura de xeito s\u00fabito. Mentres fan o picado emiten un son empregando a plumaxe exterior da cola, e repiten o proceso, \u00e1s veces por m\u00e1is de media hora.\nA posta consta de 4 ovos duns 39\u00a0mm de lonxitude, e inc\u00fabanse durante uns 20 a 30 d\u00edas entre maio e xu\u00f1o. \u00d3 nacer, os polos alim\u00e9ntanse grazas aos esforzos dos proxenitores. Son nid\u00edfugos e \u00f3 redor dos 20 d\u00edas deixan o ni\u00f1o e fanse independentes.\nDieta.\nO peteiro longo s\u00e9rvelle \u00e1 becacina para introducilo na lama e movelo ata atopar un verme ou insecto. Pode penetrar ata 6\u00a0cm e comer mentres este est\u00e1 no interior da terra. Ademais a s\u00faa dieta pode completarse con caracois, pequenos anfibios e restos de plantas.\nAmeazas.\nAs ameazas son distintas segundo o tipo de poboaci\u00f3n:"}
{"id": "54235", "revid": "1786", "url": "https://gl.wikipedia.org/wiki?curid=54235", "title": "Gallinago gallinago", "text": ""}
{"id": "54236", "revid": "23204", "url": "https://gl.wikipedia.org/wiki?curid=54236", "title": "Las Chinas", "text": "Las Chinas foi un grupo de pop espa\u00f1ol dos anos 80, formado integramente por mulleres. O grupo formouse en Madrid en 1979. Integr\u00e1bano Mar\u00eda Jos\u00e9 Serrano, \"Jose\" (voz), \"Montse\" (baixo), \"Luna\" (guitarra) e \"Miluca\" (teclados). M\u00e1is tarde sumouse a elas \"Speedy\" (bater\u00eda). A s\u00faa referencia eran as brit\u00e1nicas Mo-dettes, grupo da nova onda formado tam\u00e9n s\u00f3 por mozas. En 1980 realizaron varios concertos en directo en varios lugares de Espa\u00f1a, e asinaron un contrato coa multinacional RCA.\nO seu primeiro sinxelo, cos temas \"El hombre salvaje\" e \"Amor en fr\u00edo\", editouse a principios de 1981. Durante ese ano, realizaron varias actuaci\u00f3ns e intervi\u00f1eron en varios programas de televisi\u00f3n, e ata nunha longametraxe, \"La \u00faltima estaci\u00f3n\", no cal interpretaron unha versi\u00f3n do tema de Ejecutivos Agresivos \"Te esp\u00edo\". A versi\u00f3n editouse logo na cara B dun sinxelo da banda sonora orixinal da pel\u00edcula.\nO grupo terminou por disolverse sen chegar a gravar nin un s\u00f3 \u00e1lbum, a\u00ednda que deixaron alg\u00fans temas in\u00e9ditos, como \"23 de enero\" e \"Chicos de la calle\" que logo foron publicados polo selo DRO nun \u00e1lbum dobre dedicado a varios grupos e titulado \"El pecado original\". A cantante do grupo iniciou en 1983 a s\u00faa carreira en solitario, co nome de Kik\u00ed d'Ak\u00ed."}
{"id": "54237", "revid": "5863", "url": "https://gl.wikipedia.org/wiki?curid=54237", "title": "Econom\u00eda de Belize", "text": "A pequena e esencialmente privada econom\u00eda de Belize depende principalmente do turismo, seguida da exportaci\u00f3n de produtos mari\u00f1os, c\u00edtricos, cana de azucre, banana e roupas. A descuberta de petr\u00f3leo en 2006 impulsou o crecemento econ\u00f3mico. Os esforzos de prospecci\u00f3n continuaron e en 2009 a produci\u00f3n creceu un pouco."}
{"id": "54240", "revid": "25871", "url": "https://gl.wikipedia.org/wiki?curid=54240", "title": "Thin Lizzy", "text": "Thin Lizzy \u00e9 unha banda de rock irlandesa formada en Dubl\u00edn en 1969. A banda orixinalmente foi liderada polo cantante, baixista e compositor Phil Lynott. A banda \u00e9 mellor co\u00f1ecida pola s\u00faa canci\u00f3n \"The Boys Are Back In Town\", todo un cl\u00e1sico da historia do rock.\nTraxectoria.\nO cr\u00edtico John Dugan escribiu que mentres a banda cobraba forza, Lynott era a\u00ednda m\u00e1is intelixente e profundo \u00e1 hora de escribir as canci\u00f3ns, preferindo temas baseados nas clases sociais, dramas de amor e odio, influ\u00eddo por Bob Dylan, Van Morrison, Bruce Springsteen e pola literatura irlandesa. Nunha entrevista a Phil Lynott, este asegurou que a s\u00faa maior influencia foi Van Morrison. A m\u00fasica cubriu moito territorio, inclu\u00eddo o country e o folclore, pero xeralmente consid\u00e9raselles como unha banda de heavy metal ou hard rock.\nA\u00ednda que bandas anteriores xa usaban t\u00e9cnicas similiares, Thin Lizzy caracteriz\u00e1banse por ser dos primeiras bandas de hard rock en utilizar d\u00faas guitarras mel\u00f3dicas \u00e1 vez, unha t\u00e9cnica pioneira por Wishbone Ash no Reino Unido, mentres que tam\u00e9n era utilizado por Lynyrd Skynyrd nos Estados Unidos. Esta t\u00e9cnica foi refinada m\u00e1is tarde e popularizada por bandas emerxente da nova onda no Reino Unido, como Judas Priest e Iron Maiden especialmente. Estes \u00faltimos particularmente eloxiaron moito a Thin Lizzy ao longo da s\u00faa carreira, ata tocaron unha versi\u00f3n da s\u00faa canci\u00f3n \"Massacre\". Exemplos deste duelo de guitarras en harmon\u00eda p\u00f3dense escoitar perfectamente na canci\u00f3n \"The Boys Are Back In Town\" e \"Cowboy Song\" do \u00e1lbum \"Jailbreak\".\nLynott \u00e9 un dos poucos homes negros que tiveron \u00e9xito notable no rock, e demostrou que un home negro tam\u00e9n pode triunfar no rock, como xa o fixese anteriormente Jimi Hendrix. Actualmente quizais o cantante negro de rock m\u00e1is co\u00f1ecido \u00e9 Lenny Kravitz.\nHistoria.\nO grupo foi fundado a finais de 1969 en Dubl\u00edn (Irlanda), por Phil Lynott, o guitarrista Eric Bell, o organista Eric Wrixon e o bater\u00eda Brian Downey. Wrixon foise en 1970, e cansados das poucas posibilidades de \u00e9xito en Dubl\u00edn, o grupo foise a Londres en 1971.\nAsinando un contrato con Decca Records, o primeiro \u00e9xito de Thin Lizzy chegou en 1973, con \"Whiskey in the Jar\", unha versi\u00f3n dunha tradicional canci\u00f3n irlandesa. Metallica logrou un \u00e9xito a\u00ednda maior coa s\u00faa versi\u00f3n particular desta canci\u00f3n en 1998, ga\u00f1ando ata un Grammy en 1999.\nCon todo, o grupo inicialmente tivo problemas alcanzando o \u00e9xito con esta canci\u00f3n, e un decepcionado Bell deixou o grupo. A s\u00faa substituci\u00f3n inicial foi Gary Moore, ao que xa co\u00f1ec\u00eda Lynott anos atr\u00e1s na banda Skid Row. M\u00e1is tarde, reagrup\u00e1ronse e recrutaron a Scott Gorham e Brian Robertson como guitarristas, dando o son definitivo \u00e1 banda.\n\"Fighting\" (1975) foi o seu primeiro \u00e1lbum con \u00e9xito. Con todo, o seu seguinte disco, \"Jailbreak\", foi un \u00e9xito total, con canci\u00f3ns como \"Jailbreak\" e \"The Boys Are Back In Town\", o seu maior \u00e9xito e a s\u00faa canci\u00f3n m\u00e1is recordada.\nRobertson deixou o grupo en 1978, e foi substitu\u00eddo por Gary Moore. Ent\u00f3n houbo unha substituci\u00f3n de guitarristas, qued\u00e1ndose con s\u00f3 tres membros, Lynott, Gorham e Downye. Mantiveron aos seus fans, con todo Thin Lizzy xa non alcanzou tantos \u00e9xitos como anos atr\u00e1s.\nLynott morreu en xaneiro de 1986, v\u00edtima do abuso coas drogas e o alcohol. No ver\u00e1n do mesmo ano, a banda reuniuse dando un concerto en Dubl\u00edn con Bob Geldof cantando en lugar do falecido Lynott.\nOs membros que quedan de Thin Lizzy volv\u00e9ronse a reunir en 1999 para unha xira por Europa e un disco en directo. Tendo unha xira xunto a Deep Purple nos Estados Unidos en 2004, Thin Lizzy estiveron ata 2006 tocando polo Reino Unido e Irlanda. Volver\u00e1n de xira con Deep Purple en 2007 polo Reino Unido. Con todo, non te\u00f1en plans para gravar un novo disco.\nOrixe do nome da banda.\nHai polo menos tres versi\u00f3ns sobre a orixe do nome de Thin Lizzy. Non hai ningunha declaraci\u00f3n de ning\u00fan membro da banda que confirme nada, as\u00ed que todo queda en simples especulaci\u00f3ns.\nA versi\u00f3n m\u00e1is popular describe como o guitarrista Eric Bell, que era fan de John Mayall's Bluesbreakers, comprou unha copia do c\u00f3mic \"The Dandy\" logo de ver a portada de \"Bluesbreakers with Eric Clapton\", na que Eric Clapton aparec\u00eda lendo un exemplar desta publicaci\u00f3n. Bell quedou co nome Tin Lizzie, o nome dun robot, un personaxe deste c\u00f3mic, que acabou no nome da banda, Thin Lizzy.\nUnha segunda versi\u00f3n conta que o nome da banda foi collido do nome con que se co\u00f1ec\u00eda ao coche Model T Ford.\nE unha terceira versi\u00f3n suxerida por Jim Fitzpatrick, que foi amigo de Phil Lynott e produciu os dese\u00f1os art\u00edsticos da banda, asegura que Phil Lynott inspirou o nome da banda tras co\u00f1ecer a unha moza, cuxo nomee era Liz Igoe, e que lle engadiu o Tin porque quedaba mellor."}
{"id": "54241", "revid": "1131", "url": "https://gl.wikipedia.org/wiki?curid=54241", "title": "\u00d3so frontal", "text": "O \u00f3so frontal \u00e9 un \u00f3so impar do cranio, situado na parte anterosuperior. Nel p\u00f3dense establecer catro partes: escama. porci\u00f3n nasal e d\u00faas porci\u00f3ns orbitarias.\nEscama.\nTam\u00e9n chamada porci\u00f3n vertical do frontal, corresp\u00f3ndese coa fronte e parte da c\u00fapula cranial. Artic\u00falase cos \u00f3sos parietais a trav\u00e9s da sutura coronal, e coas \u00e1s maiores do esfenoide. \u00d3s dous lados da li\u00f1a mediosaxital presenta a eminencia frontal ou protuberancia frontal. Preto do bordo caudal e a \u00e1mbolos dous lados da li\u00f1a media est\u00e1n os arcos superciliares (que se corresponden coa zona das cellas); entre estes dous arcos existe unha depresi\u00f3n chamada \"glabela\". Nesta porci\u00f3n vertical e a cada beira do plano saxital est\u00e1n os seos frontais, separados por un tabique que pode ser incompleto ou mesmo non atoparse na li\u00f1a media. Estes seos poden estar divididos en pequenas celas.\nPorci\u00f3n nasal.\n\u00c9 a parte m\u00e1is prominente, situada na parte media do seu bordo caudal, separando as \u00f3rbitas entre si. Artic\u00falase na s\u00faa parte anterior cos \u00f3sos propios do nariz a trav\u00e9s da sutura nasofrontal; o punto medio desta sutura recibe un nome de seu: \"Nasi\u00f3n\". Da superficie inferior despr\u00e9ndese a espi\u00f1a nasal do frontal, que se articula coa \"crista galli\" do \u00f3so etmoide.\nPorci\u00f3ns orbitarias.\nSituadas a cada beira do bordo caudal da escama e separadas pola l\u00e1mina cribosa do etmoide. Artic\u00falanse na s\u00faa cara posterior coas \u00e1s menores do esfenoide. Acollen \u00e1s gl\u00e1ndulas lacrimais na parte supero-externa da \u00f3rbita e o m\u00fasculo oblicuo maior do ollo.\nAp\u00f3fises orbitarias.\nExisten catro, d\u00faas interna e d\u00faas externas:"}
{"id": "54242", "revid": "56817", "url": "https://gl.wikipedia.org/wiki?curid=54242", "title": "Parietal", "text": "O parietal \u00e9 un \u00f3so par que forma parte do teito e as paredes laterais do cranio, de forma cuadrangular, convexo por f\u00f3ra e c\u00f3ncavo por dentro. Os dous parietais artic\u00falanse entre si a trav\u00e9s dos seus bordos saxitais (ou mediais) formando a sutura saxital; co \u00f3so occipital a trav\u00e9s dos seus bordos posteriores, formando a sutura lambdoide; e co \u00f3so frontal a trav\u00e9s dos seus bordos anteriores, formando a sutura coronal. Os seus bordos inferiores artic\u00falanse co \u00f3so temporal e coas \u00e1s maiores do esfenoide, formando as suturas esfenoparietal, parietoescamosa e parietomastoidea.\nO punto de uni\u00f3n da sutura saxital coa lambdoide ch\u00e1mase \"Lambda\", e o punto de uni\u00f3n da sutura saxital coa sutura coronal ch\u00e1mase \"Bregma\". Estes dous puntos son interesantes porque permanecen sen osificar ata os dous anos de vida polo que se empregan como fiestras ecogr\u00e1ficas para estudos cerebrais."}
{"id": "54244", "revid": "2098", "url": "https://gl.wikipedia.org/wiki?curid=54244", "title": "Abd el Krim", "text": ""}
{"id": "54245", "revid": "98629", "url": "https://gl.wikipedia.org/wiki?curid=54245", "title": "Econom\u00eda das Bahamas", "text": "A econom\u00eda das Bahamas depende fortemente do turismo (uns 60% do Produto interno bruto) e do sector financeiro (uns 15% do PIB). Uns 80% dos turistas que visitan o pa\u00eds son americanos, pero este n\u00famero tivo unha ca\u00edda entre 2001 e 2003 despois dos ataques de 11 de setembro, recuper\u00e1ndose despois. Antes do 2006 a expansi\u00f3n do turismo estimulou a construci\u00f3n de novos hoteis e vivendas e xerou un forte crecemento do PIB, pero desde aquel ano houbo unha ca\u00edda no n\u00famero de turistas."}
{"id": "54246", "revid": "114718", "url": "https://gl.wikipedia.org/wiki?curid=54246", "title": "Uriah Heep", "text": "Uriah Heep \u00e9 unha banda de rock brit\u00e1nica xurdida a fins dos anos sesenta, pioneira do x\u00e9nero heavy metal. Caracterizouse, entre outras cousas, polos seus constantes cambios de ali\u00f1aci\u00f3n, na cal o \u00fanico membro permanente \u00e9 o guitarrista Mick Box.\nA\u00ednda que na actualidade seguen gozando de boa reputaci\u00f3n, as s\u00faas grandes obras aparecen na d\u00e9cada dos setenta, especificamente entre os anos 1970 e 1976.\nNa actualidade est\u00e1 formado por Mick Box (guitarra e voz; desde 1969), Lee Kerslake (bater\u00eda e voz; entre 1972 e 1979, e desde 1982), Trevor Bolder (baixo e voz; entre 1976 e 1981, e desde 1983), Bernie Shaw (voz; desde 1986) e Phil Lanzon (teclado e voz; desde 1986)."}
{"id": "54247", "revid": "56817", "url": "https://gl.wikipedia.org/wiki?curid=54247", "title": "179", "text": ""}
{"id": "54251", "revid": "98629", "url": "https://gl.wikipedia.org/wiki?curid=54251", "title": "180", "text": ""}
{"id": "54252", "revid": "98629", "url": "https://gl.wikipedia.org/wiki?curid=54252", "title": "181", "text": ""}
{"id": "54253", "revid": "5863", "url": "https://gl.wikipedia.org/wiki?curid=54253", "title": "183", "text": ""}
{"id": "54254", "revid": "23204", "url": "https://gl.wikipedia.org/wiki?curid=54254", "title": "184", "text": ""}
{"id": "54255", "revid": "1131", "url": "https://gl.wikipedia.org/wiki?curid=54255", "title": "Torrelavega", "text": "Torrelavega \u00e9 un concello espa\u00f1ol situado na comunidade aut\u00f3noma de Cantabria. \u00c9 a capital da comarca do Besaya e a segunda cidade m\u00e1is poboada de Cantabria, ademais dun importante n\u00facleo industrial e comercial. \nXeograf\u00eda.\nSituase a uns oito quil\u00f3metros da costa cant\u00e1brica, a 27,5 quil\u00f3metros de Santander (capital da comunidade). A cidade \u00e9 a capital da comarca do Val do Besaya, \u00e1 que tam\u00e9n pertencen os concellos de Cartes, Los Corrales de Buelna, Cieza, Arenas de Igu\u00f1a, B\u00e1rcena de Pie de Concha, Molledo, Anievas e San Felices de Buelna.\nA cota m\u00e1xima \u00e9 de 606 metros e, a cota m\u00ednima, de 12 metros. Ten de \u00e1rea 35,54 km2, ocupando o posto 57 en canto a municipios por superficie en Cantabria.\nDestacan o r\u00edo Saja e o r\u00edo Besaya. Ambos r\u00edos forman a principal conca hidrogr\u00e1fica de Cantabria. En Torrelavega o Saja recibe as augas do Besaya para logo desembocar na r\u00eda de San Mart\u00edn de Arena de Suances.\nLimita polo norte con Santillana del Mar, Suances e Polanco, polo leste con Pi\u00e9lagos e Puente Viesgo, polo sur con Los Corrales de Buelna e San Felices de Buelna, e polo oeste con Reoc\u00edn e Cartes.\nHistoria.\nFoi fundada a finais do s\u00e9culo XIII por Garci Lasso I de la Vega, Adiantado Maior de Castela, en nome de Afonso XI.\nO seu nome actual \u00e9 a contracci\u00f3n que, co paso do tempo, se produciu do ep\u00f3nimo da casa que constru\u00edu na zona Leonor de la Vega, filla de Garci Lasso II de la Vega e nai do Marqu\u00e9s de Santillana, para administrar os impostos e os privilexios do seu territorio.\nTorrelavega era un centro gandeiro de importancia para Castela dende tempos remotos. \"O aumento de poboaci\u00f3n e o progreso da s\u00faa industria\" merec\u00e9ronlle en 1895 o t\u00edtulo de cidade, concedido pola ent\u00f3n rexente Mar\u00eda Cristina de Borb\u00f3n.\nDemograf\u00eda.\nA poboaci\u00f3n do concello \u00e9 de 55.947 habitantes segundo o censo de 2009, (INE 2009), polo que un 9,5% dos c\u00e1ntabros viven en Torrelavega. A s\u00faa tendencia demogr\u00e1fica est\u00e1 estancada desde o ano 2000, dado a unha baixa natalidade e a un progresivo envellecemento da poboaci\u00f3n, que son compensados con fluxos migratorios que se dan desde os comezos dos noventa. Desde 1991, Torrelavega perdeu un 6,8% da poboaci\u00f3n, isto \u00e9, 4.113 habitantes.\nAdemais, a escaseza e subsecuente carest\u00eda das vivendas no n\u00facleo urbano desenvolveu nun proceso de periurbanizaci\u00f3n ou desprazamento da poboaci\u00f3n para os concellos do contorno, en especial \u00f3s eixes conurbanos Torrelavega-San Felices de Buelna, que aumentou a s\u00faa poboaci\u00f3n nun 2,86 %, Torrelavega-Cartes (1,47 %), Torrelavega-Los Corrales de Buelna (1,44 %) e Torrelavega-Suances (2,84 %), sendo o aumento demogr\u00e1fico en Torrelavega do 0,82 % entre 2002 e 2003, e un retroceso do 0,15% entre 2005 e 2006. Torrelavega \u00e9 o segundo concello m\u00e1is poboado de Cantabria.\nFonte: INE\nMonumentos.\nEsculturas.\nNa \u00faltima d\u00e9cada f\u00f3ronse colocando en espazos p\u00fablicos diversas esculturas contempor\u00e1neas. Destaca o conxunto localizado na estrada de circunvalaci\u00f3n, chamado \"bulevar ronda\":\nMedios de comunicaci\u00f3n.\nPrensa escrita.\nO \"Diario Alerta\", que ten a s\u00faa sede en Pe\u00f1acastillo, en Santander, cobre cunha secci\u00f3n a actualidade da cidade.\n\"El Diario Monta\u00f1\u00e9s\", ten o seu Suplemento Veci\u00f1os de Torrelavega, ademais dunha correspondente secci\u00f3n informativa sobre a cidade diariamente en cada exemplar do xornal.\nTelevisi\u00f3n.\nA televisi\u00f3n de Torrelavega pasou no 2005 de chamarse Vegavision a chamarse T\u00da Television que retransmit\u00eda en anal\u00f3xico en parte de Cantabria, e nas plataformas dixitais. Cesou as s\u00faas emisi\u00f3ns a finais do 2008 comezos do 2009. Actualmente funciona unha nova televisi\u00f3n de cobertura en toda a comarca, TCBtelevisi\u00f3n (Tele Comarca del Besaya), que iniciou as s\u00faas emisi\u00f3ns o 1 de outubro de 2009."}
{"id": "54257", "revid": "85894", "url": "https://gl.wikipedia.org/wiki?curid=54257", "title": "Ignacio Pardo", "text": "Ignacio Pardo, nado en Lugo en 1947, \u00e9 un videoartista galego dedicado tam\u00e9n a outros sectores do audiovisual como a direcci\u00f3n art\u00edstica.\nTraxectoria.\nComezou na videocreaci\u00f3n en 1985 con Videoviol\u00edn. Participou no Certame de C\u00e1diz (1987) Certame Nacional de V\u00eddeo de Vitoria (1986) e estivo presente en ARCO (1988 e 1989),\"Panorama Europeo de Videoarte\" no Centro Cultural Conde Duque realizado en Madrid en 1992, \"La Imagen Sublime. V\u00eddeo de creaci\u00f3n en Espa\u00f1a 1970-1985\", \"Bienal de la Imagen en Movimiento. Visionarios Espa\u00f1oles\"(1992), \"Todo fluye: infograf\u00eda espa\u00f1ola\" (1996), \"Se\u00f1ales de V\u00eddeo. Aspectos de la videcreaci\u00f3n espa\u00f1ola de los \u00faltimos a\u00f1os \" (1996) organizadas polo Centro de Arte Reina Sof\u00eda, \u201cNuevos caminos. Amenazas y promesas del arte electr\u00f3nico\" Conseller\u00eda de Cultura (1999), ademais de na Documenta de Kassel e outras mostras internacionais como Hannover, Arnheim, Utrecht, Rennes, Cannes, Liubliana, N\u00e1poles, Sydney, Graz, Berl\u00edn, Innsbruck, S\u00e3o Paulo, Helsinki, Lynz, Moscova etc... En maio e xu\u00f1o de 2007 exp\u00f3n \" Senescencia\" no soto do Centro Galego de Arte Contempor\u00e1nea de Santiago de Compostela. En novembro de 2018 exp\u00f3n \"Exhumaci\u00f3n\" na Fundaci\u00f3n Luis Seoane da Coru\u00f1a.\nExposici\u00f3ns.\nRetrospectiva no CGAC. Fundaci\u00f3n Luis Seoane da Coru\u00f1a."}
{"id": "54259", "revid": "25871", "url": "https://gl.wikipedia.org/wiki?curid=54259", "title": "Hard rock", "text": "O hard rock ou rock duro \u00e9 un x\u00e9nero musical derivado do rock and roll con influencias de guitarras blueseras relacionado en principio co heavy metal.\nOrixe e bandas.\nRa\u00edces.\nO garage rock, o rock and roll, o blues e o country son as ra\u00edces do hard rock, as\u00ed e todo, consid\u00e9rase que o hard rock ten orixe no blues rock dos 60.\nAs bandas \u00e1s cales se atrib\u00fae a xestaci\u00f3n do x\u00e9nero son Deep Purple, Black Sabbath e Led Zeppelin. A primeira debido ao virtuosismo na composici\u00f3n e execuci\u00f3n dos seus temas, e \u00e1 s\u00faa fusi\u00f3n da m\u00fasica cl\u00e1sica co x\u00e9nero rockeiro (elemento vital para o posterior aparici\u00f3n do heavy metal). A segunda grazas \u00e1 densidade e crueza do seu son. E a terceira debido \u00e1 s\u00faa constante exploraci\u00f3n musical de diversos estilos (como o *blues e o folk), recre\u00e1ndoos sempre baixo unha proposta m\u00e1is dura e experimental. Durante os anos 60, outras bandas practicaron estilos que se consideran precedentes do rock duro; as\u00ed, ad\u00f3itase atribu\u00edr o primeiro riff hard rock ao tema \"You Really Got Me\" de The Kinks, tam\u00e9n se asegura que a primeira canci\u00f3n de Hard Rock ser\u00eda Helter Skelter de The Beatles.\nBandas.\nOutras bandas importantes do x\u00e9nero son tam\u00e9n: Scorpions, Bon Jovi, Eric Burdon, Kiss, Poison, Aerosmith, Quiet Riot, Queen, Vixen, Cinderella, Skid Row, Guns N' Roses, AC/DC, Van Halen, Whitesnake, Def Leppard. A m\u00fasica de Van Halen (ata que David Le Roth abandonou o grupo en 1985) \u00e9 quizais un dos exemplos m\u00e1is claros da enerx\u00eda do x\u00e9nero na s\u00faa vertente m\u00e1is moderna.\nComo bandas modernas de Hard Rock poderiamos citar a Velvet Revolver, The Darkness agora chamados Stone Gods, Brother Firetribe, The Answer , Wolfmother, Crashd\u00efet, Lordi (ga\u00f1adores de Eurovisi\u00f3n en 2006), Hard Spirit e Airbourne.\nCaracter\u00edsticas do Hard Rock.\nAs s\u00faas canci\u00f3ns adoitan estar nunha tonalidade maior, cun uso mestre das tonalidades menores; \u00fasase moito a escala pentat\u00f3nica do mesmo xeito ca no rock, e os acordes tradicionais substit\u00faense a mi\u00fado por acordes de quinta. As progresi\u00f3ns de acordes as\u00f3cianse a mi\u00fado aos graos I-V ou I-V-VIII da escala, do mesmo xeito que no rock and roll. Os efectos de distorsi\u00f3n das guitarras cobran protagonismo, a bater\u00eda pode acadar un rango de 100-150 golpes por minuto, sendo 120 un valor habitual. O s\u00f3 da guitarra \u00e9 unha parte moi importante da canci\u00f3n, tanto como a letra e a melod\u00eda da voz. En canto \u00e1s letras, adoitan ser m\u00e1is escuras no heavy metal, e m\u00e1is festivas e intranscendentes no hard rock, tratando en numerosas ocasi\u00f3ns, e sobre todo nos anos 80's, sobre diversi\u00f3n, alcohol e mozas. A\u00ednda que as estruturas son similares no hard rock e o heavy metal, o heavy metal \u00e9 lixeiramente m\u00e1is complicado en estruturas ou quizais se preste m\u00e1is a temas m\u00e1is longos, con pasaxes que modulan tonalidades diferentes da orixinal e do seu relativo maior."}
{"id": "54260", "revid": "98629", "url": "https://gl.wikipedia.org/wiki?curid=54260", "title": "Xam\u00f3n", "text": "O xam\u00f3n \u00e9 o nome xen\u00e9rico do produto obtido das patas traseiras do porco, salgado en cru e curado de forma natural. As d\u00faas variedades principais son o xam\u00f3n espa\u00f1ol (xam\u00f3n ib\u00e9rico de landra, xam\u00f3n de Trev\u00e9lez, xam\u00f3n serrano etc.) e o \"prosciutto italiano\" (de Parma, de San Daniele, de Carpegna, de Modena, toscano, veneto Berico-Euganeo, Val d'Aosta Jambon de Bosses, de Norcia, \"prosciutto cotto\" etc.). As primeiras noticias do xam\u00f3n son do Imperio Romano.\nClases de xam\u00f3n.\nXam\u00f3n ib\u00e9rico.\nO xam\u00f3n ib\u00e9rico obtense dun porco de raza ib\u00e9rica, orixinaria da Pen\u00ednsula Ib\u00e9rica, admit\u00edndose como m\u00ednimo un 50% de pureza desta raza para obter tal denominaci\u00f3n. Este xam\u00f3n clasif\u00edcase segundo a alimentaci\u00f3n do porco antes do sacrificio:\nAs principais caracter\u00edsticas que distinguen os xam\u00f3ns ib\u00e9ricos na s\u00faa calidade derivan da pureza de raza dos animais, a cr\u00eda en r\u00e9xime extensivo do porco ib\u00e9rico (en devesas con arboredas e con subministraci\u00f3n suficiente de auga) e o per\u00edodo de curaci\u00f3n, que se adoita estender dos 24 a 36 meses.\nDentro destes existe toda unha serie de caracter\u00edsticas reguladas polo Consello Regulador da Denominaci\u00f3n de Orixe, que dar\u00e1n nome \u00f3s distintos tipos de xam\u00f3n:\nXam\u00f3n de Huelva.\nAmparado por Denominaci\u00f3n de Orixe. Sobradamente co\u00f1ecido, de textura e sabor distinguibles. Xam\u00f3n elaborado na Serra de Huelva en condici\u00f3ns microclim\u00e1ticas \u00fanicas procedente de porco de raza ib\u00e9rica criado en liberdade dentro da devesa. A este tipo pertence o xam\u00f3n de Xabugo.\nXam\u00f3n ib\u00e9rico de Los Pedroches.\nCon Denominaci\u00f3n de Orixe. Precinto de cor negra do Consello Regulador e Etiqueta, que garanten a autenticidade. Forma exterior alongada, estilizada, perfilada mediante o chamado corte en \"V\". Cor caracter\u00edstica do rosa \u00f3 vermello p\u00farpura e aspecto \u00f3 corte con graxa infiltrada na masa muscular. Carne con sabor delicada, pouco salgada ou doce. Aroma agradable e caracter\u00edstico.\nXam\u00f3n de Guijuelo.\nDende o s\u00e9culo XVI estes porcos cr\u00edanse nos contrafortes das Serras de Gredos e B\u00e9jar Castela e Le\u00f3n, Estremadura, Andaluc\u00eda e Castela-A Mancha. A zona de elaboraci\u00f3n constit\u00faena 77 concellos do sueste da provincia de Salamanca.\nXam\u00f3n da Devesa de Estremadura.\nA zona de produci\u00f3n sit\u00faase nas devesas de sobreiras e aci\u00f1eiras de C\u00e1ceres e Badaxoz e a s\u00faa alimentaci\u00f3n \u00e9 a base de landras. \u00c9 quizais a Denominaci\u00f3n de Orixe m\u00e1is estrita no que se refire a controis, tanto no campo coma no matadoiro e en f\u00e1brica. Os xam\u00f3ns e paletas amparados na \"D.O. Devesa de Estremadura\" gozan dun amplo reco\u00f1ecemento no sector. Do total de superficie de devesa da pen\u00ednsula, Estremadura conta con preto do mill\u00f3n de hect\u00e1reas, sendo o berce da cr\u00eda do porco ib\u00e9rico. En maio de 1990 aprobouse o Regulamento da Denominaci\u00f3n de Orixe \"Devesa de Estremadura\", sendo ratificado polo M.A.P.A. no BOE de data 2 de xullo de 1990. A Uni\u00f3n Europea reco\u00f1eceu en xu\u00f1o de 1996 a \"Devesa de Estremadura\" como Denominaci\u00f3n de Orixe Protexida (DOP), avalando desta forma a nivel comunitario o prestixio e a calidade dos xam\u00f3ns e paletas acollidos por esta denominaci\u00f3n.\nXam\u00f3n ib\u00e9rico alentexano.\nDo Alentexo, en Portugal. Xam\u00f3n de porco preto. De peso inferior \u00f3 xam\u00f3n ib\u00e9rico, non foi ata datas moi recentes cando a industria local comezou a lanzar e distribu\u00edr este produto f\u00f3ra do \u00e1mbito local e familiar.\nXam\u00f3n pata negra.\nPata negra \u00e9 unha denominaci\u00f3n popular que se refire \u00e1 cor do pezu\u00f1o do animal e, nalg\u00fans casos, \u00e1 cor do porco ib\u00e9rico, se ben dentro das variedades xen\u00e9ticas danse porcos ib\u00e9ricos lampi\u00f1os, rubios de C\u00e1diz, torviscais etc., pero non ten que ver coa calidade do xam\u00f3n. A coloraci\u00f3n do pezu\u00f1o responde \u00e1 queratina.\nXam\u00f3n de Xabugo.\nXabugo \u00e9 unha poboaci\u00f3n do norte de Huelva, pr\u00f3xima \u00e1 fronteira coa provincia de Badaxoz, cuxa historia xamoneira est\u00e1 ligada a unha das grandes marcas do sector. Actualmente, os fabricantes da zona (sobre todo de Aracena e Picos de Aroche), producen xam\u00f3ns e paletas amparados pola denominaci\u00f3n de orixe Xam\u00f3n de Huelva.\nXam\u00f3n serrano.\nO xam\u00f3n serrano \u00e9 o xam\u00f3n de calquera outra raza de porco, chamado \"serrano\" porque se cura en clima de serra, fr\u00edo e seco, tam\u00e9n chamado \u00e1s veces \"xam\u00f3n branco\", facilmente distinguible pola cor da pel. Actualmente est\u00e1 regulado polo Regulamento comunitario 2082/1992, no que se definen as caracter\u00edsticas do proceso e do produto rematado. Haino de Engraiada, de Salamanca e doutras moitas rexi\u00f3ns. Entre elas cabe destacar:\nXam\u00f3n mangalica.\nO xam\u00f3n mangalica cons\u00e9guese, como o seu nome indica, da raza mangalica que \u00e9 unha raza aut\u00f3ctona h\u00fangara que ten as s\u00faas orixes nos cruces da primitiva raza do tronco mediterr\u00e1neo, Sumadia (tronco \u00f3 que tam\u00e9n pertence o porco ib\u00e9rico) coas razas Szalontal e Bakonyl (t\u00edpicas razas semisalvaxes dos C\u00e1rpatos). Para conseguir unha maior proporci\u00f3n de graxa infiltrada real\u00edzanse cruces coa raza Duroc obtendo maior rendemento e xam\u00f3ns m\u00e1is grandes. As s\u00faas caracter\u00edsticas xen\u00e9ticas (moi graxo) e a alimentaci\u00f3n totalmente natural serven de base para a realizaci\u00f3n de xam\u00f3ns e lombos curados. A raza mangalica estivo en perigo de extinci\u00f3n durante moitos anos pero en 1990, unha empresa espa\u00f1ola (Xam\u00f3ns Segovia) logrou reunir 90 femias reprodutoras grazas a anuncios na prensa h\u00fangara. Dende ese ano \u00e1 actualidade garantiuse a supervivencia da raza ata o punto de poder comercializar os produtos, ag\u00e1s no caso do mangalica negro que xa estaba extinguido."}
{"id": "54262", "revid": "6507204", "url": "https://gl.wikipedia.org/wiki?curid=54262", "title": "Blood Filloas", "text": "Blood Filloas foi un grupo de indie rock de Ferrol. Foi dos poucos grupos na escena pen\u00ednsular en cultivar dito estilo. A\u00ednda que cantaban a maior\u00eda dos seus tema en ingl\u00e9s, a ra\u00edz das s\u00faas aparici\u00f3ns en diversas escenas da vida cultural e art\u00edstica galega, como o Xabar\u00edn Club, estiveron ligados \u00f3 denominado movemento brav\u00fa. Entre as s\u00faas influencias estaban grupos como The Clash, Redd Kross, H\u00fcsker D\u00fc, Nirvana, The Posies, Undertones, Fuzztones, The Sonics, Wreckless Eric, Buzzcocks, Blondie ou Parasites.\nHistoria.\nO xermolo do grupo ten lugar no sal\u00f3n de actos do colexo p\u00fablico A Xunqueira de San Valent\u00edn (Fene), onde act\u00faan Los Hijos Espurios de Riveira Arnoso (antigo alcalde de Fene -BNG-). Os compo\u00f1entes eran Daniel Alonso (voz), Fernando Cabalo (guitarra), Carlos Reina (baixo) e Alberto Alonso (bater\u00eda).\nO 30 de maio de 1992 toca o primeiro embri\u00f3n da banda nos Encontros de Primavera - Letras Galegas 92, no concello de Culleredo. Dani (voz e bater\u00eda), Fernando (guitarra) e \u00d3scar (baixo) fan versi\u00f3ns de The Sonics, The Clash, Siniestro total, Nirvana e Andr\u00e9s do Barro. A formaci\u00f3n cham\u00e1base Deep Sound. Tocar\u00edan outra vez co antedito nome o 13 de xu\u00f1o no Seixo (Ferrolterra)\nO 19 de febreiro de 1993 tocan no concurso A Mocidade coa Lingua, cun premio de 7500 pesetas, xa como Blood Filloas. O cambio de nome debeuse \u00e1 entrada dun novo compo\u00f1ente, Toni \u00e1 bater\u00eda. Ante unhas 200 persoas interpretaron o seu repertorio habitual, m\u00e1is alg\u00fan tema novo, pero cunha caracter\u00edstica peculiar, todo en galego; as\u00ed, \"The Sunshinne of your Love\" convert\u00edase en \"Corta o pelo Landr\u00fa\". Ga\u00f1aron o premio e quedaron clasificados para Ferrol.\nO 8 de maio tocan na Praza Vermella de Cedeira xunto a Slot, Amadeus e Os Maruxa. O 11 de xu\u00f1o \u00e9 a final do concurso promovido dende os Institutos de Bacharelato da comarca, A Mocidade coa Lingua, na Praza de Amboage de Ferrol. Tocaron os temas \"Corta o pelo Landr\u00fa\" e \"You Know\" (\u00a1Mais o que ben quixo un d\u00eda!) adaptando un poema de Rosal\u00eda de Castro. Ga\u00f1aron o premio, 30.000 pesetas, e deixaron o instituto.\nO 19 dese mesmo mes act\u00faan no Casino de Fene como abreconcertos da Orquesta Los Capris, acompa\u00f1ados por Danny Abeledo \u00f3s teclados e Alberto Malpaso \u00e1 harm\u00f3nica. O 25 de xu\u00f1o tocan no Pub Queliceros de Ferrol, e o 13 de agosto na praza do concello de Fene.\nO 8 de outubro tocan na discopub Bristol de Ferrol, tendo como abreconcertos a El \u00e1lamo. Tres temas marcan aquela actuaci\u00f3n e seu estilo posterior como banda: \"I need you\" de The Kinks, \"Psycho\" de The Sonics, e \"Corre corre\" de Los Salvajes. Repiten nesa sala o 21 de novembro, desta volta con Escuadr\u00f3n diab\u00f3lico, Torniquete menstrual, Blind river e Tender Trap.\nO 10 de decembro compo\u00f1en e gravan a sinton\u00eda do programa musical Gorevisi\u00f3n (TV Nar\u00f3n), que comeza a s\u00faa emisi\u00f3n o 30 dese mes. Nese programa em\u00edtese a primeira actuaci\u00f3n de Victor \u00c1lvarez coa banda, sendo un punto de inflexi\u00f3n na busca dunha identidade musical para a mesma. As\u00ed, co cambio de ano, V\u00edctor substit\u00fae a \u00d3scar no baixo, e Nicol\u00e1s Lage fai o propio relevando a Toni na bater\u00eda.\nO d\u00eda 10 de xaneiro editan a s\u00faaa primeira maqueta, \"Blood Filloas\". Gravada no local de ensaio da Carricoa, en San Xo\u00e1n de Filgueira (Ferrol). Inclu\u00eda os temas \"I\u00b4m calling you \", \"Are you crazy\", \"Asian girl\", \"Harvey Captain Theme\", She\u00b4s cool\", \"Targets!\" e \"Gorevision\". Nesa \u00e9poca Txiki Calvo (presentador do programa musical Gorevisi\u00f3n) conv\u00e9rtese en representante da banda.\nSon inclu\u00eddos coa primeira maqueta na lista do programa \"Disco Grande\", de Radio 3.\nO 13 de outubro em\u00edtese o \u00faltimo programa de Gorevisi\u00f3n. O 15 de decembro editan a s\u00faa segunda maqueta: \"Science Fiction\". Gravada e mesturada por Marcos Sedes e a propia banda en Pop Corn (Ferrol), e con portada dese\u00f1ada por \u00c1ngela Arias. Inclu\u00eda os temas \"Capitain Harvey\", \"Are you crazy?\", \"Asian girl\", \"She is cool\", \"Targets!\" e \"Kill someone you want\".\nO 28 de xaneiro de 1995 Anxo Garc\u00eda \"Pulpo\" entra como bater\u00eda, xa definitivo. O 20 de abril chegan \u00e1 final do concurso do Bar \"Nirvana\" de Madrid, entre 400 grupos. O 29 de abril gravan o seu primeiro sinxelo, \"Blandi-Blood\", nos Estudios Fussion (Vigo), para Toxic Records, selo propiedade de Billy King, membro de Killer Barbies.\nO 12 de maio gravan dous temas en son pregravado para o programa da TVG \"Clipman\u00eda\": \"She is cool\" e \"My Cake\". O 17 de xu\u00f1o, tam\u00e9n nos Estudos Fussion de Vigo, gravan o tema \"Superheroe\" para o Xabar\u00edn Club. O 1 de xullo ga\u00f1an o concurso do Bar Planta Baixa de Vigo. O premio era a gravaci\u00f3n dun LP. En agosto fan a s\u00faa primeira xira, que os leva por Valencia, Alacant, Albacete e Murcia. O 24 de setembro foron abreconcertos da banda dos \u00c1nxeles White Flag en Ferrol, e o d\u00eda 28 \u00e1 banda de Seattle The Posies en Vigo. O 11 de novembro comeza a emitirse o videoclip do tema \"Superheroe\", inclu\u00eddo no recompilatorio \"A cantar con Xabar\u00edn\". O 9 de xaneiro de 1996 act\u00faan no Ferrol con Los Limones no espect\u00e1culo itinerante do Xabar\u00edn Club. Nese mesmo mes o fanzine \"Subterfuge\" ed\u00edtalles un sinxelo de vinilo, compartido co grupo Frogger. Tam\u00e9n nese mes gravan unha versi\u00f3n do cl\u00e1sico \"Mack the Knife\" para a BSO da curtametraxe \"The End\", debut en 35\u00a0mm e terceira colaboraci\u00f3n co tam\u00e9n ferrol\u00e1n Carlos Alberto Alonso.\nA s\u00faa canci\u00f3n \"Asian Girl\", na que colabora Silvia Superstar, aparece na BSO de \"Killer Barbies\", pel\u00edcula de Jess Franco. Editan o seu primeiro CD, \"Toys are us\", con \"Subterfuge Records\", producido por Fernando Pardo (membro de Sex Museum e como parte do premio do concurso de Planta Baixa. Realizan a funci\u00f3n de abreconcertos dos australianos DM3 na xira que os levou por Madrid, Ourense, Vigo, Le\u00f3n, Valencia, Castell\u00f3, St. Ettiene (Francia), Li\u00f3n (Francia), Bordeos (Francia) e Bilbao.\nEn 1997 seguen coa xira do \"Toys are us\", tocando por Galiza e sa\u00edndo a Madrid, Le\u00f3n e Alcal\u00e1 de Henares. Realizan a xira \"Xeraci\u00f3n Xabar\u00edn\" canda Os Rastreros e O Caim\u00e1n do r\u00edo Tea.\nDeron o seu \u00faltimo concerto en 1998 en Limodre, Fene.\nNo 2023 reun\u00edronse outra vez para actuar no 25 aniversario do Felicia Pop Festival.\nDiscograf\u00eda.\n\u00c1lbums.\n\"Blandi Blood EP\" (1995).\n\"Blood Filloas vs Frogger\" (1995).\n\"Toy are us\" (1996)."}
{"id": "54264", "revid": "56817", "url": "https://gl.wikipedia.org/wiki?curid=54264", "title": "Chantaxe", "text": "Chantaxe pode referirse a:"}
{"id": "54265", "revid": "83328", "url": "https://gl.wikipedia.org/wiki?curid=54265", "title": "Graza", "text": "No cristianismo, o Amor de Deus por todos e cada un dos homes na s\u00faa dimensi\u00f3n de don gratu\u00edto outorgado sen merecemento nin boas obras. \u00c9 ese amor manifestado na vida, morte e resurrecci\u00f3n de Xes\u00fas de Nazaret o que, segundo a opini\u00f3n da maior parte das confesi\u00f3ns cristi\u00e1s, trae \u00e1 humanidade \u00e1 salvaci\u00f3n, reconcili\u00e1ndoa con Deus Pai.\nFontes.\nA primeira vez que aparece descrita e anunciada esta experiencia \u00e9 nas cartas de San Paulo de Tarso; que son os primeiros documentos cristi\u00e1ns escritos que se conservan. A idea da graza como don que se acolle dende a fe e ten como froito a xustificaci\u00f3n sen as boas obras da Lei de Mois\u00e9s \u00e9 o f\u00edo condutor da Carta aos Romanos e a Carta aos G\u00e1latas.\nEntre os Pais da Igrexa, quen m\u00e1is desenvolveu esta vivencia, dende un punto de vista conceptual, foi San Agosti\u00f1o de Hipona. Faino en obras como \"de gratia et libero arbitrio\", e \"de natura et gratia\". Particularmente, enfatizou a idea na s\u00faa pol\u00e9mica cun dos autores cristi\u00e1ns m\u00e1is influentes Pelaxio, xustamente considerado como un herexe por defender que o home se salva debido \u00e1 s\u00faa virtude e \u00e1s s\u00faas boas obras.\nA experiencia da bondade gratuitamente ofrecida sup\u00f3n que non haxa lugar, na experiencia cristi\u00e1 aut\u00e9ntica, para o orgullo,a vangloria ou o desprezo dos demais. A humildade como actitude primixenia da vivencia do crente ser\u00e1 unha constante nos escritos dos pensadores cristi\u00e1ns e dos doutores da Igrexa.\nA Reforma.\nSer\u00e1 Marti\u00f1o Lutero quen no s\u00e9culo XVI, defenda esta idea dun xeito radical, abr\u00edndose unha interpretaci\u00f3n que pu\u00f1a en cuesti\u00f3n as indulxencias, e unha relixiosidade que volvera ao medo \u00e1 condenaci\u00f3n e \u00e1 merca da salvaci\u00f3n mediante todo tipo de pr\u00e1cticas. Para Lutero, seguindo a S. Paulo e a S. Agosti\u00f1o, o home, en canto escravo do pecado, d\u00e9belle a salvaci\u00f3n \u00e1 misericordia e o perd\u00f3n de Deus a trav\u00e9s de Cristo, e non a m\u00e9rito ning\u00fan pola s\u00faa parte. Esta ser\u00e1 a idea central do protestantismo, que axi\u00f1a denunciar\u00e1 a pr\u00e1ctica institucional de Igrexa Cat\u00f3lica e provocar\u00e1 a condena por parte desta e a divisi\u00f3n que permanece ata hoxe no cristianismo occidental.\nConcepci\u00f3n cat\u00f3lica.\nPara a Igrexa cat\u00f3lica, a salvaci\u00f3n ou xustificaci\u00f3n \u00e9 obra da soa graza de Deus, pero entende que a aceptaci\u00f3n persoal coopera na acci\u00f3n xustificadora de Deus, a\u00ednda que reco\u00f1ece que tal cooperaci\u00f3n \u00e9 tam\u00e9n en si mesma acci\u00f3n do Esp\u00edrito Santo.\nPara a Igrexa cat\u00f3lica a graza do perd\u00f3n e a experiencia do amor gratu\u00edto de Deus comporta o regalo dunha renovaci\u00f3n do home interior, dunha vida nova no amor que produce boas obras. Isto \u00e9 a santidade. Esta vida nova ten un car\u00e1cter difusivo da que se benefician, na din\u00e1mica dun amor sen l\u00edmites, os demais homes (dogma da comu\u00f1\u00f3n dos santos).\nA doutrina cat\u00f3lica sost\u00e9n que nin pecado orixinal nin ning\u00fan pecado \u00e9 capaz de destru\u00edr a imaxe de Deus e a arela de bondade que todo home comporta na s\u00faa estrutura ontol\u00f3xica. As\u00ed, se ben ningu\u00e9n pode merecer a graza primeira que ten como froito a conversi\u00f3n, esta xera un amor activo que, pola resposta libre do home, fai que non sexa desacertado falar de que o crente poida logo merecer as demais grazas \u00fatiles para a transformaci\u00f3n interior e a realizaci\u00f3n das boas obras que conducen \u00e1 obtenci\u00f3n da vida eterna. Ser\u00e1 na contrarreforma e no Concilio de Trento onde se definan, de xeito pretendidamente definitivo, as posici\u00f3ns da Igrexa Cat\u00f3lica ao respecto.\nConcepci\u00f3n luterana.\nPara as igrexas luteranas, o ser humano \u00e9 incapaz de po\u00f1er nada da s\u00faa parte que propicie ou favoreza a propia salvaci\u00f3n. O home s\u00f3 pode recibir a xustificaci\u00f3n pasivamente.\nOs luteranos non negan que a concesi\u00f3n do perd\u00f3n non dea como froito unha vida renovada en uni\u00f3n con Cristo. Pero esta vida renovada non \u00e9 a que provoca a salvaci\u00f3n. A xustificaci\u00f3n non depende das experiencias ou acci\u00f3ns da vida nova do crente sen\u00f3n do exclusivo favor de Deus. Por isto, para Karl Barth, a \"graza s\u00f3 \u00e9 graza cando \u00e9 reco\u00f1ecida como inconcibible\".\nOs pensadores luteranos admiten que as estruturas ontol\u00f3xicas do ser humano non poden ser destru\u00eddas polo mal, pero que a s\u00faa realizaci\u00f3n \u00f3ntico existencial est\u00e1 determinada enteiramente pola escravitude do pecado. Lembran a expresi\u00f3n de Lutero de que o amor de Deus non encontra previamente o seu obxecto, sen\u00f3n que o crea: \"os pecadores son fermosos por seren amados e non son amados por seren fermosos\" (Marti\u00f1o Lutero nas s\u00faas \"Desputas de Heildelberg\")\nDietrich Bonhoeffer, no seu libro \"O Prezo da Graza\", ten advertido, por\u00e9n, contra un concepto de graza que non condena o mal e o pecado e se converte nun mero consolo superficial. Para el a graza \u00e9 aut\u00e9ntica se chama ao seguimento, se move \u00e1 uni\u00f3n con Cristo e \u00e1 renuncia ao propio ego. Segundo \u00e1 s\u00faa concepci\u00f3n, a experiencia do perd\u00f3n libre e incondicional de todos os pecados move a unha esixencia m\u00e1is radical ata o sufrimento e o desprezo como resposta ao amor de Cristo.\nUltimamente, autores como Hans K\u00fcng te\u00f1en intentado demostrar que non existe unha incompatibilidade insalvable entre as concepci\u00f3ns cat\u00f3licas e as protestantes. Oficialmente, en 1999 asinouse unha declaraci\u00f3n conxunta entre a Federaci\u00f3n Luterana Mundial e o Pontificio Consello para a promoci\u00f3n da unidade dos cristi\u00e1ns, que sup\u00f3n un achegamento importante nas formulaci\u00f3ns cat\u00f3licas e protestantes, no cami\u00f1o do ecumenismo."}
{"id": "54269", "revid": "56817", "url": "https://gl.wikipedia.org/wiki?curid=54269", "title": "Album-oriented rock", "text": "O album-oriented rock ou album rock, a mi\u00fado abreviado como AOR (en galego, rock orientado aos \u00e1lbums), \u00e9 un estilo musical dentro do rock mel\u00f3dico. Caracter\u00edzase polos seus traballados refr\u00e1ns e melod\u00edas, a s\u00faa harmon\u00eda vocal e instrumental. Bebe do rock pero coa comercialidade caracter\u00edstica do pop. \u00c9 un rock apto para case todos os p\u00fablicos sen a aspereza do rock puro. Tam\u00e9n se lle co\u00f1ece como soft rock.\nTivo o seu auxe no per\u00edodo que vai desde 1985 ata 1993 aproximadamente. Neste per\u00edodo moitos grupos co\u00f1ecidos tocaron este x\u00e9nero para desvincularse del por motivos comerciais cando as\u00ed llo ditaron as s\u00faas compa\u00f1\u00edas de discos. Entre estes \u00faltimos destacan Bon Jovi, Def Lepard, Michael Bolton e White Snake. Os seus m\u00e1is xenu\u00ednos representantes, entre outros, son o grupo norteamericano Journey e o canadense Harem Scarem."}
{"id": "54270", "revid": "865", "url": "https://gl.wikipedia.org/wiki?curid=54270", "title": "Pulp (grupo musical)", "text": "Pulp \u00e9 unha banda de rock alternativo formada en Sheffield, Inglaterra en 1978 polo ent\u00f3n adolescente de 15 anos Jarvis Cocker. Foi orixinalmente co\u00f1ecida como \"Arabacus Pulp\", pero o nome foi acurtado un ano despois. Os membros de Pulp eran todos compa\u00f1eiros que asist\u00edan \u00e1 City High School en Sheffield e acompa\u00f1aron \u00e1 banda Crude, da mesma escola, nos seus primeiros concertos. Citan como as s\u00faas influencias a David Bowie, The Cure, The Beatles e The Kinks.\nDurante os anos 80 a banda esforzouse por conseguir o \u00e9xito, pero non ser\u00eda ata os 90 cando ga\u00f1ar\u00edan prominencia no Reino Unido coa edici\u00f3n dos \u00e1lbums \"His 'n' Hers\" en 1994 e particularmente \"Different Class\" en 1995, que acadou o n\u00famero 1 na lista de \u00e1lbums brit\u00e1nica. \"Different Class\" conseguiu catro sinxelos \"top 10\", inclu\u00eddos \"Common People\" e \"Sorted for E's &amp; Wizz\", que foron n\u00famero 2 no seu pa\u00eds. O estilo musical de Pulp durante este per\u00edodo era un pop-rock influenciado pola m\u00fasica disco cunhas letras ultrarrealistas."}
{"id": "54271", "revid": "56817", "url": "https://gl.wikipedia.org/wiki?curid=54271", "title": "Rapcore", "text": "O rapcore \u00e9 un estilo musical que se considera unha fusi\u00f3n do rap co hard rock.\nHistoria e caracter\u00edsticas.\nEste estilo musical ten as s\u00faas ra\u00edces en Holanda a mediados dos anos 80, onde a banda Urban Dance Squad creou este estilo musical que despois chego a Am\u00e9rica. Outros grupos que fomentaron esta fusi\u00f3n foron Bad Brains, Beastie Boys, Anthrax, e Kid Rock, que eventualmente fac\u00edan canci\u00f3ns mesturando ambas as vertentes. A partir do \u00e9xito de Rage Against the Machine e Biohazard, que fac\u00edan esa fusi\u00f3n en todos os seus temas, o estilo popularizouse enormemente. O estilo etiquetaxe como rap metal propiamente dito est\u00e1 representado por Limp Bizkit, Linkin Park, Planet Earth, End7, Crazy Town, Biohazard, The Bloodhound Gang, Papa Roach, entre outros. \u00c9 chamado tam\u00e9n rap/rock ou rap/metal, como fusi\u00f3n do rap co rock.\nAs ra\u00edces do rapcore p\u00f3dense achar no \u00e1lbum de Urban Dance Squad \"Mental floss for the globe\"."}
