{"id": "1166", "revid": "98629", "url": "https://gl.wikipedia.org/wiki?curid=1166", "title": "Jean Piaget", "text": "Jean William Fritz Piaget, nado en Neuch\u00e2tel o 9 de agosto de 1896 e finado en Xenebra o 16 de setembro de 1980, foi un psic\u00f3logo experimental, fil\u00f3sofo, pedagogo e bi\u00f3logo su\u00edzo, creador da epistemolox\u00eda xen\u00e9tica, famoso polas s\u00faas achegas ao campo da psicolox\u00eda evolutiva, os seus estudos sobre a infancia e a s\u00faa teor\u00eda do desenvolvemento cognitivo.\nTraxectoria.\nNaceu na zona francesa de Su\u00edza, fillo m\u00e1is vello de Arthur Piaget e de Rebecca Jackson. O seu pai era un destacado profesor de literatura medieval na Universidade de Neuch\u00e2tel. Jean Piaget foi un neno precoz que amosou axi\u00f1a grande interese pola biolox\u00eda e o mundo natural, especialmente polos moluscos. Con 11 anos, mentres estudaba no Instituto Latino da s\u00faa cidade natal, redactou un estudo referido a certa especie de pardal albino, e logo escribiu un tratado de malacolox\u00eda durante os seus estudos medios.\nLicenciouse e doutorouse en biolox\u00eda na Universidade de Neuch\u00e2tel en 1918. A partir de 1919 estudou brevemente e traballou na Universidade de Z\u00fcrich, onde publicou dous traballos sobre psicolox\u00eda que xa marcaban as li\u00f1as das s\u00faas ideas, a\u00ednda que m\u00e1is tarde os cualificar\u00eda de traballo adolescente. A\u00ed parece comezar o seu interese pola psican\u00e1lise, que florec\u00eda nesa \u00e9poca.\nDespois trasladouse a Grange-aux-Belles en Francia, onde ensinou nunha escola para nenos dirixida por Alfred Binet, creador do test de intelixencia, e co que estudara brevemente na Universidade de Par\u00eds. Mentres cualificaba algunhas instancias destas probas de intelixencia, Piaget notou que os nenos m\u00e1is novos daban respostas equivocadas a certas preguntas de xeito consistente.\nPiaget non se centrou no feito de que as respostas fosen equivocadas, sen\u00f3n no patr\u00f3n de erros que nenos maiores e adultos non amosaban. Isto levouno \u00e1 teor\u00eda de que o proceso cognitivo ou pensamento dos nenos novos \u00e9 inherentemente diferente do dos adultos (ao final chegar\u00eda a propor unha teor\u00eda global das etapas do desenvolvemento, afirmando que os individuos exhiben certos patr\u00f3ns de cognici\u00f3n com\u00fans e diferenci\u00e1beis en cada per\u00edodo do seu desenvolvemento).\nEn 1920 participou no perfeccionamento da Proba de Intelixencia (test) de C.I. (Cociente de intelixencia) inventado por Alfred Binet, momento importante na definici\u00f3n da s\u00faa actividade futura. Retornado a Su\u00edza, chegou a director do Instituto Rousseau de Xenebra. En 1923 casou con Valentine Ch\u00e2tenay, coa que tivo tres fillos, aos que Piaget estudou desde a s\u00faa infancia.\nEn 1955 creou o Centro Internacional pola epistemolox\u00eda xen\u00e9tica de Xenebra, que dirixiu ata a s\u00faa morte en 1980.\nTeor\u00eda.\nAs s\u00faas principais influencias iniciais, ademais das de Binet, foron as de James Baldwin. Del tomou as noci\u00f3ns de adaptaci\u00f3n por asimilaci\u00f3n e acomodaci\u00f3n en circularidade (entendendo circularidade como retroalimentaci\u00f3n). A trav\u00e9s de Baldwin ch\u00e9galle a influencia da filosof\u00eda evolutiva de Herbert Spencer, filosof\u00eda directamente imbu\u00edda da teor\u00eda de Charles Darwin. Piaget emprendeu as\u00ed a s\u00faa teorizaci\u00f3n e logra os seus descubrimentos cunha perspectiva ao mesmo tempo biol\u00f3xica, l\u00f3xica e psicol\u00f3xica, reun\u00edndose nunha nova epistemolox\u00eda. \u00c9 por isto que fala dunha epistemolox\u00eda xen\u00e9tica, entendendo a epistemolox\u00eda non como a ciencia que estuda \u00e1 ciencia, sen\u00f3n como a investigaci\u00f3n das capacidades cognitivas (dun modo absolutamente emp\u00edrico, o que a diferencia tam\u00e9n da gnoseolox\u00eda), en canto \u00f3 uso do concepto xen\u00e9tica. Esta diferenciaci\u00f3n non se refire ao campo da biolox\u00eda que estuda os xenes, sen\u00f3n \u00e1 investigaci\u00f3n da x\u00e9nese do pensamento humano, a\u00ednda que certamente Piaget reco\u00f1ece que tal x\u00e9nese do pensar ten en gran proporci\u00f3n (\"a\u00ednda que de ning\u00fan modo totalmente\") patr\u00f3ns ou \"patterns\" que derivan dos xenes. Por\u00e9n, e este \u00e9 un dos grandes descubrimentos de Piaget, o pensar despr\u00e9gase desde unha base xen\u00e9tica s\u00f3 mediante est\u00edmulos socioculturais, as\u00ed como tam\u00e9n o pensar se configura pola informaci\u00f3n que o suxeito vai recibindo, informaci\u00f3n que o suxeito aprehende sempre dun modo activo por m\u00e1is inconsciente e pasivo que pareza o procesamento da informaci\u00f3n.\nPublicou varios estudos sobre psicolox\u00eda infantil e, base\u00e1ndose fundamentalmente na detallada observaci\u00f3n do crecemento dos seus fillos, elaborou unha teor\u00eda da intelixencia sensoriomotriz que describe o desenvolvemento case espont\u00e1neo dunha intelixencia pr\u00e1ctica que se sustenta na acci\u00f3n (praxe -en plural: praxia-).\n\u00c9 as\u00ed como Piaget pode afirmar que os principios da l\u00f3xica comezan a desenvolverse antes que a linguaxe, e se xeran a trav\u00e9s das acci\u00f3ns sensoriais e motrices do beb\u00e9 en interacci\u00f3n e interrelaci\u00f3n co medio, especialmente co medio sociocultural. En \"A psicolox\u00eda da intelixencia\" (1947) Piaget recompila as clases do curso que impartiu no Colexio de Francia durante 1942, resumindo as s\u00faas investigaci\u00f3ns psicoxen\u00e9ticas da intelixencia. Nesta obra Piaget postula que a l\u00f3xica \u00e9 a base do pensamento, e que en consecuencia a intelixencia \u00e9 un termo xen\u00e9rico para designar ao conxunto de operaci\u00f3ns l\u00f3xicas para as que est\u00e1 capacitado o ser humano, indo desde a percepci\u00f3n, as operaci\u00f3ns de clasificaci\u00f3n, substituci\u00f3n, abstracci\u00f3n etc. ata -polo menos- o c\u00e1lculo proporcional.\nJean Piaget traballou co matem\u00e1tico surafricano Seymour Papert na Universidade de Xenebra entre 1959 e 1963.\nPiaget demostrou que existen diferenzas cualitativas entre o pensar infantil e o pensar adulto. M\u00e1is a\u00ednda: existen diferenzas cualitativas en diferentes momentos ou etapas da infancia (o que \"non\" implica que \"non\" haxa na sociedade humana actual unha multitude de adultos cronol\u00f3xicos que mante\u00f1en unha idade mental pueril, explicable polo efecto do medio social).\nPor tal demostraci\u00f3n, Piaget fai notar que a capacidade cognitiva e a intelixencia enc\u00f3ntranse estreitamente ligadas ao medio social e f\u00edsico. As\u00ed considera Piaget que os dous procesos que caracterizan \u00e1 evoluci\u00f3n e adaptaci\u00f3n do psiquismo humano son os da \"asimilaci\u00f3n\" e \"acomodaci\u00f3n\". Ambas son capacidades innatas que por factores xen\u00e9ticos (quizais de tipo homeobox) vanse despregando ante determinados est\u00edmulos en moi \"determinadas\" etapas ou estadios do desenvolvemento, en moi precisos per\u00edodos \"etareos\" (m\u00e1is sinxelamente: en determinadas idades sucesivas).\nAmbos os dous procesos (asimilaci\u00f3n e acomodaci\u00f3n) alt\u00e9rnanse dialecticamente na constante busca de equilibrio (homeostase) para intentar o control do mundo externo (coa fin primaria de sobrevivir).\nCando unha nova informaci\u00f3n non resulta inmediatamente interpretable base\u00e1ndose nos esquemas preexistentes, o suxeito entra nun momento de crise e busca encontrar novamente o equilibrio (por isto na epistemolox\u00eda xen\u00e9tica de Piaget se fala dun \"equilibrio flutuante\"), para isto se producen modificaci\u00f3ns nos esquemas cognitivos do neno, incorpor\u00e1ndose as\u00ed as novas experiencias.\nEstados de desenvolvemento cognitivo.\nNos seus estudos, Piaget notou que existen per\u00edodos ou estados de desenvolvemento. Nalg\u00fans prevalece a asimilaci\u00f3n, noutros a acomodaci\u00f3n. Deste modo definiu unha secuencia de catro estadios \"epistemol\u00f3xicos\" (actualmente chamados cognitivos) moi definidos no humano.\nEstado sensorio-motor.\nDesde o nacemento ata aproximadamente un ano e medio a dous anos. En tal estadio o neno usa os seus sentidos (que est\u00e1n en pleno desenvolvemento) e as habilidades motrices para co\u00f1ecer aquilo que o circunda, confi\u00e1ndose inicialmente nos seus reflexos e, m\u00e1is adiante, na combinatoria das s\u00faas capacidades sensoriais e motrices. As\u00ed, prep\u00e1rase para logo poder pensar con imaxes e conceptos.\nReacci\u00f3ns circulares primarias.\nSuceden entre o primeiro e cuarto mes de vida extrauterina. Nese momento o humano desenvolve reacci\u00f3ns circulares primarias: reitera acci\u00f3ns casuais que lle provocaron pracer. Un exemplo t\u00edpico \u00e9 a succi\u00f3n do seu propio dedo, reacci\u00f3n substitutiva da succi\u00f3n da mamila, -a\u00ednda que o reflexo de succi\u00f3n do propio dedo xa existe na vida intrauterina-.\nReacci\u00f3ns circulares secundarias.\nEntre o cuarto mes e o ano de vida, o infante orienta o seu comportamento cara ao ambiente externo buscando aprender a mover obxectos e xa observa os resultados das s\u00faas acci\u00f3ns para reproducir tal son e obter novamente a gratificaci\u00f3n que lle provoca.\nReacci\u00f3ns circulares terciarias.\nOcorren entre os 12 e 18 meses de vida. Consisten no mesmo proceso descrito anteriormente a\u00ednda que con importantes variaci\u00f3ns. O infante toma un obxecto e con el toca diversas superficies. Neste momento o infante comeza a ter noci\u00f3n da permanencia dos obxectos. Antes dese momento, se o obxecto non est\u00e1 directamente estimulando os seus sentidos, para el, literalmente, o obxecto \"non existe\".\nTralos 18 meses o cerebro do neno est\u00e1 xa potencialmente capacitado para imaxinar os efectos simples das acci\u00f3ns que est\u00e1 realizando, ou xa pode realizar unha rudimentaria descrici\u00f3n dalgunhas acci\u00f3ns diferidas ou obxectos \"non\" presentes pero que ten percibido. Est\u00e1 tam\u00e9n capacitado para efectuar secuencias de acci\u00f3ns como utilizar un obxecto para abrir unha porta. Comezan, ademais, os primeiros xogos simb\u00f3licos do tipo \"xoguemos a que...\".\nEstadio preoperatorio.\nO estadio preoperatorio \u00e9 o segundo dos catro estados. Segue \u00f3 estado sensorio-motor e ten lugar aproximadamente entre os 2 e 7 anos de idade.\nEste estadio caracter\u00edzase pola interiorizaci\u00f3n das reacci\u00f3ns da etapa anterior dando lugar a acci\u00f3ns mentais que a\u00ednda non son categoriz\u00e1beis como operaci\u00f3ns pola s\u00faa vaguidade, inadecuaci\u00f3n e/ou falta de reversibilidade.\nSon procesos caracter\u00edsticos desta etapa o xogo simb\u00f3lico, a centraci\u00f3n, a intuici\u00f3n, o egocentrismo, a xustaposici\u00f3n e a irreversibilidade (inhabilidade para a conservaci\u00f3n de propiedades).\nEstadio das operaci\u00f3ns concretas.\nDe 7 a 11 anos. Ao falar de operaci\u00f3ns faise referencia \u00e1s operaci\u00f3ns l\u00f3xicas usadas para a resoluci\u00f3n de problemas. O neno nesta fase ou estadio xa non s\u00f3 usa o s\u00edmbolo, \u00e9 capaz de usar os s\u00edmbolos dun modo l\u00f3xico e, a trav\u00e9s da capacidade de conservar, chegar a xeneralizaci\u00f3ns atinadas.\nArredor dos 6/7 anos o neno adquire a capacidade intelectual de conservar cantidades num\u00e9ricas: lonxitudes e volumes l\u00edquidos. Aqu\u00ed por 'conservaci\u00f3n' ent\u00e9ndese a capacidade de comprender que a cantidade se mant\u00e9n igual a\u00ednda que se var\u00ede a s\u00faa forma. Antes, no estadio preoperativo por exemplo, o neno estaba convencido de que a cantidade dun litro de auga contido nunha botella alta e longa \u00e9 maior que a do mesmo litro de auga trasegado a unha botella baixa e ancha (aqu\u00ed existe un contacto coa teor\u00eda da Gestalt). En cambio, un neno xa no estadio das operaci\u00f3ns concretas est\u00e1 intelectualmente capacitado para comprender que a cantidade \u00e9 a mesma en recipientes de diversas formas.\nArredor dos 7/8 anos o neno desenvolve a capacidade de conservar os materiais. Por exemplo: tomando unha b\u00f3la de arxila e manipul\u00e1ndoa para facer varias boli\u00f1as o neno xa \u00e9 consciente de que reunindo todas as boli\u00f1as a cantidade de arxila ser\u00e1 practicamente a da b\u00f3la orixinal. Esta capacidade \u00e9 a reversibilidade.\nArredor dos 9/10 anos o neno accede \u00f3 \u00faltimo paso na noci\u00f3n de conservaci\u00f3n: a conservaci\u00f3n de superficies. Por exemplo, posto fronte a cadrados de papel p\u00f3dese decatar de que re\u00fanen a mesma superficie a\u00ednda que estean amoreados ou dispersos.\nEstadio das operaci\u00f3ns formais.\nDesde os 12 en adiante (toda a vida adulta).\nO suxeito que se encontra nos estadio das operaci\u00f3ns concretas ten dificultade para aplicar as s\u00faas capacidades a situaci\u00f3ns abstractas. Se un adulto (sensato) lle di \"non te mofes de x porque \u00e9 gordo... \u00bfque dir\u00edas se che sucedese a ti?\", a resposta do suxeito nese estadio de s\u00f3 operaci\u00f3ns concretas ser\u00eda: \"EU non son gordo\".\n\u00c9 desde os 12 anos en adiante cando o cerebro humano est\u00e1 potencialmente capacitado (desde a expresi\u00f3n dos xenes), para formular pensamentos realmente abstractos, ou un pensamento de tipo hipot\u00e9tico-dedutivo.\nObra.\nPiaget publicou m\u00e1is de 50 libros e 500 artigos, as\u00ed como 37 volumes na serie de \"Etudes d'Epist\u00e9mologie G\u00e9n\u00e9tique\" (Estudos de Epistemolox\u00eda Xen\u00e9tica).ove: Erlbaum Associates Ltd.\nReco\u00f1ecementos.\nFoi nomeado presidente da Comisi\u00f3n Su\u00edza da UNESCO, da Sociedade Su\u00edza de Psicolox\u00eda, a Asociaci\u00f3n de Lingua Francesa de Psicolox\u00eda Cient\u00edfica e a Uni\u00f3n Internacional de Psicolox\u00eda Cient\u00edfica. Foi co-director do Departamento de Educaci\u00f3n da UNESCO e membro do consello executivo da UNESCO e outras 20 sociedades acad\u00e9micas. Coeditou \"Archives de Psychologie\" e outras 7 revistas cient\u00edficas.\nFoi nomeado doutor \"Honoris Causa\" en Harvard, Manchester (1959), Cambridge (1962), Bristol (1970), CNAA (1975) e outras 26 universidades. En 1972 recibiu o Premio Erasmus. O 17 de setembro, data do seu pasamento, conmem\u00f3rase o D\u00eda da psicopedagox\u00eda."}
{"id": "1167", "revid": "1822", "url": "https://gl.wikipedia.org/wiki?curid=1167", "title": "Conxugaci\u00f3n", "text": "A conxugaci\u00f3n dun verbo son as variaci\u00f3ns que sofre segundo as circunstancias nas que se use. Hai conxugaci\u00f3ns regulares (que seguen unhas regras com\u00fans a moitos verbos) e irregulares (que se poden considerar como excepci\u00f3ns das primeiras)\nAs irregularidades principais poden ser de tres tipos: ortogr\u00e1ficas, fonol\u00f3xicas e tem\u00e1ticas. As ortogr\u00e1ficas prod\u00facense pola non correspondencia exacta entre o que se pronuncia e o que se escribe. As fonol\u00f3xicas d\u00e9bense \u00e1s alternancias dos graos de abertura nas ra\u00edces dos verbos \u00f3 longo da s\u00faa conxugaci\u00f3n. As tem\u00e1ticas xorden cando os verbos presentan variaci\u00f3ns formais nos temas na conxugaci\u00f3n. Os principais verbos irregulares en galego son:\nNo entanto, hai certos verbos que en galego son regulares pero nos que hai confusi\u00f3n debido \u00e1 influencia do castel\u00e1n (v. Castelanismo)"}
{"id": "1168", "revid": "23204", "url": "https://gl.wikipedia.org/wiki?curid=1168", "title": "Danza", "text": "A danza \u00e9 unha arte que consiste en expresarse mediante movementos do corpo ao ritmo da m\u00fasica. \u00c9 unha das principais artes esc\u00e9nicas da antig\u00fcidade, ao lado do teatro e da m\u00fasica.\n\u00c9 o movemento est\u00e1tico e en desprazamento que sucede no espazo e o tempo que se realiza cunha parte e todo o corpo do executante, con certo comp\u00e1s ou ritmo como expresi\u00f3n de sentimentos individuais ou de s\u00edmbolos da cultura e a sociedade. A danza tam\u00e9n \u00e9 unha forma de comunicaci\u00f3n; \u00fasase a linguaxe non verbal entre os seres humanos onde o bailar\u00edn ou bailarina expresa sentimentos e emoci\u00f3ns a trav\u00e9s de xestos e movementos. Real\u00edzase maiormente con m\u00fasica, xa sexa unha canci\u00f3n, peza musical ou tons. \nOs primeiros en reco\u00f1ecer a danza como unha arte foron os gregos que lle dedicaron na s\u00faa mitolox\u00eda unha musa. \"Terps\u00edcore\". A s\u00faa pr\u00e1ctica estaba ligada ao culto do deus \"Dioniso\" e, xunto coa poes\u00eda e a m\u00fasica, era elemento indispensable da traxedia grega, onde a catarse po\u00f1\u00eda ao individuo en relaci\u00f3n cos deuses; a\u00ednda que tam\u00e9n entre os gregos cumpr\u00eda a danza unha funci\u00f3n de comunicaci\u00f3n e cohesi\u00f3n social.\nDentro da danza existe a coreograf\u00eda, que \u00e9 a arte de crear danzas. \u00c1 persoa que crea coreograf\u00edas co\u00f1\u00e9ceselle como core\u00f3grafo. A danza p\u00f3dese bailar cun n\u00famero variado de bailar\u00edns, que vai desde solitario, en parella ou grupos; pero o n\u00famero polo xeral depender\u00e1 da danza que se vai a executar e tam\u00e9n do seu obxectivo, e nalg\u00fans casos m\u00e1is estruturados, da idea do core\u00f3grafo.\nCaracter\u00edsticas.\nA danza caracter\u00edzase polo uso do corpo seguindo movementos previamente estabelecidos (coreograf\u00eda) ou improvisados (danza libre).\nA danza pode existir como manifestaci\u00f3n art\u00edstica ou como forma de divertimento e/ou cerimonia. Como arte, a danza expr\u00e9sase a trav\u00e9s dos signos de movemento, con ou sen acompa\u00f1amento musical, para un determinado p\u00fablico, que ao longo do tempo se foi desvinculado das particularidades do teatro.\nNas formas m\u00e1is cl\u00e1sicas de danza os bailar\u00edns adoitan bailar por parellas e en grupos, coordinando os pasos entre eles conxuntamente.\nActualmente, a danza manifestase nas r\u00faas en eventos como \"Danza en Tr\u00e1nsito\", so a forma de v\u00eddeo, no chamado \"v\u00eddeo-danza\", e en calquera outro ambiente en que for contextualizado o prop\u00f3sito art\u00edstico.\nHistoria.\nA orixe da danza p\u00f3dese remontar \u00e1 antig\u00fcidade, cando se fac\u00edan pantomimas e bailes, e a\u00ednda que non quedan testemu\u00f1os escritos o estudo dos pobos primitivos contempor\u00e1neos fai pensar que os humanos m\u00e1is primitivos deb\u00edan acompa\u00f1ar os seus rituais con alg\u00fan tipo de movemento r\u00edtmico que se poder\u00eda considerar un baile ou danza, que pod\u00eda pasar de ser de moi elemental a moi rico e sofisticado.\nNo antigo Exipto as danzas cerimoniais foron institu\u00eddas polos fara\u00f3ns. Estas danzas, que culminaban en cerimonias representando a morte e a reencarnaci\u00f3n do deus Osiris, f\u00f3ronse facendo cada vez m\u00e1is complexas, ata o punto de que s\u00f3 pod\u00edan ser executadas por profesionais altamente cualificados.\n\u00d3 redor de Dioniso ou Baco, o deus do vi\u00f1o e a embriaguez, grupos de mulleres chamadas m\u00e9nades \u00edan de noite as monta\u00f1as, onde baixo os efectos do vi\u00f1o, celebraban as s\u00faas orx\u00edas con danzas ext\u00e1ticas. Estas danzas inclu\u00edan, eventualmente, m\u00fasica e distintas figuras da mitolox\u00eda cl\u00e1sica que eran representados por actores e bailar\u00edns adestrados. A finais do s\u00e9culo V a.C. estas danzas comezaron a formar parte da escena social e pol\u00edtica da antiga Grecia.\nEntre os romanos, a aceptaci\u00f3n da danza por parte dos poderes p\u00fablicos foi decaendo. A cristianizaci\u00f3n do Imperio Romano introduciu unha nova era na que o corpo, a sexualidade e a danza resultaron unidas e foron obxecto de controversia e conflitos.\nA partir do s\u00e9culo IV e durante toda a Idade Media a actitude da igrexa cristi\u00e1 respecto \u00e1 danza foi ambivalente. Por un lado encontramos o rexeitamento da danza como catalizadora da permisividade sexual, a lascivia e o \u00e9xtase por l\u00edderes da igrexa como Agosti\u00f1o de Hipona (354-430), cuxa influencia continuou durante toda a Idade Media. Por outro lado, alg\u00fans antigos \"Pais da Igrexa\" intentaron incorporar aos cultos cristi\u00e1ns as danzas propias dos celtas, anglosax\u00f3ns, galos etc.\nEstudos de danza.\nNa d\u00e9cada de 1920, os estudos da danza (pr\u00e1ctica da danza, teor\u00eda cr\u00edtica, an\u00e1lise musical e da historia) comezaron a ser considerados como disciplinas acad\u00e9micas. Na actualidade estes estudos son unha parte integral das artes en moitas universidades e programas de humanidades. A finais do s\u00e9culo XX reco\u00f1eceuse o co\u00f1ecemento pr\u00e1ctico como igual ao acad\u00e9mico, o que conduciu \u00e1 aparici\u00f3n de pr\u00e1cticas de investigaci\u00f3n. Unha ampla gama de cursos de baile est\u00e1n dispo\u00f1ibles, inclu\u00edndo:\nCoreograf\u00eda e elementos da danza.\nA coreograf\u00eda (literalmente \"escritura da danza\", tam\u00e9n chamada composici\u00f3n da danza) proceda das palabras gregas \"\u03c7\u03bf\u03c1\u03b5\u03af\u03b1\" (danza circular, corea) e \"\u03b3\u03c1\u03b1\u03c6\u03ae\" (escritura). \u00c9 a arte de crear estruturas en que suceden movementos; o voc\u00e1bulo composici\u00f3n tam\u00e9n pode referirse \u00e1 conexi\u00f3n destas estruturas de movementos. A estrutura de movementos resultante tam\u00e9n pode ser considerada como a \"coreograf\u00eda\".\nOs elementos (movementos) e caracter\u00edsticas espec\u00edficas dunha danza, empr\u00e9ganse para elaborar unha coreograf\u00eda, e a partir deles poden inventarse novos movementos para crear novas coreograf\u00edas. A coreograf\u00eda tam\u00e9n se emprega en situaci\u00f3ns especiais, como na cinematograf\u00eda, o teatro, musicais, concertos, performances, eventos e presentaci\u00f3ns art\u00edsticas.\nPsicolox\u00eda da danza.\nDe principio a fin o que foi a historia da danza viuse dentro dos m\u00e9todos tradicionais para a preparaci\u00f3n dun bailar\u00edn, mais ao longo deste tempo os profesores percat\u00e1ronse de que estes m\u00e9todos non sempre deixan o alumno de danza da forma mellor preparada. Por iso \u00e9 importante ver os avances que se tiveron na ciencia do deporte e a psicolox\u00eda, para as\u00ed poder ter unha informaci\u00f3n m\u00e1is intelixible para poder aplicar a psicolox\u00eda no ensino da danza e poder outorgar un mellor rendemento aos estudantes desta disciplina, ao igual que dar\u00e1 un mellor panorama para a preparaci\u00f3n mental que implica a danza.\nPir\u00e1mide da actitude esc\u00e9nica.\n\u00c9 a que experimentan os bailar\u00edns durante a s\u00faa actuaci\u00f3n, conduc\u00edndoos a unha actitude esc\u00e9nica, o cal \u00e9 orixinado polos cambios realizados polo bailar\u00edn para poder render ao m\u00e1ximo. Na base at\u00f3pase a motivaci\u00f3n, posteriormente a confianza nun mesmo, consecuentemente a intensidade e por \u00faltimo a concentraci\u00f3n.\nA motivaci\u00f3n l\u00f3grase cando unha persoa atopa por certo medio un xeito de satisfacer algunha necesidade e as\u00ed crea unha mellor disposici\u00f3n ou aumento pola realizaci\u00f3n de dicha acci\u00f3n.\nHai algunhas situaci\u00f3ns onde se pode observar que o bailar\u00edn o ten todo (extensi\u00f3n, t\u00e9cnica, forza), mais non chegan a dar o seu m\u00e1ximo. En cambio at\u00f3panse outras situaci\u00f3ns de bailar\u00edns aos que lles custa m\u00e1is traballo, \u00e9 dicir, carecen do talento pero chegan a obter un nivel m\u00e1is alto.\n\u00c9 o segundo nivel da pir\u00e1mide de actitude esc\u00e9nica, sendo un dos niveis m\u00e1is influentes na actuaci\u00f3n da danza, ao igual que parte integral do programa psicol\u00f3xico de rendemento. Esta confianza dentro da danza identificarase pola s\u00f3lida fe que obte\u00f1a o bailar\u00edn no momento de aprender e realizar certa t\u00e9cnica ou representar alg\u00fan papel. Polo tanto, nunca se debe limitar a un bailar\u00edn o ensino de habilidades t\u00e9cnicas e art\u00edsticas, polo que se lles debe mostrar a confianza en canto \u00e1 capacidade da execuci\u00f3n de devandita t\u00e9cnica.\nRef\u00edrese ao grao de preparaci\u00f3n psicol\u00f3xica que ter\u00e1 o bailar\u00edn no momento previo da s\u00faa actuaci\u00f3n. Esta caracter\u00edzase polas diversas evoluci\u00f3ns que presentar\u00e1n no estado fisiol\u00f3xico, como o son os latexos do coraz\u00f3n, presi\u00f3n sangu\u00ednea, produci\u00f3n de adrenalina e mesmo medo. Os bailar\u00edns p\u00f3dena presenciar dun xeito tanto positivo como negativo.\nO m\u00e1ximo punto da pir\u00e1mide de actitude esc\u00e9nica. En certas ocasi\u00f3ns \u00e9 o menos comprendido, non obstante ser o que sintoniza os bailar\u00edns na s\u00faa actuaci\u00f3n. Este \u00e9 a capacidade que se ten cara a unha cousa nun longo per\u00edodo de tempo."}
{"id": "1170", "revid": "1505", "url": "https://gl.wikipedia.org/wiki?curid=1170", "title": "Adverbio", "text": "O adverbio \u00e9 a clase de palabra que act\u00faa como n\u00facleo do sintagma adverbial. Adoita engadir informaci\u00f3n circunstancial ao verbo, e alg\u00fans ata a toda a oraci\u00f3n, xa sexa de tempo, de modo, de lugar, de afirmaci\u00f3n, negaci\u00f3n ou d\u00fabida. Neses casos consid\u00e9rase que funciona como modificador a nivel de sintagma verbal (f\u00edxeno doadamente) ou nivel clausal (sinceramente...). As funci\u00f3ns sint\u00e1cticas do adverbio son, \u00e1 parte da de n\u00facleo de sintagma adverbial, as de complemento circunstancial do verbo, as de cuantificador, grao ou modificador do adxectivo (\"\"moi\" bo\") e as de cuantificador doutro adverbio (\"\"bastante\" preto\"). Alg\u00fans adverbios poden funcionar como predicados dirixidos cara a un suxeito e xunto a unha c\u00f3pula verbal (\"est\u00e1 \"divinamente\"\")\nO adverbio de modo pode formarse mediante a colocaci\u00f3n do sufixo \"-mente\" ao final dalg\u00fans adxectivos femininos. Por exemplo: \"soa\" (adxectivo) &gt; \"soamente\" (adverbio). Tam\u00e9n poden formarse compostos parasint\u00e9ticos adverbiais agregando o prefixo \"a-\" e o sufixo \"-as\": \"\u00c1s agachadas\", \"\u00e1s cegas\"... Alg\u00fans sintagmas preposicionais as\u00ed mesmo foron lexicalizados como adverbios: \"a posta\" &gt; \"aposta\".\nAmbos, tanto o adverbio como o adxectivo poden ser precedidos por cuantificadores como:\n\"moi\" adv //adx = \"moi r\u00e1pido\" // \"moi rapidamente\"\nTipos.\nHai adverbios de:\nTam\u00e9n hai locuci\u00f3ns adverbiais, isto \u00e9, sintagmas constitu\u00eddos por palabras que non te\u00f1en por que ser adverbios pero que forman un todo que funciona como adverbio, como por exemplo \"de boas a primeiras\", \"en principio\" etc.\nComparaci\u00f3n.\nAlg\u00fans adverbios te\u00f1en, como os adxectivos, graos de comparaci\u00f3n, como por exemplo \"lonxe, sempre, preto, cedo, tarde\", os adxectivos neutros empregados adverbialmente e modificando un verbo (\"alto, baixo, caro\" etc.), algunhas locuci\u00f3ns adverbiais, a maior\u00eda dos adverbios de modo en \"-mente\" e \"ben, mal\" e \"pouco\".\nColocaci\u00f3n.\nA posici\u00f3n dos adverbios \u00e9 bastante libre e poden ser deslocados facilmente por motivos estil\u00edsticos. Por\u00e9n, de modo xeral, os adverbios col\u00f3canse antes do adxectivo ou do adverbio que modifican."}
{"id": "1171", "revid": "197", "url": "https://gl.wikipedia.org/wiki?curid=1171", "title": "Diminutivo", "text": "Un diminutivo \u00e9 unha variaci\u00f3n dunha palabra mediante mecanismos morfol\u00f3xicos para atribuirlle semanticamente menores proporci\u00f3ns (\"libri\u00f1o\") ou certo valor afectivo (Mi\u00f1a \"casi\u00f1a\", meu lar).\nNo galego, os diminutivos ad\u00f3itanse formar engadindo ao final da palabra o sufixo \"-i\u00f1o\" (para o masculino) ou \"-i\u00f1a\" (para o feminino), en concreto tras vogal. Existe un alomorfo \"-ci\u00f1o, - ci\u00f1a\" que se usa en verbas rematadas en ditongo (\"paici\u00f1o\") e consoante (\"canci\u00f1o\"). Est\u00e1 por demostrar que exista unha certa distribuci\u00f3n xeogr\u00e1fica no uso de \"-ci\u00f1o\" tras vogal.\nOutro morfema con certo rendemento hist\u00f3rico \u00e9 \"-elo\", presente tanto en antrop\u00f3nimos (apelidos) coma en top\u00f3nimos (Covelo)\nHai veces en que a forma aparenta un diminutivo doutras linguas pero a palabra ten esa forma en galego: son os casos de \"sarillo\" ou do cultismo \"fibrilla/fibrila\".\nO seu morfema oposto corresponder\u00eda \u00f3 aumentativo."}
{"id": "1174", "revid": "15490", "url": "https://gl.wikipedia.org/wiki?curid=1174", "title": "Galileo Galilei", "text": "Galileo Galilei, nado en Pisa o 15 de febreiro de 1564 e finado en Arcetri o 8 de xaneiro de 1642, foi un astr\u00f3nomo Italiano, fil\u00f3sofo, e f\u00edsico, asociado coa revoluci\u00f3n cient\u00edfica. Foi sinalado como o \"pai da moderna astronom\u00eda\" (t\u00edtulo \u00f3 que pode que Kepler te\u00f1a m\u00e1is dereito), o \"pai da f\u00edsica moderna\", e o \"pai da ciencia\". Con Bacon, foi o pioneiro do m\u00e9todo cient\u00edfico. Naceu en Pisa e foi coet\u00e1neo de Johannes Kepler. O seu traballo est\u00e1 considerado como unha ruptura coas ideas de Arist\u00f3teles; en particular, Galileo enfatizou a cantidade, m\u00e1is que a calidade.\nTraxectoria.\nEstudou medicina e f\u00edsica na Universidade de Pisa, da que no 1589 foi designado profesor de matem\u00e1ticas. En 1592 pasou \u00e1 universidade de Padua, e posteriormente \u00e1 de Florencia, onde permaneceu o resto da s\u00faa vida; desenvolveu a s\u00faa actividade cient\u00edfica baixo o patrocinio da corte dos Medici.\nCiencia experimental.\nNo pante\u00f3n da revoluci\u00f3n cient\u00edfica, Galileo ocupa unha elevada posici\u00f3n por ser pioneiro no uso de experimentos para medir cantidades e a s\u00faa an\u00e1lise matem\u00e1tica dos resultados. Non hab\u00eda tradici\u00f3n de tales m\u00e9todos na Europa naquel tempo; William Gilbert foi predecesor no uso de experimentos, pero non usou aproximaci\u00f3ns cuantitativas. Per\u00e9n, o pai de Galileo, Vincenzo Galilei, fixo experiencias nas que descubriu o que pode ser a relaci\u00f3n f\u00edsica non lineal m\u00e1is vella co\u00f1ecida, entre a tensi\u00f3n e o ton producido por unha corda que se fai vibrar.\nNo s\u00e9culo XX a realidade dos experimentos de Galileo foi revisada por algunhas autoridades, en particular polo franc\u00e9s historiador da ciencia Alexandre Koyr\u00e9. Os experimentos relacionados en D\u00faas Novas Ciencias para determinar a lei da aceleraci\u00f3n na ca\u00edda dos corpos, por exemplo, requiriu precisas medidas de tempo, que parecen ser imposibles coa tecnolox\u00eda de 1600. De acordo con Koyr\u00e9, a lei chegou \u00e1 cabeza de Galileo dun xeito dedutivo, e os experimentos foron de tipo simplemente ilustrativo, experimentos mentais.\nInvestigaci\u00f3ns posteriores, validaron as experiencias. Os experimentos de ca\u00edda de graves (na actualidade bolas rodantes) foron replicados usando m\u00e9todos descritos por Galileo (Settle, 1961) e a precisi\u00f3n dos resultados foi consistente co informe de Galileo. Investigaci\u00f3ns feitas m\u00e1is tarde sobre informes de traballos non publicados de Galileo en 1604 amosaban de xeito claro a realidade dos experimentos e a\u00ednda indicaba resultados particulares que levaron \u00e1 lei do cadrado do tempo (Drake, 1973).\nAstronom\u00eda.\nGalileo foi unha das primeiras persoas en usar o telescopio para observar o ceo. Baseado en bosquexos sobre telescopios xa existentes, fixo un cun aumento aproximado de 8x, e a partir de a\u00ed constru\u00edu modelos de aproximadamente 20x. Publicou as s\u00faas primeiras observaci\u00f3ns telesc\u00f3picas en marzo de 1610 nun curto tratado titulado \"Sidereus Nuncius\" (\"Mensaxeiro Sideral\").\nNo 1610 Galileo descubriu os catro maiores sat\u00e9lites de X\u00fapiter (l\u00faas): \u00cdo, Europa, Gan\u00edmedes, e Calisto. Determinou que estaban orbitando o planeta pola desaparici\u00f3n ocasional delas, o que atribu\u00edu \u00f3 movemento por tras de X\u00fapiter. Fixo observaci\u00f3ns adicionais sobre elas no 1620. (Os astr\u00f3nomos posteriores nomearon estes obxectos para honra de Galileo, que pasaron de ser \u201cestrelas M\u00e9dicas\u201d en honor dos Medici a \u201csat\u00e9lites galileanos\u201d. A demostraci\u00f3n de que un planeta ti\u00f1a orbitando \u00f3 seu arredor outros corpos era problem\u00e1tica pola vixencia naquel ent\u00f3n do modelo xeoc\u00e9ntrico do universo, no que se supu\u00f1a que todo xiraba arredor da Terra.\nGalileo notou que Venus exhib\u00eda un conxunto completo de fases como a L\u00faa. A causa de que o brillo aparente de Venus \u00e9 case constante, Galileo razoou que Venus non pod\u00eda estar xirando arredor da Terra a unha distancia constante. Por contraste, o modelo helioc\u00e9ntrico do sistema solar desenvolto por Cop\u00e9rnico daba conta do brillo est\u00e1tico en raz\u00f3n da distancia moito maior dende a Terra no momento do \u201cVenus cheo\u201d, cando os dous planetas estaban en lados opostos do Sol e o hemisferio iluminado de Venus po\u00f1\u00eda cara \u00e1 Terra.\nGalileo fixo as primeiras observaci\u00f3ns europeas de manchas solares (hai evidencias que as observaron primeiro astr\u00f3nomos chineses. A propia existencia delas amosou outra dificultade de incompatibilidade coa perfecci\u00f3n dos ceos como era asumida na filosof\u00eda antiga. As variaci\u00f3ns anuais no seu movemento, das que deu noticia por primeira vez Francesco Sizzi, presentou grandes dificultades tanto para o sistema xeoc\u00e9ntrico ou o de Tycho Brahe.\nFoi o primeiro en informar das monta\u00f1as na L\u00faa, das que deduciu a s\u00faa existencia \u00f3 ver as figuras de luz e sombra na superficie lunar. A\u00ednda estimou a s\u00faa altura a partir das observaci\u00f3ns, chegando \u00e1 conclusi\u00f3n de que a L\u00faa era \u201crugosa e desigual, cunha superficie parella \u00e1 da propia Terra\u201d e non unha esfera perfecta como pregoou Arist\u00f3teles.\nGalileo observou Neptuno en 1611, pero creu que era unha estrela.\nF\u00edsica.\nO traballo te\u00f3rico e experimental de Galileo sobre o movemento dos corpos, xunto co traballo independente de Kepler e Descartes, foi precursor da Mec\u00e1nica cl\u00e1sica desenvolto por Sir Isaac Newton. Foi un pioneiro, \u00f3 menos na tradici\u00f3n europea, en levar a cabo rigorosos experimentos e insistir nunha descrici\u00f3n matem\u00e1tica das leis da natureza.\nGalileo foi o primeiro que expuxo a Teor\u00eda da Relatividade, enunciando que as leis f\u00edsicas deben ter a mesma forma en t\u00f3dolos sistemas de referencia.\nUnha das m\u00e1is famosas historias sobre Galileo \u00e9 que deixou caer bolas de diferentes masas da Torre de Pisa para amosar que a s\u00faa velocidade de ca\u00edda era independente da s\u00faa masa (exclu\u00edndo o limitado efecto da resistencia do ar). Isto era contrario \u00f3 que dixera Arist\u00f3teles: que os obxectos pesados caen m\u00e1is r\u00e1pido ca os m\u00e1is lixeiros, en proporcionalidade dereita co peso. O suceso da torre aparece por primeira vez nunha biograf\u00eda do alumno de Galileo Viviani, e crese en xeral que non \u00e9 certa. Non obstante, Galileo fixo experimentos con bolas rodando por un plano inclinado cara a abaixo, que amosaban o mesmo feito. Determinou a f\u00f3rmula matematicamente correcta para a lei da aceleraci\u00f3n: distancia total cuberta, comezando dende o repouso, \u00e9 proporcional \u00f3 cadrado do tempo. Conclu\u00edu que os obxectos en ca\u00edda eran acelerados de xeito independente da s\u00faa masa, e que ditos obxectos rete\u00f1en a s\u00faa velocidade a menos que unha forza act\u00fae sobre eles.\nGalileo tam\u00e9n notou que un p\u00e9ndulo oscilante sempre toma o mesmo tempo na oscilaci\u00f3n, de xeito independente da amplitude. Mentres Galileo cr\u00eda que esta igualdade de per\u00edodo era exacta, \u00e9 s\u00f3 aproximada para pequenas oscilaci\u00f3ns. Pero \u00e9 abondo boa aproximaci\u00f3n para regular un reloxo, por\u00e9n, como Galileo foi o primeiro en aplicar. (Ver Tecnolox\u00eda.)\nNos primeiros anos do s\u00e9culo XVII, Galileo e un asistente trataron de medir a velocidade da luz. Situ\u00e1ronse en diferentes outeiros, cada un cunha lanterna. Galileo acend\u00eda (abr\u00eda o furado para deixar pasar a luz), e pronto o seu asistente respond\u00edalle. A unha distancia de menos dunha milla (1,5\u00a0km aprox.), non puido detectar retardo maior que cando s\u00f3 estaban separados uns poucos metros. As\u00ed, non puido chegar a unha conclusi\u00f3n, pero decatouse de que as distancias empregadas para facer a medici\u00f3n eran pequenas.\nMatem\u00e1ticas.\nMentres que as contribuci\u00f3ns de Galileo aplicando as matem\u00e1ticas \u00e1 F\u00edsica foi innovadora, os m\u00e9todos matem\u00e1ticos foron os normais naquela \u00e9poca. Fixo an\u00e1lises e probas arduas na teor\u00eda da proporci\u00f3n de Eudoxio, como foi establecido no quinto libro dos Elementos de Euclides. Esta teor\u00eda estivo dispo\u00f1ible s\u00f3 un s\u00e9culo antes, grazas \u00e1s traduci\u00f3ns de Tartaglia e outros; pero \u00e1 fin da vida de Galileo foi superada polos m\u00e9todos alx\u00e9bricos de Descartes, que hoxe consideramos incomparablemente m\u00e1is doados de seguir.\nGalileo produciu unha peza orixinal e a\u00ednda prof\u00e9tica no seu traballo matem\u00e1tico: o Paradoxo de Galileo, que amosa que hai tantos n\u00fameros impares como o total de n\u00fameros, tanto pares como impares. Tales contradici\u00f3ns foron postas baixo control uns 250 anos despois no traballo de Georg Cantor.\nTecnolox\u00eda.\nGalileo fixo algunhas contribuci\u00f3ns \u00e1s que n\u00f3s poidamos chamar tecnolox\u00eda de xeito diferenciado da f\u00edsica pura, e suxeriu outras. Hai que notar que no sentido aristot\u00e9lico en voga naquel tempo, considerar\u00edase a f\u00edsica de Galileo como \"techne\" ou co\u00f1ecemento \u00fatil, como oposto a \"episteme\", ou investigaci\u00f3n filos\u00f3fica sobre as causas das cousas.\nNos anos 1595 - 1598 Galileo concibiu e mellorou un \"Comp\u00e1s xeom\u00e9trico e militar\" para uso de tiradores e outeadores. Este instrumento melloraba outros dese\u00f1ados por Tartaglia e Guidobaldo. Para os tiradores, ofrec\u00eda a m\u00e1is de v\u00edas novas e m\u00e1is seguras de elevar o can\u00f3n de xeito preciso, un xeito m\u00e1is r\u00e1pido de calcular a carga de p\u00f3lvora para balas de can\u00f3n de diferentes tama\u00f1os e materiais. Como instrumento xeom\u00e9trico, permitiu a construci\u00f3n de calquera pol\u00edgono regular, o c\u00e1lculo da \u00e1rea de calquera pol\u00edgono ou sector circular e unha variedade doutros c\u00e1lculos.\nSobre 1606 - 1607 (ou pode que antes) Galileo fixo un term\u00f3metro, usando a expansi\u00f3n e contracci\u00f3n do aire nunha burbulla para mover a auga nun tubo unido a ela.\nNo 1610 usou un telescopio como microscopio composto, e despois (1623) fixo microscopios mellorados, no que parece ser o primeiro caso documentado de xeito claro dun microscopio composto.\nNo 1612, tendo determinados os per\u00edodos orbitais dos sat\u00e9lites de X\u00fapiter, Galileo propuxo que cun co\u00f1ecemento suficientemente preciso das s\u00faas \u00f3rbitas poder\u00edanse usar as posici\u00f3ns de ditos sat\u00e9lites como reloxo universal, co que ser\u00eda posible a determinaci\u00f3n da lonxitude dun punto terrestre. Traballou sobre este problema de cando en vez durante o resto da s\u00faa vida, pero problemas pr\u00e1cticos fixeron imposible para el a s\u00faa soluci\u00f3n, e foi un s\u00e9culo despois cando John Harrison foi quen de medir a lonxitude a partir dun cron\u00f3metro.\nNo seu derradeiro ano, totalmente cego, dese\u00f1ou un mecanismo de escape para un reloxo de p\u00e9ndulo. O primeiro reloxo de p\u00e9ndulo totalmente operativo foi feito por Huygens na d\u00e9cada de 1650.\nFixo apuntamentos de varios inventos, como a combinaci\u00f3n dunha candea e un espello para reflectir a luz a trav\u00e9s dunha construci\u00f3n, unha picadora autom\u00e1tica de tomates,un \u00fatil de comida que se dobraba e recoll\u00eda no peto, e o que parece un bol\u00edgrafo.\nGalileo escribiu varios libros que circularon f\u00f3ra de Italia. De feito, o seu derradeiro libro, \"D\u00faas Novas Ciencias\", foi publicado por Elzevir nos Pa\u00edses Baixos e non circulou publicamente en Italia, onde a Inquisici\u00f3n prohibiu a publicaci\u00f3n de calquera cousa que tivera a Galileo como autor.\nControversia coa Igrexa.\nGalileo foi un devoto cat\u00f3lico, pero os seus escritos sobre o heliocentrismo Copernicano perturbaron a Igrexa cat\u00f3lica, que cr\u00eda no modelo xeoc\u00e9ntrico do sistema solar. A xerarqu\u00eda eclesi\u00e1stica argumentou que o heliocentrismo estaba en contradici\u00f3n directa coa Biblia e os reverenciados escritos antigos de Arist\u00f3teles e Plat\u00f3n. Pola s\u00faa visi\u00f3n, Galileo foi ameazado a morrer na fogueira, podendo acabar os seus d\u00edas en arresto domiciliario tras retractarse das s\u00faas proclamas.\nO modelo xeoc\u00e9ntrico foi aceptado de xeito xeral co tempo non s\u00f3 por raz\u00f3ns das escrituras. De feito, naquel tempo, a Igrexa cat\u00f3lica abandonou o modelo Tolemaico polo de Tycho Brahe, no que a Terra era o centro do Universo, o Sol xiraba arredor da Terra e os outros planetas, arredor do Sol. Este modelo era, na s\u00faa xeometr\u00eda, equivalente o modelo copernicano, e ti\u00f1a a vantaxe extra de predicir a paralaxe das estrelas, un efecto que sabemos agora era imposible detectar cos instrumentos daquel tempo.\nA comprensi\u00f3n da controversia, a\u00ednda se iso \u00e9 posible, require a atenci\u00f3n non s\u00f3 da organizaci\u00f3n pol\u00edtica e relixiosa e a\u00ednda da academia filos\u00f3fica. Antes de que Galileo tivera o seu enfrontamento cos Xesu\u00edtas e antes de que o dominico Gaccini o denunciara no p\u00falpito, foi acusado de contradicir as Escrituras por un profesor de filosof\u00eda, Cosimo Boscaglia, que non era nin te\u00f3logo nin cura. O primeiro en defendelo foi un abade beneditino, Benedetto Castelli, que era tam\u00e9n profesor de matem\u00e1ticas e antigo disc\u00edpulo de Galileo. Foi este o que levou a Galileo a escribir a \"Carta \u00e1 Grande Duquesa Cristina\". (Castelli permaneceu amigo de Galileo, visit\u00e1ndoo en Arcetri preto do final da s\u00faa vida, despois de meses de esforzo para ter permiso da Inquisici\u00f3n para facelo.)\nPor\u00e9n, o poder real era o da Igrexa, e os argumentos de Galileo foron atacados de xeito m\u00e1is duro a nivel relixioso. O historiador de fins do s\u00e9culo XIX e comezos do XX Andrew Dickson White escribiu dende unha perspectiva anticlerical:\nA guerra deveu m\u00e1is e m\u00e1is amarga. O Padre Dominico Caccini predicou un serm\u00f3n co texto, \"Homes como Galileo, por que permanecedes observando cara arriba no ceo?\" e este desgraciado xogo de palabras sobre o nome do grande astr\u00f3nomo foi convertido en arma cortante. Unha vez Caccini finalizou, insistiu que \"a xeometr\u00eda \u00e9 do dia\u00f1o\", e que \"os matem\u00e1ticos deber\u00e1n ser encarcerados como autores de todas as herex\u00edas.\" As autoridades eclesi\u00e1sticas deron promoci\u00f3n a Caccini.\nO Pai Lorini probou que a doutrina de Galileo non s\u00f3 era her\u00e9tica sen\u00f3n tam\u00e9n \"atea\", e clamou pola intervenci\u00f3n da Inquisici\u00f3n. O bispo de Fi\u00e9sole berrou de xeito rabioso contra o sistema copernicano, insultou publicamente a Galileo, e denunciouno o Gran Duque. O Arcebispo de Pisa buscou atrapar a Galileo e levalo \u00e1 Inquisici\u00f3n en Roma. O arcebispo de Florencia condenou solemnemente as novas doutrinas como sen relaci\u00f3n coas escrituras, e Paulo V, mentres reduc\u00eda a importancia do tema e invitaba a Galileo a visitar Roma como o m\u00e1is grande astr\u00f3nomo do mundo, estaba instigando \u00f3 Arcebispo de Pisa a recoller evidencias contra o astr\u00f3nomo.\nPero, de lonxe, o m\u00e1is terrible campi\u00f3n que apareceu foi o cardeal Bellarmino, un dos m\u00e1is grandes te\u00f3logos que o mundo ten co\u00f1ecido. Foi serio, sincero e erudito, pero insistiu en facer ciencia conforme \u00e1s Escrituras. As armas que Bellarmino usou para golpear foron puramente teol\u00f3xicas. \nEste mantivo ante o mundo como consecuencias resultantes da Teolox\u00eda Cristi\u00e1 de que os corpos celestes daban voltas arredor da Terra e non do Sol. As\u00ed, asegurou de Galileo que \"o seu suposto descubrimento viola o plan cristi\u00e1n de salvaci\u00f3n.\" A esta acusaci\u00f3n sum\u00e1ronse as doutros que afirmaron \"pon baixo sospeita a doutrina da encarnaci\u00f3n\" ou \"Trastoca a base enteira da teolox\u00eda. Se a Terra \u00e9 un planeta, e s\u00f3 un entre varios planetas, non \u00e9 posible que tan grandes cousas foran feitas especialmente nel como a doutrina cristi\u00e1 ensina. Se hai outros planetas, como Deus non fai nada en van, deber\u00e1n ser habitados; pero como poder\u00edan os seus habitantes descender de Ad\u00e1n? Como poden trazar a s\u00faa orixe ata a Arca de No\u00e9? Como poden ter sido redimidos polo Salvador?\" Tampouco quedou este argumento confinado \u00f3s te\u00f3logos da Igrexa romana; Melanchthon, Protestante como era, ter\u00edao usado nos seus ataques contra Cop\u00e9rnico e a s\u00faa escola. (White, 1898; texto en li\u00f1a)\nNo 1616, a Inquisici\u00f3n prohibiu a Galileo manter ou defender a hip\u00f3tese afirmada no traballo de Cop\u00e9rnico \"De Revolutionibus\", conxuntamente coa admonici\u00f3n de \"non ensinar de ning\u00fan xeito\" a teor\u00eda helioc\u00e9ntrica. Cando Galileo foi arrestado no 1633, a Inquisici\u00f3n procedeu baixo a premisa que lle ti\u00f1a ordenado non ensinar en absoluto, baseado nun documento de 1616; pero Galileo produciu unha carta do Cardeal Bellarmino que amosaba s\u00f3 a orde sobre \"manter ou defender\". O anterior sa\u00edu da propia man de Bellarmino e de autenticidade incuestionable; \u00e9 unha copia non asinada, violando a propia regra da Inquisici\u00f3n que lembra que tal admonici\u00f3n debera ser asinada por todas as partes e notarializada. Deixando a unha beira as partes t\u00e9cnicas da evidencia, que podemos conclu\u00edr dos eventos reais? Hai d\u00faas escolas de pensamento. De acordo con Stillman Drake, a orde de non poder ensinar foi liberada de xeito non oficial e impropio; Bellarmine non querer\u00eda subministrar unha lembranza formal e asegurarse que Galileo, no escrito, entendera que a orde efectiva era s\u00f3 non \"defender ou manter\". De acordo con Giorgio di Santillana, por\u00e9n, o papel non asinado era sinxelamente unha fabricaci\u00f3n da Inquisici\u00f3n.\nA pesar da s\u00faa insistencia continuada sobre que o seu traballo na \u00e1rea era puramente te\u00f3rico, a pesar do seu estrito cumprimento do protocolo eclesi\u00e1stico para a publicaci\u00f3n de traballos (que requir\u00eda exame previo polos censores eclesi\u00e1sticos e permiso), e a pesar da s\u00faa estreita amizade con Maffeo Barberini, que chegar\u00eda a ser o Papa Urbano VIII, Galileo foi forzado a retractarse repetidamente, e foi posto baixo arresto domiciliario de 1633 a 1642.\nA Inquisici\u00f3n rexeitou anteriores s\u00faplicas de Galileo para pospor ou variar o lugar do xu\u00edzo, a causa da s\u00faa sa\u00fade. Nunha reuni\u00f3n presidida polo Papa Urbano VIII, a Inquisici\u00f3n decidiu notificar a Galileo que ou \u00eda a Roma ou ser\u00eda arrestado e preso encadeado. Galileo chegou a Roma o 13 de febreiro de 1633. Despois de d\u00faas semanas en corentena, foi detido na confortable residencia do embaixador toscano, como favor debido \u00e1 influencia do Gran Duque Fernando II de Medici. En abril de 1633, foi interrogado formalmente pola Inquisici\u00f3n. Non foi metido en prisi\u00f3n, sen\u00f3n detido nunha habitaci\u00f3n nas oficinas da Inquisici\u00f3n durante 22 d\u00edas.\nO 22 de xu\u00f1o de 1633, a Inquisici\u00f3n Romana comezou o seu xu\u00edzo contra Galileo, que contaba daquela 69 anos e pediu graza debido \u00f3 seu \"estado de malestar f\u00edsico\". Ameaz\u00e1ndoo con tortura, prisi\u00f3n e morte na fogueira, Galileo foi forzado a \"abxurar e renegar\" do seu traballo e prometer denunciar a outros que mantiveran os seus puntos de vista anteriores. Galileo cumpriu o que a igrexa quer\u00eda del. Que as ameazas da Igrexa eran reais fora probado pola igrexa contra Giordano Bruno, quen foi queimado na fogueira no 1600 por manter un punto de vista naturalista sobre o Universo.\nDi a lenda que Galileo, tras a s\u00faa abxuraci\u00f3n, dixo: \"Eppur si muove!\" (Por\u00e9n, m\u00f3vese!) o que posiblemente non \u00e9 certo; \u00f3 dicir algo as\u00ed, os oficiais da Inquisici\u00f3n ter\u00edan obrado en consecuencia e a s\u00faa sorte ter\u00eda sido diferente. A crenza, amplamente estendida, de que \u00e9 algo inventado no s. XVIII \u00e9 falsa. Unha pintura espa\u00f1ola, datada no 1643 ou 1645, amosa Galileo escribindo a frase no muro do seu alxube. Temos as\u00ed unha segunda versi\u00f3n da historia, que tampouco pode ser certa, porque Galileo non estivo nunca prisioneiro nun alxube; pero a pintura amosa que algunha historia de \"Eppur si muove\" estaba xa circulando en tempos de Galileo. Nos meses inmediatamente posteriores tras a s\u00faa condena, Galileo residiu co Arcebispo Ascanio Piccolomini en Siena, que ti\u00f1a un irm\u00e1n militar destinado en Madrid, onde a pintura se realizou alg\u00fans anos despois. O anterior suxire que a historia foi difundida familiarmente antes de ter pasado \u00e1 tradici\u00f3n oral.\nGalileo foi sentenciado a prisi\u00f3n, pero a causa da s\u00faa avanzada idade (e/ou pol\u00edtica eclesi\u00e1stica) a sentenza foi conmutada por arresto domiciliario en Arcetri, barrio nas aforas de Florencia.\na causa dunha hernia, recibiu permiso para consultar m\u00e9dicos en Florencia, o que lle fora denegado por Roma. Baixo arresto, foi forzado a recitar salmos penitenciarios de xeito regular, e os seus contactos sociais quedaron altamente restrinxidos, pero permit\u00eduselle continuar nas s\u00faas investigaci\u00f3ns menos controvertidas.\nO publicar era outra cousa. O seu \"Dialogue\" fora posto no \"Index Librorum Prohibitorum\", a lista oficial de libros prohibidos, na que permaneceu ata 1822 (Hellman, 1998). A pesar de que a sentenza contra Galileo non mencionaba outros traballos, Galileo atopouse coa prohibici\u00f3n de publicar calquera cousa sa\u00edda da s\u00faa pluma. A prohibici\u00f3n foi efectiva en Francia, Polonia e os Estados Alem\u00e1ns, pero non en Holanda.\nQuedou totalmente cego no 1638 (a s\u00faa petici\u00f3n de liberdade foi rexeitada, pero permit\u00eduselle mover \u00e1 s\u00faa casa de Florencia, na que estaba m\u00e1is pr\u00f3ximo \u00f3s m\u00e9dicos).\nDe acordo con Andrew Dickson White e moitos outros, as experiencias de Galileo ilustran o caso cl\u00e1sico de investigador forzado a retraerse por ofender as poderosas forzas sociais conservadoras: a igrexa do seu tempo, non era o m\u00e9todo cient\u00edfico o que debera ser usado para atopar a verdade\u2014especialmente en certas \u00e1reas\u2014sen\u00f3n a doutrina, como interpretada e definida polos investigadores eclesi\u00e1sticos, e a s\u00faa doutrina era defendida con tortura, morte, privaci\u00f3n de liberdade e censura.\nM\u00e1is recentemente, os puntos de vista de White e outros volveuse menos aceptado pola comunidade acad\u00e9mica, en parte porque White escrib\u00eda dende a perspectiva da cristiandade como forza destrutiva. Esta actitude pode tam\u00e9n verse no traballo de Bertolt Brecht, cuxa obra sobre Galileo \u00e9 unha das fontes principais das ideas populares sobre o cient\u00edfico. Un exame m\u00e1is profundo das fontes primarias relativas a Galileo e o seu xu\u00edzo amosa que as petici\u00f3ns de tortura e privaci\u00f3n de liberdade foron esaxeradas. Dava Sobel na s\u00faa obra \"A filla de Galileo\" ofrece un conxunto diferente de vistas de Galileo e o seu mundo, en gran parte a trav\u00e9s da s\u00faa correspondencia privada con Maria Celeste, a filla do t\u00edtulo, e o seu pai.\nReco\u00f1ecementos.\nNo 1992, 359 anos despois do xu\u00edzo de Galileo, o Papa Xo\u00e1n Paulo II emitiu unha apolox\u00eda, limpando o edito da Inquisici\u00f3n contra Galileo: \"Galileo sent\u00eda na s\u00faa investigaci\u00f3n cient\u00edfica a presenza do Creador, que no profundo do seu esp\u00edrito, estimulouno, anticipando e asistindo as s\u00faas intuici\u00f3ns.\" Tras a liberaci\u00f3n deste informe, o Papa dixo m\u00e1is tarde que \"... Galileo, sincero crente, amosou ser m\u00e1is perceptivo na s\u00faa mirada [a relaci\u00f3n entre verdades cient\u00edficas e b\u00edblicas] que os te\u00f3logos que se opu\u00f1an a el.\"\nA Uni\u00f3n Europea chamou Galileo ao seu sistema europeo de navegaci\u00f3n por sat\u00e9lite."}
{"id": "1175", "revid": "98629", "url": "https://gl.wikipedia.org/wiki?curid=1175", "title": "Estratexia de busca", "text": "Unha busca faise a partir dunha cadea de texto, que se introduce na caixa de buscas dun motor de busca en Internet. Idealmente, a cadea de texto est\u00e1 composta polas palabras claves que representan a necesidade de informaci\u00f3n do usuario. A cadea de texto pode conter ou non operadores l\u00f3xicos ou palabras clave para obter diferentes resultados segundo o buscador empregado.\nEstratexia inicial.\nAs estratexias m\u00e1is b\u00e1sicas consisten en pescudar unha informaci\u00f3n en base \u00e1s palabras que se espera que conte\u00f1an. Normalmente se pode supo\u00f1er que a descrici\u00f3n do que se busca apareza no propio texto buscado e polo tanto para buscar un texto sobre xen\u00e9tica se pode escribir directamente \"xen\u00e9tica\".\nPor\u00e9n, se se busca informaci\u00f3n sobre xen\u00e9tica de poboaci\u00f3ns a busca coa cadea \"xen\u00e9tica de poboaci\u00f3ns\" fornece datos sobre \"xen\u00e9tica\", sobre \"de\" e sobre \"poboaci\u00f3ns\" debido a que se opera co operador l\u00f3xico por omisi\u00f3n: a intersecci\u00f3n. As\u00ed, atopar\u00e1nse p\u00e1xinas que conte\u00f1an as tres cadeas \u00e1 vez ou algunha delas. Moitas veces isto ofrece datos que non interesan, por exemplo que falen das poboaci\u00f3ns de Madagascar dende unha perspectiva distinta da xen\u00e9tica: antropol\u00f3xica, demogr\u00e1fica, xeogr\u00e1fica, ling\u00fc\u00edstica etc.\nUn problema que os propios motores de busca adoitan evitar \u00e9 a busca de cadeas gramaticais sen significado l\u00e9xico: \u00e9 o exemplo de \"de\", debido \u00e1 s\u00faa alta frecuencia en t\u00f3dolos textos. Isto acontece con demostrativos, artigos, conxunci\u00f3ns, preposici\u00f3ns e pronomes.\nSuperar os primeiros problemas.\nUnha alternativa para non atopar p\u00e1xinas non desexadas \u00e9 usar a cadea como un todo inclu\u00edndo os seus espazos. Neste caso, o texto de busca escr\u00edbese codificado dalg\u00fan xeito, habitualmente entre comi\u00f1as: \"xen\u00e9tica de poboaci\u00f3ns\".\nMesmo as\u00ed poden aparecer unha cantidade inxente de resultados. A soluci\u00f3n pode pasar polo uso dos devanditos operadores l\u00f3xicos distintos da interxecci\u00f3n: o m\u00e1is habitual \u00e9 a disxunci\u00f3n. Con este mecanismo podemos especificar que o resultado conte\u00f1a unha cadea e \u00f3 mesmo tempo non conte\u00f1a outra: \"xen\u00e9tica\" e mais \"poboaci\u00f3ns\" e non \"antropolox\u00eda\".\nNas linguas derivativas ou flexivas como as linguas indoeuropeas, as variantes poden producir problemas: \"poboaci\u00f3ns, poboar, poboado, populoso, popular, poboadas, poboando\" ou \"poboou\" etc. pode estar dentro do noso interese e non ser abranguibles nunha soa busca. A opci\u00f3n neste caso consiste en buscar outras verbas moito m\u00e1is definitorias do que interesa atopar. Nesta situaci\u00f3n hai que razoar semanticamente e ser imaxinativos para utilizar unha palabra chave que \"obrigue\" \u00f3 texto resultado a orientarse nun cami\u00f1o determinado: \"tribo\" ou \"etnia\" ser\u00edan bos exemplos para engadir a \"xen\u00e9tica\" para que fale de \"poboaci\u00f3ns\".\nUnha estratexia m\u00e1is depende das competencias ling\u00fc\u00edsticas noutras linguas. Dado que m\u00e1is do 50% das p\u00e1xinas e da informaci\u00f3n cient\u00edfica est\u00e1n en ingl\u00e9s, existe a opci\u00f3n se se sabe esta lingua de buscar o texto traducido \u00f3 ingl\u00e9s: os resultados ser\u00e1n m\u00e1is, e maior a probabilidade de atopar algo que sirva. Isto sempre depende do espallamento do tema, pois \u00e9 m\u00e1is probable atopar algo sobre o galego en galego ca en ingl\u00e9s, e depende tam\u00e9n das posibilidades de expansi\u00f3n dese tema polos falantes da lingua local (non \u00e9 moi probable atopar algo en Internet nunha lingua cuxa poboaci\u00f3n non accedeu nin sequera \u00f3 tel\u00e9fono, que inda son moitas)."}
{"id": "1177", "revid": "22570", "url": "https://gl.wikipedia.org/wiki?curid=1177", "title": "Ampere", "text": "O ampere ou amperio, \u00e9 a unidade de intensidade de corrente el\u00e9ctrica, s\u00edmbolo A, equivalente \u00f3 paso de 1 culombio cada segundo:\nformula_1\nDef\u00ednese como a corrente constante que, mantida entre dous f\u00edos condutores rectos, paralelos, de lonxitude infinita, de secci\u00f3n circular desprezable, afastados entre si, no baleiro, unha distancia dun metro, produce unha forza entre os condutores de 2 x 10-7 N por cada metro de condutor.\nForma parte das unidades b\u00e1sicas no Sistema Internacional de Unidades, e debe o seu nome a Andr\u00e9 Marie Amp\u00e8re"}
{"id": "1178", "revid": "98629", "url": "https://gl.wikipedia.org/wiki?curid=1178", "title": "Vector", "text": "Un vector en f\u00edsica e mais no c\u00e1lculo vectorial \u00e9 un concepto caracterizado por un valor, \u00e9 dicir, un escalar (magnitude num\u00e9rica), e por un sentido (que pode ser definido nun espazo 3-dimensional, ou en xeral p-dimensional). Os vectores util\u00edzanse para describir magnitudes vectoriais tales como velocidades, aceleraci\u00f3ns ou forzas, nas cales \u00e9 importante considerar non s\u00f3 o valor sen\u00f3n tam\u00e9n a direcci\u00f3n e m\u00e1is o sentido.\nA\u00ednda que frecuentemente se describa a un vector por un n\u00famero de \"compo\u00f1entes\", cada un deles dependente do sistema de coordenadas particular que se use, as propiedades dun vector non dependen do sistema de coordenadas usado para o describir.\nUn exemplo com\u00fan dun vector \u00e9 a forza. Ten un valor e unha orientaci\u00f3n en tres dimensi\u00f3ns (a diferenza de moitas dimensi\u00f3ns espaciais, que te\u00f1en d\u00faas), e a suma m\u00faltipla das forzas de acordo coa lei do paralelogramo.\nEn matem\u00e1ticas, un vector \u00e9 un elemento dunha estrutura alx\u00e9brica chamada espazo vectorial, que esencialmente \u00e9 un conxunto de elementos cun conxunto de axiomas que debe satisfacer cada un deles.\nMatematicamente un vector pode ser tam\u00e9n un conxunto de elementos ordenados entre si mais, a diferenza dun conxunto normal como o dos n\u00fameros naturais, neste caso o conxunto est\u00e1 ordenado.\nRepres\u00e9ntase por un segmento orientado para denotar o seu sentido (o da frecha), a s\u00faa magnitude (a lonxitude da frecha) e mais o punto de onde parte. Para este tipo de vectores (xeralmente bi ou tridimensionais) def\u00ednense m\u00f3dulo, direcci\u00f3n e sentido.\nNotaci\u00f3n.\nOs eixos do sistema de coordenadas descr\u00edbense xeralmente empregando as letras x, y e z, xeramente o eixo z representa o perpendicular ao plano. Os vectores p\u00f3dense representar con letras, cunha frecha enriba (formula_1), ou simplemente en letra grosa (formula_2). As coordenadas ou compo\u00f1entes dun vector nun sistema de referencia poden escribirse entre par\u00e9nteses e separadas con comas:\nNo espazo vectorial de tres dimensi\u00f3ns empr\u00e9ganse tres compo\u00f1entes:\nOutro xeito t\u00edpico de anotar un vector nas tres dimensi\u00f3ns \u00e9 definilo como a combinaci\u00f3n dos vectores unitarios cartesianos i, j e k:\nPropiedades.\nUn vector ten as seguintes propiedades:\n- Punto de aplicaci\u00f3n, \u00e9 a orixe do vector.\n- M\u00f3dulo, expresa o valor num\u00e9rico da magnitude vectorial. Repres\u00e9ntase pola lonxitude do segmento, sempre en valor absoluto. Por exemplo, se se quere expresar que o m\u00f3dulo de formula_1 vale 5 unidades, faise as\u00ed: formula_4. Expresado con f\u00f3rmulas, dado un vector formula_1 de coordenadas formula_6 o seu m\u00f3dulo \u00e9 formula_7.\n- Direcci\u00f3n, que \u00e9 a da recta soporte, que se expresa matematicamente cunha ecuaci\u00f3n de recta, que se lle chama \"li\u00f1a de acci\u00f3n\".\n- Sentido, distingu\u00edndose dous sentidos sobre a recta de aplicaci\u00f3n do vector, graficamente, a punta da frechi\u00f1a.\nClasificaci\u00f3n dos vectores.\n- Vector fixo, que ten un punto de aplicaci\u00f3n definitorio, do que non se despraza.\n- Vectores deslizantes, o seu punto de aplicaci\u00f3n pode estar en calquera punto dunha recta soporte definida.\n- Vector libre, non ten relevancia o seu punto de aplicaci\u00f3n.\n- Vector unitario, un vector cuxo m\u00f3dulo \u00e9 unha unidade, que se calcula:\nformula_8. Os vectores unitarios correspondentes a (1,0,0), (0,1,0) e (0,0,1) denom\u00ednanse formula_9, formula_10 e formula_11, sendo formula_12 o vector unitario do eixe do x, formula_13 o vector unitario do eixo y, e formula_14 o do z.\n- Vector oposto a outro \u00e9 o que ten o mesmo punto de aplicaci\u00f3n, m\u00f3dulo e direcci\u00f3n mais sentido contrario. As\u00ed o vector oposto a formula_1 \u00e9 formula_16.\n- Vectores equipolentes, vectores con igual m\u00f3dulo e sentido, e rectas soporte paralelas e, ent\u00f3n, tam\u00e9n distintos puntos de aplicaci\u00f3n.\n- Vectores paralelos, que te\u00f1en coordenadas proporcionais entre si (equipolentes con distinto m\u00f3dulo, por exemplo).\n- Vectores concorrentes, cando te\u00f1en o mesmo punto de aplicaci\u00f3n, no caso de vectores fixos, ou cando simplemente te\u00f1en un punto en com\u00fan (punto de concorrencia).\n- Vectores coplanares, todos os vectores est\u00e1n contidos no mesmo plano.\n- Vectores colineares, que comparten unha mesma recta de acci\u00f3n\nSuma e resta de vectores.\nM\u00e9todo gr\u00e1fico.\nA suma e resta de vectores ten en conta, ademais da magnitude escalar ou m\u00f3dulo, o sentido das magnitudes intervenientes. Nas figuras achegadas nesta p\u00e1xina esquemat\u00edzase o m\u00e9todo gr\u00e1fico para buscar o resultado.\nM\u00e9todo do paralelogramo.\nConsiste en p\u00f3r graficamente os dous vectores de xeito que as respectivas orixes coincidan nun punto, completando o resto do paralelogramo por paralelas. O resultado da suma \u00e9 a diagonal de dito paralelogramo.\nM\u00e9todo do tri\u00e1ngulo.\nConsiste en po\u00f1er graficamente un vector a continuaci\u00f3n doutro, facendo coincidir o extremo inicial dun vector co extremo final do outro vector. O vector suma resultante forma un tri\u00e1ngulo canda estes dous vectores, que corresponde ao lado oposto ao v\u00e9rtice dos vectores colocados correctamente, ou dito doutro xeito, vai dende a orixe dun vector at\u00e9 a fin do outro (a e b respectivamente no debuxo adxacente)\nM\u00e9todo anal\u00edtico.\nCon dous vectores de coordenadas,\no resultado da suma \u00e9:\nPara restar dous vectores libres formula_20 e formula_21 s\u00famase formula_20 co oposto de formula_21:\nO resultado da resta \u00e9:\nM\u00f3dulo resultante.\nDados dous vectores formula_1 e formula_27, de m\u00f3dulos co\u00f1ecidos e que forman o \u00e1ngulo formula_28 entre si, p\u00f3dese obter o m\u00f3dulo formula_29 coa seguinte f\u00f3rmula:\nformula_30\nDeduci\u00f3n da expresi\u00f3n.\nSexan dous vectores formula_1 e formula_27 que forman un \u00e1ngulo formula_28 entre\nsi:\nA f\u00f3rmula para calcular formula_34 ded\u00facese observando os tri\u00e1ngulos rect\u00e1ngulos que se forman, OCB e ACB, e aplicando o Teorema de Pit\u00e1goras. No tri\u00e1ngulo OCB:\nformula_35\nformula_36\nformula_37\nResultando:\nformula_38\nNo tri\u00e1ngulo ACB :\nformula_39\nformula_40\nformula_41\nformula_42\nSubstitu\u00edndo isto na igualdade de antes resulta:\nformula_43\nformula_44\nformula_45\nformula_46\nformula_47\nformula_48\nObtenci\u00f3n da Direcci\u00f3n.\nPara obter os \u00e1ngulos formula_49 directores no anterior exemplo temos que co\u00f1ecer o \u00e1ngulo formula_28 e ter calculado formula_29 .\nPodemos usar esta f\u00f3rmula:\nformula_52\nCoa f\u00f3rmula obteremos os seos, despois para achar o \u00e1ngulo a partir do seo temos que ter en conta que:\nformula_53\nProduto dun vector por un escalar.\nO produto dun vector cun escalar \u00e9 outro vector que conserva a direcci\u00f3n orixinal, o seu m\u00f3dulo \u00e9 o produto do escalar polo m\u00f3dulo do vector e o sentido \u00e9 o mesmo ou oposto segundo o escalar sexa positivo ou negativo respectivamente.\nGraficamente ser\u00eda po\u00f1er, sobre a mesma recta da direcci\u00f3n, o m\u00f3dulo tantas veces como marque o escalar, e de ser negativo, viralo sentido do vector (mire o debuxo).\nAnaliticamente, un n\u00famero formula_54 e un vector formula_55, o produto formula_56 real\u00edzase multiplicando cada unha das compo\u00f1entes do vector polo escalar. Dado o vector de tres compo\u00f1ente\no seu produto polo escalar \u00e9\n\u00e9 dicir, multipl\u00edcase por formula_59 cada unha das compo\u00f1entes do vector.\n\u00c1ngulo entre dous vectores.\nDados os vectores formula_17 e formula_18, o \u00e1ngulo formula_62 calc\u00falase polo seu coseno:\nIsto deriva do produto escalar."}
{"id": "1179", "revid": "4817", "url": "https://gl.wikipedia.org/wiki?curid=1179", "title": "Hans Christian \u00d8rsted", "text": "Hans Christina \u00d8rsted, nado en Rudk\u00f8bing en 1777 e finado en Copenhague en 1851, foi un f\u00edsico e qu\u00edmico dinamarqu\u00e9s. O seu descubrimento do campo magn\u00e9tico nas proximidades dunha corrente el\u00e9ctrica en 1820 \u00e9 a orixe do electromagnetismo. Constru\u00edu un pez\u00f3metro para estudar a compresibilidade dos l\u00edquidos e dos s\u00f3lidos en 1822.\nTraxectoria.\nFoi un grande estudoso do electromagnetismo. En 1813 agoirou a existencia dos fen\u00f3menos electromagn\u00e9ticos, o cal non ficou demostrado at\u00e9 1819, xunto con Ampere, cando descubriu a desviaci\u00f3n dunha agulla imantada ao ser colocada en direcci\u00f3n perpendicular a un condutor, polo que circula unha corrente el\u00e9ctrica, demostrando as\u00ed a existencia dun campo magn\u00e9tico arredor de todo condutor atravesado por unha corrente el\u00e9ctrica, e inici\u00e1ndose dese modo o estudo do electromagnetismo. Este achado foi crucial no desenvolvemento da electricidade, xa que puxo en evidencia a relaci\u00f3n existente entre a electricidade e o magnetismo. \u00d8rsted \u00e9 a unidade de medida da relutancia magn\u00e9tica. Crese que tam\u00e9n foi o primeiro en illar o aluminio, por electr\u00f3lise, en 1825, e en 1844 publicou o seu \"Manual de F\u00edsica Mec\u00e1nica\"."}
{"id": "1181", "revid": "89787", "url": "https://gl.wikipedia.org/wiki?curid=1181", "title": "Termodin\u00e1mica", "text": "A termodin\u00e1mica (do grego \u03b8\u03b5\u03c1\u03bc\u03b7, \"therme\", que significa \"calor\" e \u03b4\u03c5\u03bd\u03b1\u03bc\u03b9\u03c2, \"dynamis,\" que significa \"potencia\") \u00e9 a parte da f\u00edsica que estuda os fen\u00f3menos relacionados con traballo, enerx\u00eda, calor e entrop\u00eda, mediante as leis que gobernan os procesos nos que se ve involucrada a enerx\u00eda t\u00e9rmica. Nun sentido m\u00e1is amplo estuda as relaci\u00f3ns entre as propiedades macrosc\u00f3picas dun sistema. A pesar de todos n\u00f3s termos un sentimento do que \u00e9 enerx\u00eda, \u00e9 moi dif\u00edcil elaborar unha definici\u00f3n precisa para ela. A enerx\u00eda pode ser vista como a capacidade de realizar un traballo, a capacidade de realizar mudanzas nos sistemas, un estado de vibraci\u00f3n dos sistemas etc.\n\u00c9 bastante co\u00f1ecido o feito de que unha substancia est\u00e1 constitu\u00edda dun conxunto de part\u00edculas denominadas mol\u00e9culas. As propiedades dunha substancia dependen, naturalmente, do comportamento destas part\u00edculas. A partir dunha visi\u00f3n macrosc\u00f3pica para o estudo do sistema, que non require o co\u00f1ecemento do comportamento individual destas part\u00edculas, desenvolveuse a chamada termodin\u00e1mica cl\u00e1sica. Permite abordar dunha maneira f\u00e1cil e directa a soluci\u00f3n de moitos problemas. Unha abordaxe m\u00e1is elaborada e rigorosa, baseada no comportamento medio de grandes grupos de part\u00edculas, d\u00e1se na chamada termodin\u00e1mica estat\u00edstica.\nSempre que unha ou m\u00e1is propiedades dun sistema var\u00edan, dise que ocorreu unha mudanza de estado. O cami\u00f1o a trav\u00e9s de sucesivos estados polo cal pasa o sistema def\u00ednese como proceso. Un proceso de case-equilibrio \u00e9 aquel no que o desv\u00edo do equilibrio termodin\u00e1mico \u00e9 infinitesimal, e todos os estados polo cal o sistema pasa pode considerarse como estados de equilibrio. Moitos procesos reais poden aproximarse con precisi\u00f3n por sucesivos procesos de case-equilibrio.\nPor outro lado, se un proceso evolucionou moi axi\u00f1a e o sistema non estivo en equilibrio durante ning\u00fan instante durante a mudanza de estado, este \u00e9 un proceso de non-equilibrio. Na termodin\u00e1mica cl\u00e1sica a descrici\u00f3n destes procesos fica limitada ao que hab\u00eda antes e despois de restabelecido o equilibrio, sendo esta incapaz de especificar os estados intermediarios polos que pasou o sistema. Unha abordaxe m\u00e1is eficiente destes procesos faise a trav\u00e9s da termodin\u00e1mica irreversible.\nA pesar da antiga convivencia do ser humano con manifestaci\u00f3ns de calor e outras formas de enerx\u00eda, a termodin\u00e1mica non emerxeu como unha ciencia ata cerca de 1700 cando as primeiras tentativas para constru\u00edr unha m\u00e1quina a vapor foron feitas na Inglaterra por Thomas Savery e Thomas Newcomen. Estas m\u00e1quinas eran moi lentas e ineficientes, mais eles abriron o cami\u00f1o para o desenvolvemento dunha nova ciencia. O termo termodin\u00e1mica foi primeiramente utilizado nunha publicaci\u00f3n de Lord Kelvin en 1849. O primeiro texto de termodin\u00e1mica foi escrito en 1859 por William Rankine, un profesor da Universidade de Glasgow na Escocia. O gran progreso da termodin\u00e1mica ocorreu no inicio dos anos de 1900, cando se expurgaron teor\u00edas err\u00f3neas, transform\u00e1ndose nunha ciencia madura.\nA termodin\u00e1mica permite determinar a direcci\u00f3n na cal varios procesos f\u00edsicos e qu\u00edmicos ir\u00e1n ocorrer. Tam\u00e9n permite determinar as relaci\u00f3ns entre as diversas propiedades dunha substancia. Con todo, non traballa con modelos da microestrutura da substancia, e non \u00e9 capaz de fornecer detalles desta, mais unha vez que alg\u00fans datos sexan co\u00f1ecidos, a trav\u00e9s do m\u00e9todo da termodin\u00e1mica cl\u00e1sica, poden determinarse outras propiedades.\nA termodin\u00e1mica est\u00e1 baseada en leis estabelecidas experimentalmente:\nSistemas termodin\u00e1micos.\nEn termodin\u00e1mica, a parte do universo obxecto de estudo denom\u00ednase sistema e a parte que pode interaccionar con este denom\u00ednase medio ambiente ou arredores.\nClases de sistemas dominantes:\nOs sistemas est\u00e1n separados por paredes, que poden ser r\u00edxidas ou non r\u00edxidas, segundo sexan m\u00f3biles ou non, poden ser permeables ou impermeables \u00f3 paso de materia e de conducir a calor ser\u00e1 adiab\u00e1tica, en caso contrario ser\u00e1 non adiab\u00e1tica.\nHistoria da termodin\u00e1mica.\nA historia da termodin\u00e1mica como disciplina cient\u00edfica consid\u00e9rase xeralmente que comeza con Otto von Guericke quen, en 1650, constru\u00edu e dese\u00f1ou a primeira bomba de baleiro e demostrou as propiedades do baleiro empregando os hemisferios de Magdeburgo. Guericke foi impulsado a facer o baleiro coa fin de refutar a suposici\u00f3n de Arist\u00f3teles de que \"a natureza aborrece o baleiro\". Pouco despois o f\u00edsico e qu\u00edmico Robert Boyle estudou e mellorou os dese\u00f1os de Guericke e en 1656, en coordinaci\u00f3n co cient\u00edfico Robert Hooke, constru\u00edu unha bomba de aire. Con esta bomba, Boyle e Hooke observaron unha correlaci\u00f3n entre presi\u00f3n, temperatura e volume. Co tempo, formularon a lei de Boyle, indicando que para un gas a temperatura constante, a presi\u00f3n e o volume son inversamente proporcionais e outras leis dos gases.\nEn 1679, un asociado de Boyle, Denis Papin base\u00e1ndose nestes conceptos, constru\u00edu un dixestor de vapor, que era un recipiente pechado cunha tampa con peche herm\u00e9tico no que o vapor confinado alcanzaba unha alta presi\u00f3n, aumentando o punto de ebulici\u00f3n e acurtando o tempo de cocci\u00f3n dos alimentos. En 1967 o enxe\u00f1eiro Thomas Savery, a partir dos dese\u00f1os de Papin, constru\u00edu o primeiro motor t\u00e9rmico, seguido por Thomas Newcomen en 1712. A\u00ednda que estes primeiros motores eran b\u00e1sicos e pouco eficientes atraeron a atenci\u00f3n dos cient\u00edficos m\u00e1is destacados da \u00e9poca.\nEn 1733, Bernoulli empregou m\u00e9todos estat\u00edsticos, xunto coa mec\u00e1nica cl\u00e1sica, para extraer resultados sobre a hidrodin\u00e1mica, iniciando a mec\u00e1nica estat\u00edstica.\nEn 1781 desenvolv\u00e9ronse os conceptos de capacidade calor\u00edfica e calor latente por Joseph Black, profesor da Universidade de Glasgow, onde James Watt traballou como fabricante de instrumentos. Watt consultou con Black nas probas da m\u00e1quina de vapor, mais foi Watt quen concibiu a idea do condensador externo, aumentando grandemente a eficiencia da m\u00e1quina de vapor. Dous anos despois Antoine Lavoisier propuxo a teor\u00eda do cal\u00f3rico.\nEn 1798 Benjamin Thompson, conde de Rumford, demostrou a conversi\u00f3n do traballo mec\u00e1nico en calor.\nSobre a base de todo este traballo previo, Sadi Carnot, o \"pai da termodin\u00e1mica \", publicou en 1824 un discurso sobre a eficiencia t\u00e9rmica, a enerx\u00eda, a enerx\u00eda motriz e o motor. O documento describe as relaci\u00f3ns b\u00e1sicas enerx\u00e9ticas entre a m\u00e1quina de Carnot, o ciclo de Carnot e a enerx\u00eda motriz, marcando o inicio da termodin\u00e1mica como ciencia moderna.\nO primeiro libro de texto sobre termodin\u00e1mica foi escrito en 1859 por William Rankine, quen se formara como f\u00edsico e profesor de enxe\u00f1ar\u00eda civil e mec\u00e1nica na Universidade de Glasgow. A primeira e segunda leis da termodin\u00e1mica xurdiron simultaneamente na d\u00e9cada de 1850, principalmente polas obras de Germain Henri Hess, William Rankine, Rudolf Clausius, James Prescott Joule e William Thomson (Lord Kelvin).\nOs fundamentos da termodin\u00e1mica estat\u00edstica establec\u00e9ronas f\u00edsicos como James Clerk Maxwell, Ludwig Boltzmann, Max Planck, Rudolf Clausius, Johannes van der Waals e Josiah Willard Gibbs.\nDende 1873 ata 1876, o f\u00edsico matem\u00e1tico estadounidense Josiah Willard Gibbs publicou unha serie de tres artigos nos que demostraba como os procesos termodin\u00e1micos, inclu\u00edndo reacci\u00f3ns qu\u00edmicas, poder\u00edan analizarse graficamente. Mediante o estudo da enerx\u00eda, a entrop\u00eda, o potencial qu\u00edmico, a temperatura e a presi\u00f3n do sistema termodin\u00e1mico, p\u00f3dese determinar se un proceso se produce espontaneamente. A termodin\u00e1mica qu\u00edmica e a fisicoqu\u00edmica foron desenvolvidas ademais por Walther Nernst, Pierre Duhem, Gilbert N. Lewis, Jacobus Henricus van 't Hoff e Th\u00e9ophile de Donder, aplicando os m\u00e9todos matem\u00e1ticos de Gibbs."}
{"id": "1182", "revid": "98629", "url": "https://gl.wikipedia.org/wiki?curid=1182", "title": "1777", "text": "1777 (MDCCLXXVII) foi un ano com\u00fan comezado en m\u00e9rcores segundo o calendario gregoriano."}
{"id": "1184", "revid": "25871", "url": "https://gl.wikipedia.org/wiki?curid=1184", "title": "Xiroscopio", "text": "Un xiroscopio \u00e9 un aparello que ten un disco xiratorio cunha gran resistencia \u00e1 variaci\u00f3n do seu eixo de xiro, o que o fai moi \u00fatil para medir e manter a orientaci\u00f3n baseado no principio da conservaci\u00f3n do momento angular:\nOnde formula_2 \u00e9 o torque e formula_3 o momento angular, formula_4 \u00e9 o momento de inercia, e formula_5 a velocidade angular, e formula_6 a aceleraci\u00f3n angular.\nO xiroscopio foi inventado no 1852 polo f\u00edsico Jean Bernard L\u00e9on Foucault. En esencia, consiste nun rotor co eixe pendente dun soporte formado por dous c\u00edrculos articulados entre si e o rotor por suspensi\u00f3ns de Card\u00e1n. O principio do xiroscopio deriva do feito de que un sistema en rotaci\u00f3n e mecanicamente illado conserva o mesmo momento cin\u00e9tico, de xeito que o seu eixo de rotaci\u00f3n mant\u00e9n unha direcci\u00f3n fixa con respecto a unha referencia galileana. Unha vez se ten posto en funcionamento o eixe queda fixo respecto \u00f3 da terra describindo un cono de revoluci\u00f3n. Tam\u00e9n pode servir como referencia angular e como estabilizador."}
{"id": "1185", "revid": "98629", "url": "https://gl.wikipedia.org/wiki?curid=1185", "title": "Econom\u00eda", "text": "Econom\u00eda (do grego \u03bf\u03af\u03ba\u03bf\u03c2 [\"oikos\"], 'casa', e \u03bd\u03bf\u03bc\u03bf\u03c2 [\"nomos\"], 'regra', polo tanto \"direcci\u00f3n dunha casa\") \u00e9 unha ciencia social que estuda a produci\u00f3n, distribuci\u00f3n, comercio e consumo de bens e servizos.\nA econom\u00eda, c\u00e9ntrase no comportamento e as interacci\u00f3ns dos axentes econ\u00f3micos e en cales son os mecanismos da actividade econ\u00f3mica. A microeconom\u00eda trata dos axentes individuais, como fogares e empresas, e os mercados. A macroeconom\u00eda considera a econom\u00eda na s\u00faa totalidade (isto \u00e9, a produci\u00f3n, oferta e demanda agregadas de di\u00f1eiro, capital e mercanc\u00edas; o aforro e o investimento) e factores que lle afectan, inclu\u00edndo o emprego de recursos (traballo, capital e terra), a inflaci\u00f3n, o crecemento econ\u00f3mico, e as pol\u00edticas p\u00fablicas que dirixen estes factores (pol\u00edticas monetaria, fiscal e outras).\nA econom\u00eda dise normativa cando recomenda unha opci\u00f3n sobre outra, ou cando fai un xu\u00edzo subxectivo de valor. Pola contra, a econom\u00eda dise positiva cando intenta predicir e explicar obxectivamente as consecuencias de elecci\u00f3ns, dadas unha serie de premisas e/ou un conxunto de observaci\u00f3ns. A elecci\u00f3n de que premisas facer na construci\u00f3n dun modelo as\u00ed como que observaci\u00f3ns destacar son, non obstante, normativas. Os aspectos que reciben a particular atenci\u00f3n en econom\u00eda son: asignaci\u00f3n de recursos, produci\u00f3n, distribuci\u00f3n, comercio, e competencia. A l\u00f3xica econ\u00f3mica apl\u00edcase cada vez m\u00e1is a calquera problema que implique a elecci\u00f3n en situaci\u00f3n de escaseza ou determinar un valor econ\u00f3mico.\nOutras divisi\u00f3ns da econom\u00eda son: econom\u00eda te\u00f3rica e econom\u00eda aplicada; racional e comportamental; e ortodoxa e heterodoxa. O paradigma econ\u00f3mico preponderante \u00e9 unha combinaci\u00f3n da econom\u00eda neocl\u00e1sica e da macroeconom\u00eda chamada a s\u00edntese neocl\u00e1sica. Varias escolas de econom\u00eda heterodoxa intentan explicar os fen\u00f3menos econ\u00f3micos utilizando premisas, formalismos ou paradigmas diferentes.\nA an\u00e1lise econ\u00f3mica apl\u00edcase amplamente na sociedade, no mercado inmobiliario, na empresa, nas finanzas, no coidado da sa\u00fade, e no goberno. Tam\u00e9n se usa en campos tan diversos como o crime, a educaci\u00f3n, a familia, o dereito, a pol\u00edtica, a relixi\u00f3n, as instituci\u00f3ns sociais, a guerra, a ciencia, e o medio ambiente. No cambio ao s\u00e9culo XXI, a presenza crecente da econom\u00eda nas ciencias sociais describiuse como o imperialismo da econom\u00eda.\nA persoa que traballa nun dos moitos campos da econom\u00eda ou que ten un grao acad\u00e9mico nesta materia \u00e9 un economista.\nDefinici\u00f3ns da econom\u00eda.\nHai un fato de definici\u00f3ns, pasadas e presentes, que se aplicaron primeiro \u00f3 termo econom\u00eda pol\u00edtica e logo o termo actual de econom\u00eda. John Maynard Keynes comentou unha vez que a \"econom\u00eda \u00e9 a ciencia do pensamento.\" Podemos dicir que o obxecto de estudo da econom\u00eda mudou desde o estudo da \"riqueza\" ao \"benestar\" e ao estudo das compensaci\u00f3ns (trade-offs).\nDefinici\u00f3n baseada na riqueza.\nAs definici\u00f3ns m\u00e1is temper\u00e1ns da econom\u00eda pol\u00edtica eran declaraci\u00f3ns simples, elegantes que a defin\u00edan como o estudo da riqueza. Adam Smith, considerado xeralmente como o pai da econom\u00eda, autor de \"Unha investigaci\u00f3n sobre a natureza e as causas da riqueza das naci\u00f3ns\" (co\u00f1ecida xeralmente como \"A riqueza das naci\u00f3ns\") define a econom\u00eda simplemente como \"a ciencia da riqueza.\" Smith ofreceu outra definici\u00f3n, \"a ciencia referente aos leis da produci\u00f3n, distribuci\u00f3n e intercambio.\" A riqueza definiuse coma a especializaci\u00f3n do traballo que permit\u00eda que unha naci\u00f3n producise m\u00e1is coa s\u00faa oferta de traballo e de recursos. Esta definici\u00f3n afastou a Smith e a Hume das definici\u00f3ns anteriores que definiron a riqueza como ouro. Hume arg\u00fc\u00edu que o ouro sen incremento da actividade simplemente aumentaba os prezos.\nDefinici\u00f3n baseada no benestar.\nJohn Stuart Mill definiu a econom\u00eda como \"a ciencia pr\u00e1ctica da produci\u00f3n e distribuci\u00f3n da riqueza\"; esta definici\u00f3n foi adoptada polo \"Dicionario sucinto de Oxford\". Para Mill, a riqueza def\u00ednese como o stock de cousas \u00fatiles.\nAs definici\u00f3ns en termos da riqueza acent\u00faan a produci\u00f3n e o consumo, e non se ocupan das actividades econ\u00f3micas non perceptiblemente implicadas nestes dous procesos (por exemplo, xubilados, esmoleiros). Para os economistas deste per\u00edodo, a actividade non produtiva \u00e9 un custo para a sociedade. Esta interpretaci\u00f3n deu a econom\u00eda unhas miras estreitas que foi rexeitado por moitos por colocar \u00e1 riqueza en primeiro plano e ao home en segundo lugar.\nDefinici\u00f3n baseada na escaseza.\nUnha definici\u00f3n que capta boa parte da teor\u00eda econ\u00f3mica \u00e9 a de Lionel Robbins nun ensaio de 1932: \"a ciencia que estuda a conduta humana como a relaci\u00f3n entre fins e medios escasos que te\u00f1en usos alternativos\". Escaseza significa que os recursos dispo\u00f1\u00edbeis son insuficientes para satisfacer todos os desexos e necesidades. A ausencia de escaseza e os usos alternativos dos recursos dispo\u00f1\u00edbeis non \u00e9 un problema econ\u00f3mico. Deste xeito a econom\u00eda atinxe o estudo da elecci\u00f3n ou escolla, influ\u00edda por incentivos e recursos.\nCampos de estudo na econom\u00eda.\nO campo de estudo da econom\u00eda pode ser dividido de varios xeitos, os m\u00e1is com\u00fans son a microeconom\u00eda e a macroeconom\u00eda. A econom\u00eda pode dividirse tam\u00e9n en positiva (\"o que \u00e9\") e normativa (\"o que deber\u00eda ser\"), e por subcampos. Os seus m\u00e9todos te\u00f1en acrecentado a s\u00faa aplicaci\u00f3n a outros espazos de estudo que engloban \u00e1s persoas encarando situaci\u00f3ns electivas, inclu\u00edndo a educaci\u00f3n, a econom\u00eda familiar, a pol\u00edtica, a sa\u00fade e a lei.\nMicroeconom\u00eda e macroeconom\u00eda.\nA econom\u00eda div\u00eddese polo normal en d\u00faas ramas bastante amplas:\nAlg\u00fans economistas tentar\u00e1n unir estas d\u00faas ramas ou rexeitar\u00e1n as s\u00faas diferenzas, especialmente durante os anos setenta e oitenta do s\u00e9culo XX. Na actualidade, o consenso \u00e9 que a macroeconom\u00eda te\u00f1a un fundamento microecon\u00f3mico s\u00f3lido, \u00e9 dicir, as premisas macroecon\u00f3micas deben ter unha base na microeconom\u00eda.\nA econom\u00eda tam\u00e9n se pode dividir en numerosas subdisciplinas que non por forza pertencen exclusivamente a unha das d\u00faas grandes ramas citadas. Algunhas destas subdisciplinas son: a econom\u00eda internacional, a econom\u00eda laboral, a econom\u00eda do benestar, a neuroeconom\u00eda, a econom\u00eda da informaci\u00f3n, a econom\u00eda dos recursos, a econom\u00eda medio ambiental, a econom\u00eda administrativa, a econom\u00eda financeira, a econom\u00eda do desenvolvemento e a xeograf\u00eda econ\u00f3mica.\nOs economistas utilizan m\u00e9todos matem\u00e1ticos avanzados na investigaci\u00f3n, que desenvolve unha especialidade como a econometr\u00eda, ou uso de t\u00e9cnicas estat\u00edsticas aplicadas ao estudo dos datos econ\u00f3micos.\nEconom\u00eda positiva e econom\u00eda normativa.\nA econom\u00eda \u00e9 \"positiva\" cando tenta explicar as consecuencias das diferentes elecci\u00f3ns ante un conxunto de suposici\u00f3ns ou de observaci\u00f3ns dadas; \u00e9 \"normativa\" cando prescribe unha certa acci\u00f3n que ten de realizarse. A esencia da econom\u00eda \u00e9 o estudo dos incentivos e das elecci\u00f3ns baixo un conxunto de restrici\u00f3ns. A aplicaci\u00f3n da econom\u00eda \u00e9 moi ampla: os economistas te\u00f1en estudado temas relacionados coas instituci\u00f3ns pol\u00edticas, a pena de morte, a educaci\u00f3n etc.\nPremisas econ\u00f3micas.\nOferta e demanda.\nNa teor\u00eda microecon\u00f3mica a oferta e a demanda tenta describir, explicar e predicir o prezo e a cantidade de bens que se venden nos mercados competitivos. \u00c9 un dos modelos m\u00e1is b\u00e1sicos utilizados na construci\u00f3n de modelos e teor\u00edas m\u00e1is detalladas.\nEn termos xerais, esta teor\u00eda afirma que se a demanda dos consumidores \u00e9 superior \u00e1 cantidade de bens producidos, o prezo incrementase. Co mesmo razoamento, o exceso de oferta causa un decrecemento no prezo dos produtos. Este proceso contin\u00faa ata chegar a un punto equilibrio no cal no ha ning\u00fan motivo para cambiar nin o prezo nin a cantidade producida. Este punto denominase \"equilibrio do mercado\".\nPrezo.\nPara medir o fluxo da oferta e a demanda, \u00e9 necesario un valor mensur\u00e1bel cuantitativo. O valor m\u00e1is antigo e m\u00e1is utilizado \u00e9 o prezo, ou taxa de cambio entre compradores e vendedores nun mercado. A teor\u00eda do prezo, polo tanto, analiza o movemento das cantidades mensur\u00e1beis no tempo, e a relaci\u00f3n entre o prezo e outras vari\u00e1beis censur\u00e1beis. Unha gran parte da teor\u00eda econ\u00f3mica est\u00e1 baseada no prezo e na teor\u00eda da oferta e a demanda; o prezo \u00e9 o medio m\u00e1is eficiente para comunicar os cambio da econom\u00eda.\nNalg\u00fans modelos econ\u00f3micos pr\u00e1cticos, por\u00e9n, hai unha \"fricci\u00f3n econ\u00f3mica\", \u00e9 dicir, unha restrici\u00f3n no movemento dos prezos que impide que o mercado chegue ao equilibrio. Por outra banda, hai controversia sobre a utilizaci\u00f3n do prezo como vari\u00e1bel econ\u00f3mica, xa que existen elementos importantes da econom\u00eda que non est\u00e1n relacionados co prezo.\nEscaseza.\nA escaseza \u00e9 un punto central da teor\u00eda econ\u00f3mica. A an\u00e1lise econ\u00f3mica estuda a maximizaci\u00f3n dalgunha cousa (tempo de ocio, riqueza, sanidade, felicidade; todos reducidos ao concepto de utilidade) suxeita a restrici\u00f3ns. Estas restrici\u00f3ns, como agora a escaseza, estabelecen un sacrificio ou intercambio. Por exemplo, un pode recibir m\u00e1is di\u00f1eiro traballando m\u00e1is, pero con menos tempo libre (o tempo \u00e9 escaso). P\u00f3dense comer m\u00e1is esp\u00e1rragos, sacrificando, por exemplo, patacas (a terra f\u00e9rtil \u00e9 escasa, e o orzamento persoal tam\u00e9n).Este concepto est\u00e1 ligado co concepto de custo de oportunidade.\nMarxinalismo.\nNa teor\u00eda econ\u00f3mica marxinalista, creada pola Escola austr\u00edaca a fins do s\u00e9culo XIX, o nivel dos prezos est\u00e1 determinado polo custo marxinal e pola utilidade marxinal. O prezo de todos os bens ser\u00e1 o custo de fabricar o \u00faltimo que a xente poder\u00e1 adquirir, e o prezo de todos os empregados dunha empresa ser\u00e1 o custo de contratar o \u00faltimo que o negocio necesita. O marxinalismo investiga as decisi\u00f3ns baseadas nas \"marxes\", que \u00e9 o custo de producir a seguinte unidade, fronte a canto se espere recobrar en rendemento. Cando o retorno marxinal dunha acci\u00f3n atinxe cero, esa acci\u00f3n cesa. A utilidade marxinal \u00e9 a cantidade de satisfacci\u00f3n ou uso que recibe unha persoa dunha adquisici\u00f3n en contraste cun gasto menor. Os beneficios marxinais est\u00e1n a mi\u00fado suxeitos a rendementos decrecentes: obtense un menor beneficio dunha maior produci\u00f3n ou consumo.\nUn antigo exemplo pode ilustrar esta teor\u00eda: o paradoxo da auga e do diamante. A auga ten un valor menor do que o diamante, por ser este \u00faltimo m\u00e1is escaso e m\u00e1is custoso de obter. Por\u00e9n, como o ilustrara Condillac (\"Le Commerce et le Gouvernement consid\u00e9r\u00e9s l'un relativement \u00e0 l'autre\": \"O Comercio e o Gobernos considerados reciprocamente\"), un home sedento pagar\u00e1 unha cantidade moi importante por un vaso de auga. O valor resulta as\u00ed da dispo\u00f1ibilidade dun ben nun lugar dado. Por\u00e9n, unha vez consumido o primeiro vaso de auga, e logo un segundo e un terceiro, a utilidade marxinal, moi importante no primeiro vaso, decrece nitidamente tanto que o \u00faltimo vaso (antes do estado de \"saciedade\", na que o consumo xa non entra\u00f1a satisfacci\u00f3n suplementaria) non ten case valor. De xeito inverso, o diamante pos\u00fae unha utilidade marxinal final moito m\u00e1is importante e o seu prezo mantense.\nValor.\nO concepto de valor \u00e9 medular en econom\u00eda. Unha medida observ\u00e1bel do mesmo \u00e9 o prezo de mercado.\nAdam Smith definiu o traballo como a fonte subxacente do valor e a teor\u00eda do valor do traballo subxace na obra de Karl Marx, David Ricardo e outros economistas cl\u00e1sicos. Esta teor\u00eda argumenta que o prezo dos bens ou servizos equivale ao traballo que leva producilos. Para moitos, este valor determina un prezo da mercador\u00eda. Esta teor\u00eda do prezo do traballo e a, estreitamente vencellada, teor\u00eda do valor de custo de produci\u00f3n dominou a obra da maior\u00eda dos economistas cl\u00e1sicos, pero distan de ser a \u00fanica base aceptada para o \"valor\". Por exemplo, a Escola austr\u00edaca de economistas usa a teor\u00eda do valor marxinal.\nEconomistas neocl\u00e1sicos, como John R. Hicks, no seu libro \"Value and Capital\", diferencian \"valor\" (como determinado polo lado da demanda) fronte a \"custo\" (do lado da oferta), co prezo determinado por demanda e oferta. Nun mercado competitivo, oferta e demanda interact\u00faan para determinar o prezo e equilibrar custo e valor. A an\u00e1lise econ\u00f3mica considera non s\u00f3 a asignaci\u00f3n de \"output\" para diferentes usos, sen\u00f3n tam\u00e9n a distribuci\u00f3n da renda, nos factores de produci\u00f3n, inclu\u00edndo traballo e capital, a trav\u00e9s de mercados de factores.\nLinguaxe e razoamento econ\u00f3mico.\nA econom\u00eda ten o seu fundamento no razoamento rigoroso e l\u00f3xico. A metodolox\u00eda econ\u00f3mica est\u00e1 conformada por:\nDesenvolvemento do pensamento econ\u00f3mico.\nO termo \"econom\u00eda\" foi introducido arredor de 1870 e popularizado polos influentes economistas neocl\u00e1sicos, como Alfred Marshall, en substituci\u00f3n do anterior termo: econom\u00eda pol\u00edtica, que concern\u00eda m\u00e1is no relativo ao Estado. Este \u00faltimo termo foi usado durante os s\u00e9culos XVIII e XIX, por Adam Smith, David Ricardo e Karl Marx, entre outros pensadores, aos cales na actualidade acostuman ser citados como forxadores da teor\u00eda cl\u00e1sica da econom\u00eda.\nO pensamento econ\u00f3mico dun xeito aproximado pode dividirse en tres fases: \"Premoderno\": corresponder\u00eda ao Mundo Antigo ata a Idade Media. \"Moderno temper\u00e1n\": incluir\u00eda teor\u00edas como o Mercantilismo e a Fisiocracia. \"Moderno\": desde Adam Smith, na segunda metade do XVIII, ata a actualidade. Joseph Schumpeter, na s\u00faa \"Historia da An\u00e1lise econ\u00f3mica\", acredita o desenvolvemento do estudo cient\u00edfico da econom\u00eda desde a Escol\u00e1stica tard\u00eda, particularmente na Espa\u00f1a dos s\u00e9culos XV e XVI.\nEscolas do pensamento econ\u00f3mico.\nA teor\u00eda econ\u00f3mica comeza coa premisa de que os recursos son escasos e que \u00e9 necesario escoller entre varias alternativas en competencia. Perante a escaseza, elixir unha alternativa implica esquecer outras alternativas: o custo de oportunidade. O custo de oportunidades crea unha relaci\u00f3n de prezo, impl\u00edcito, entre as alternativas competitivas. Tanto en mercados orientados, como en mercados de econom\u00edas planificadas, a escaseza \u00e9 explicitamente cuantificada por relaci\u00f3ns entre prezos.\nA moderna teor\u00eda econ\u00f3mica edificouse, primariamente, sobre a econom\u00eda neocl\u00e1sica, que comezou a desenvolverse no final do XIX, e modelos de elecci\u00f3n na asignaci\u00f3n de recursos escasos.\nA econom\u00eda neocl\u00e1sica, \u00e9 a forma dominante de econom\u00eda utilizada hoxe, constitu\u00edndo a fonte principal da teor\u00eda econ\u00f3mica. \u00c1s veces \u00e9 denominada, polos seus cr\u00edticos, econom\u00eda ortodoxa. Lionel Robbins, en An Essay on the Nature and Significance of Economic Science (1932) dou a definici\u00f3n de Econom\u00eda axeitada a esta corrente: \"a ciencia que estuda a conduta humana como unha relaci\u00f3n entre medios escasos que ten usos alternativos\". Escaseza significa que os recursos de que se disp\u00f3n son insuficientes para satisfacer todos os desexos e necesidades: se non hai escaseza e tampouco usos alternativos de recursos dispo\u00f1ibles, ent\u00f3n non hai un problema econ\u00f3mico.\nHai varias correntes de econom\u00eda heterodoxa, que son menos usadas pola teor\u00eda econ\u00f3mica. P\u00f3dense inclu\u00edr: a econom\u00eda institucional, a econom\u00eda marxista, o socialismo, e a econom\u00eda verde:"}
{"id": "1186", "revid": "1822", "url": "https://gl.wikipedia.org/wiki?curid=1186", "title": "1851", "text": "Outros.\nHistoria ano a ano"}
{"id": "1187", "revid": "23204", "url": "https://gl.wikipedia.org/wiki?curid=1187", "title": "Copenhague", "text": "Copenhague, e consonte algunhas fontes tam\u00e9n Copenhaguen (), \u00e9 a capital de Dinamarca. O seu nome dan\u00e9s, \"K\u00f8benhavn\", que orixinariamente vi\u00f1a sendo \"o porto dos comerciantes\", lembra a s\u00faa posici\u00f3n estrat\u00e9xica \u00e1 entrada do mar B\u00e1ltico. Est\u00e1 situada na costa oriental da illa de Selandia e sobre a m\u00e1is pequena illa de Amager, fronte \u00f3 estreito de \u00d8resund. As cidades suecas de Malm\u00f6 e Landskrona est\u00e1n da outra beira do estreito.\nPoboaci\u00f3n.\nA poboaci\u00f3n dinamarquesa da rexi\u00f3n metropolitana de Copenhague \u00e9 de 1\u00a0800\u00a0000 habitantes, dos que un terzo habita no concello de Frederiksberg e outro tanto no Condado de Copenhague, repart\u00edndose o resto nos outros concellos da rexi\u00f3n. A rexi\u00f3n de \u00d8resund, que comprende a parte oriental de Sj\u00e6lland e a occidental de Escania (en Suecia), ten unha poboaci\u00f3n de 2\u00a0800\u00a0000 persoas.\nCiencias.\nA escola de Copenhague designa unha das correntes filos\u00f3ficas sobre a interpretaci\u00f3n da mec\u00e1nica cu\u00e1ntica."}
{"id": "1188", "revid": "5312", "url": "https://gl.wikipedia.org/wiki?curid=1188", "title": "1820", "text": "1820 (MDCCCXX) foi un ano bisesto comezado en s\u00e1bado segundo o calendario gregoriano.\nOutros.\nHistoria ano a ano"}
{"id": "1189", "revid": "5312", "url": "https://gl.wikipedia.org/wiki?curid=1189", "title": "1822", "text": "1822 (MDCCCXXII) foi un ano com\u00fan comezado en martes segundo o calendario gregoriano.\nOutros.\nHistoria ano a ano"}
{"id": "1191", "revid": "23204", "url": "https://gl.wikipedia.org/wiki?curid=1191", "title": "Fricci\u00f3n", "text": "A fricci\u00f3n ou rozamento \u00e9 unha forza natural que act\u00faa cando un obxecto est\u00e1 en contacto con outro e sofre a acci\u00f3n dunha forza que intenta movelo. A forza de fricci\u00f3n est\u00e1 causada polo contacto dos dous corpos ou do corpo en movemento co medio en que se move. A ciencia que estuda a fricci\u00f3n \u00e9 a tribolox\u00eda.\nDescrici\u00f3n.\nA fricci\u00f3n cunha superficie depende da forza normal entre o obxecto e a superficie; cuanto maior for a forza normal maior ser\u00e1 a fricci\u00f3n. Pasar un dedo pola superficie dunha mesa pode ser usado como exemplo pr\u00e1ctico: se se preme con forza o dedo, a fricci\u00f3n aumenta e o dedo para.\nA\u00ednda que se opo\u00f1an \u00f3 sentido de deslizamento entre as superficies de contacto, todas as formas de transporte que se desprazan sobre rodas non poder\u00edan moverse sen a fricci\u00f3n: \u00e9 a fricci\u00f3n entre as rodas e o solo o que permite que as rodas se agarren ao solo, producindo movemento polo cambio de forzas. As\u00ed, a forza de fricci\u00f3n pode asumir caracter\u00edsticas de forza motora, cando a s\u00faa acci\u00f3n proporciona o movemento de translaci\u00f3n do corpo en relaci\u00f3n \u00e1 superficie.\nPode parecer estra\u00f1o afirmar que non \u00e9 precisa ningunha forza para manter un corpo en movemento, cando un avi\u00f3n se despraza a unha velocidade constante utilizando os seus poderosos motores. A raz\u00f3n \u00e9 que a forza dos motores que impelen o avi\u00f3n cara a adiante \u00e9 igualada pola fricci\u00f3n co aire a trav\u00e9s do cal se move o avi\u00f3n; as d\u00faas forzas equil\u00edbranse de tal modo que ningunha act\u00faa sobre o avi\u00f3n e este, polo tanto, contin\u00faa mov\u00e9ndose cunha velocidade constante.\nCoeficiente de fricci\u00f3n.\nDemostra o grao de rugosidade entre dous corpos. Tr\u00e1tase dun concepto adimensional, ou sexa, non presenta unidade. Pode ser clasificada en din\u00e1mica ou est\u00e1tica, de acordo coa situaci\u00f3n que se encontra o sistema:\nA asociaci\u00f3n dos m\u00f3dulos de cada un implica que o coeficiente de fricci\u00f3n din\u00e1mica ser\u00e1 menor ou igual ao coeficiente de fricci\u00f3n est\u00e1tica: \nFricci\u00f3n din\u00e1mica.\nChamase de forza de fricci\u00f3n din\u00e1mica a forza que xorde entre as superficies que presentan movemento relativo. A forza de fricci\u00f3n din\u00e1mica oponse a este deslizamento entre as superficies, non necesariamente oposta ao movemento do corpo. Por exemplo: cando unha caixa est\u00e1 deslizando sobre unha superficie horizontal para a dereita, a forza de fricci\u00f3n din\u00e1mica estar\u00e1 aplicada na superficie de contacto da caixa e a superficie de apoio paralelamente \u00e1 superficie e apuntando para a esquerda.\nOutro exemplo \u00e9 cando un coche se est\u00e1 movendo nunha estrada e decide frear bruscamente, de modo que as rodas son trabadas. O carro parar\u00e1 por causa da forza de fricci\u00f3n, que act\u00faa entre os pneum\u00e1ticos e o solo. No caso dun home empurrando unha caixa d\u00e9bese considerar que se a caixa est\u00e1 en repouso mentres o home aplica a forza, a forza de fricci\u00f3n entre a caixa e o plano de apoio ser\u00e1 de fricci\u00f3n est\u00e1tica sendo contraria ao deslizamento da caixa cara a adiante; para os p\u00e9s do home, a forza de fricci\u00f3n estar\u00e1 actuando no sentido de impedir o deslizamento dos p\u00e9s cara a atr\u00e1s. Neste caso a forza de fricci\u00f3n est\u00e1tica est\u00e1 apuntando cara a adiante.\nNo caso de que a caixa estea deslizando, a forza de fricci\u00f3n entre a caixa e o plano ser\u00e1 din\u00e1mica e estar\u00e1 opo\u00f1\u00e9ndose ao deslizamento, que nese caso coincide coa oposici\u00f3n ao movemento da caixa. Para o caso dos p\u00e9s do home, considerando que mesmo empurrando a caixa non haxa deslizamento en relaci\u00f3n \u00e1 superficie, a forza de fricci\u00f3n contin\u00faa sendo de car\u00e1cter est\u00e1tico e nese caso estar\u00e1 apuntando cara a adiante, ou sexa, opo\u00f1\u00e9ndose ao deslizamento dos p\u00e9s e consecuentemente favor\u00e1bel ao movemento da caixa. Esa forza de fricci\u00f3n pode ser calculada pola seguinte expresi\u00f3n:\nFricci\u00f3n est\u00e1tica.\nChamamos forza de fricci\u00f3n est\u00e1tica a forza que se op\u00f3n a deslizamento entre as superficies. Como exemplo, podemos citar o deslizamento dunha caixa sobre unha superficie ou tam\u00e9n a fricci\u00f3n entre o pneum\u00e1tico dun coche cando este non est\u00e1 se movendo sobre a superficie.\nCando se intenta empurrar unha caixa en repouso en relaci\u00f3n ao solo, n\u00f3tase que dependendo da forza que \u00e9 aplicada sobre a caixa, esta non sae do lugar. As\u00ed, p\u00f3dese conclu\u00edr que hai unha forza que act\u00faa contra o movemento. \u00c9 a denominada forza de fricci\u00f3n est\u00e1tica.\nOra, para mover a caixa, se for feita unha forza igual \u00e1 fricci\u00f3n din\u00e1mica, a caixa non se mover\u00e1, pois as forzas anularanse. Ent\u00f3n, concl\u00faese con iso que a forza de fricci\u00f3n est\u00e1tica \u00e9 maior que a de fricci\u00f3n din\u00e1mica. Por\u00e9n, na maior\u00eda dos casos, os seus valores son tan pr\u00f3ximos que podemos consideralas aproximadamente iguais.\nEnerx\u00eda disipada.\nAo mover un obxecto en contacto cunha superficie, a enerx\u00eda disipada en forma de calor \u00e9: \nValores dos coeficientes de fricci\u00f3n:\nAlg\u00fans casos de fricci\u00f3n.\nTap\u00f3n de champa\u00f1a.\nNeste exemplo, para acharmos a forza que a fricci\u00f3n exerce no tap\u00f3n sobre a boca da botella de vidro cando se tenta practicar a extracci\u00f3n da rolla, precisamos antes achar a \u00e1rea de contacto entre o tap\u00f3n e a boca. Despois de obtermos este dato por contas matem\u00e1ticas (superficie interna dun cilindro), \u00e9 preciso achar tam\u00e9n a presi\u00f3n exercida polo tap\u00f3n na boca. A presi\u00f3n do tap\u00f3n act\u00faa como a forza normal na \u00e1rea de contacto, e, sabendo esas d\u00faas informaci\u00f3ns e posu\u00edndo os coeficientes de fricci\u00f3n, basta utilizar a f\u00f3rmula anterior para obter a forza de fricci\u00f3n cando se tenta abrir a botella.\nFricci\u00f3n no plano inclinado.\nHai aqu\u00ed unha particularidade: cando un corpo est\u00e1 sobre un plano inclinado e baixo a acci\u00f3n exclusiva da gravidade, a intensidade da forza normal que se utiliza para calcular a forza de fricci\u00f3n corresponde \u00e1 compo\u00f1ente perpendicular ao plano de contacto, que pode ser calculada segundo a expresi\u00f3n: \nA direcci\u00f3n da fricci\u00f3n \u00e9 sempre perpendicular \u00e1 recta tanxente \u00e1 circunferencia no punto en que o coche se encontra e o sentido apunta cara ao centro. Para calcular a intensidade da fricci\u00f3no \u00fasase a seguinte f\u00f3rmula, desde que se trate de movemento Circular Uniforme:\na f\u00f3rmula xeral, que mide a fricci\u00f3n dunha superficie \u00e9:\nformula_2.m = g.sen formula_14"}
{"id": "1192", "revid": "109216", "url": "https://gl.wikipedia.org/wiki?curid=1192", "title": "Cron\u00f3metro", "text": "Un cron\u00f3metro \u00e9 un reloxo de alta precisi\u00f3n. A comezos do s\u00e9culo XIX, o reloxeiro su\u00edzo Louis Berthoud, inventou o cron\u00f3metro e foi perfeccionado o sistema de corda.\nUsos e tipos.\nSon empregados polos navegantes para determinar a lonxitude xeogr\u00e1fica e calcular a s\u00faa posici\u00f3n en mar a f\u00f3ra ou para medir tempos entre sucesos. As\u00ed mesmo eran usados por astr\u00f3nomos e xoieiros para calibrar instrumentos de medida.\nA aplicaci\u00f3n do cron\u00f3metro \u00e9 semellante \u00e1 dun reloxio que mide con gran precisi\u00f3n un tempo determinado. \u00dasase tam\u00e9n en competici\u00f3ns deportivas, e en medici\u00f3n de tempos en carreiras de animais (cron\u00f3grafo)."}
{"id": "1193", "revid": "56817", "url": "https://gl.wikipedia.org/wiki?curid=1193", "title": "Cavitaci\u00f3n", "text": "Cando un l\u00edquido fl\u00fae ao trav\u00e9s dunha rexi\u00f3n onde a presi\u00f3n \u00e9 menor ca s\u00faa presi\u00f3n de vapor, o l\u00edquido ferve e forma burbullas de vapor.\nEstas burbullas transp\u00f3rtaas o l\u00edquido ata chegar a unha rexi\u00f3n de maior presi\u00f3n, na que o vapor regresa \u00f3 estado l\u00edquido de s\u00fabito, implosionando (\"esmag\u00e1ndose\") bruscamente as burbullas. Este fen\u00f3meno ch\u00e1mase cavitaci\u00f3n.\nSe as burbullas de vapor se atopan pr\u00f3ximas ou en contacto cunha parede s\u00f3lida cando cambian de estado, as forzas exercidas polo l\u00edquido \u00f3 esmagar a cavidade deixada polo vapor dan lugar a presi\u00f3ns localizadas moi altas, ocasionando picaduras sobre a superficie s\u00f3lida.\nO fen\u00f3meno xeralmente vai acompa\u00f1ado de ru\u00eddo e vibraci\u00f3ns, dando a impresi\u00f3n de que se tratara de grava que golpea nas diferentes partes da m\u00e1quina."}
{"id": "1195", "revid": "23204", "url": "https://gl.wikipedia.org/wiki?curid=1195", "title": "1775", "text": "Outros.\nHistoria ano a ano"}
{"id": "1196", "revid": "23204", "url": "https://gl.wikipedia.org/wiki?curid=1196", "title": "1836", "text": "Outros.\nHistoria ano a ano"}
{"id": "1197", "revid": "5312", "url": "https://gl.wikipedia.org/wiki?curid=1197", "title": "1900", "text": "1900 (MCM) foi un ano com\u00fan comezado en luns segundo o calendario gregoriano e un ano bisesto comezado en s\u00e1bado segundo o calendario xuliano. Foi o \u00faltimo ano do s\u00e9culo XIX e o primeiro da d\u00e9cada de 1900.\nOutros.\nHistoria ano a ano"}
{"id": "1198", "revid": "75439", "url": "https://gl.wikipedia.org/wiki?curid=1198", "title": "1676", "text": "Outros.\nHistoria ano a ano"}
{"id": "1199", "revid": "5312", "url": "https://gl.wikipedia.org/wiki?curid=1199", "title": "1926", "text": "1926 (MCMXXVI) foi un ano com\u00fan comezado en venres segundo o calendario gregoriano, e foi Ano Santo Xacobeo."}
{"id": "1200", "revid": "34681", "url": "https://gl.wikipedia.org/wiki?curid=1200", "title": "1564", "text": ""}
{"id": "1201", "revid": "75439", "url": "https://gl.wikipedia.org/wiki?curid=1201", "title": "1642", "text": "Outros.\nHistoria ano a ano"}
{"id": "1203", "revid": "54334", "url": "https://gl.wikipedia.org/wiki?curid=1203", "title": "Andr\u00e9s Gaos Berea", "text": "Andr\u00e9s Gaos Berea, nado na Coru\u00f1a o 21 de marzo de 1874e finado en Mar del Plata o 13 de marzo de 1959, foi un profesor de m\u00fasica, violinista e compositor galego-arxentino.\nTraxectoria.\nAndr\u00e9s Gaos amosou aptitudes musicais xa aos dez anos ao ga\u00f1ar un premio como violinista. En 1884 ingresou nun Centro Musical da Coru\u00f1a. Posteriormente conseguiu unha bolsa da Deputaci\u00f3n da Coru\u00f1a e trasladouse a Madrid para continuar os seus estudos no Conservatorio. (1885-89) De regreso \u00e1 Galicia conseguiu unha nova bolsa para realizar estudos en Bruxelas (1891-93). En 1893 viaxou a Cuba, en 1894 a M\u00e9xico e en 1895 a Arxentina, e dedicouse a dar clases de m\u00fasica en Buenos Aires e Montevideo. En 1896 casou coa cantante Am\u00e9rica Montenegro, coa que tivo cinco fillos, e dende 1898 fixaron a s\u00faa residencia principal en Buenos Aires. En 1917 divorci\u00e1ronse e Andr\u00e9s casou con Luisa Guillochon (alumna s\u00faa), coa que tivo tres fillos, familia coa que se instalou en Gans, Francia, entre 1925 e 1933.\nA s\u00faa actividade, a partir de 1933, desenvolveuse fundamentalmente na Arxentina, a\u00ednda que en ocasi\u00f3ns visitou a s\u00faa cidade natal para ofrecer alg\u00fan concerto. Contra 1899 publicou obras para canto e piano e unha habanera para viol\u00edn e piano. Entre 1912 e 1916 compuxo un bo n\u00famero de canci\u00f3ns, unha das cales foi premiada pola Asociaci\u00f3n Wagneriana de Buenos Aires. En 1916 obtivo un premio en Tucum\u00e1n-lugar onde transcorre a acci\u00f3n da s\u00faa \u00fanica \u00f3pera, \"Amor vedado\"- pola m\u00fasica e letra do himno oficial do Centenario da Independencia Arxentina. En 1917 compuxo \"Eleg\u00eda para piano e viol\u00edn\", dedicada a Pau Casals que nunca a interpretou. A s\u00faa \u00faltima actuaci\u00f3n na Coru\u00f1a foi en 1927. Entre outras composici\u00f3ns inclu\u00edu d\u00faas obras propias, entre elas a \"Danza arxentina n\u00ba 3\", que acadou un grande \u00e9xito.\nObra.\nComo compositor, destacan obras como a Sinfon\u00eda n\u00ba 2 \"En las monta\u00f1as de Galicia\", \"Crep\u00fasculo en la Alhambra\", \"Aires gallegos\", \"Impresi\u00f3n nocturna\", \"Miniaturas\", \"Tormenta\", \"Marcha f\u00fanebre\", \"Sonata opus 37\", a xota para piano \"Lieder\" e a \u00f3pera \"Amor vedado\", \"Allegro para Viol\u00edn e Orquestra\", Opus 24 (Buenos Aires: 1904) \"Sinfon\u00eda en la menor\" (Buenos Aires: 1904), \"Humoresca para violonchelo e piano\" (Buenos Aires: 1904), \"Romanza para Violino e Piano\", \"Impresi\u00f3n Nocturna\". Ademais, dirixiu en tres ocasi\u00f3ns orquestras sinf\u00f3nicas en Buenos Aires e Par\u00eds.\nAlgunhas destas obras est\u00e1n gravadas en disco pola Orquestra Sinf\u00f3nica de Galicia, baixo a direcci\u00f3n de V\u00edctor Pablo P\u00e9rez, quen ten estreado a pr\u00e1ctica totalidade da obra orquestral e l\u00edrica de Andr\u00e9s Gaos.\nFix\u00e9ronse varios arranxos de obras s\u00faas como por exemplo o do segundo movemento da s\u00faa \"Sinfon\u00eda n\u00ba 2\" para banda, levado a cabo polo m\u00fasico Hern\u00e1n Naval Parapar, de 'Rosa e Abril' para voz e piano e para coro, realizadas polo seu fillo Andr\u00e9s Gaos Guilloch\u00f3n e por Ramiro Cartelle a partir da xota para piano \"Lieder\", ou do \"Allegro para viol\u00edn e orquestra\" (\"Fantas\u00eda para violino e orquestra\", Xunta de Galicia) que elaborou Joam Trillo, revisor e adaptador tam\u00e9n de \"Impresi\u00f3n nocturna\", \"Amor vedado\" e outras grandes obras de Gaos."}
{"id": "1208", "revid": "197", "url": "https://gl.wikipedia.org/wiki?curid=1208", "title": "Hern\u00e1n Naval Parapar", "text": ""}
{"id": "1209", "revid": "22570", "url": "https://gl.wikipedia.org/wiki?curid=1209", "title": "Banda de Ribadeo", "text": "A Banda Sinf\u00f3nica Municipal de Ribadeo \u00e9 unha agrupaci\u00f3n musical de car\u00e1cter academicista da vila de Ribadeo. Foi fundada co nome de Banda de Ribadeo (posteriormente Banda Municipal de Ribadeo) por Hern\u00e1n Naval por encargo da Asociaci\u00f3n Amadores da M\u00fasica, sendo presentada o 25 de xaneiro de 1992.\nHistoria.\nCon anterioridade existira outra Banda de M\u00fasica a nivel local, fundada por iniciativa da Sociedade Filantr\u00f3pico-Dram\u00e1tica cara a 1880. Estivo temporalmente baixo a direcci\u00f3n de Manuel S\u00e1nchez, fac\u00e9ndose con posterioridade cargo da mesma Baldomero Latorre.\nTivo alg\u00fan per\u00edodo de crise e o Concello decidiu a s\u00faa disoluci\u00f3n, sendo de novo a Sociedade Filantr\u00f3pico-Dram\u00e1tica a encargada de a reorganizar, pero s\u00f3 de cando en vez e cun reducido n\u00famero de m\u00fasicos. Nesta etapa deu alg\u00fan concerto, dirixida por Ram\u00f3n Manso. A guerra civil espa\u00f1ola acabou por espallar os poucos efectivos que ficaban.\nEn 1943 reorgan\u00edzase a academia de m\u00fasica, contrat\u00e1ndose a Jes\u00fas P\u00e9rez Rivas como director da mesma e da renacida Banda. En 1946 pasa a ser dirixida por Carlos \u00c1lvarez Fern\u00e1ndez-Cid, que no ver\u00e1n de 1947 deixa o seu posto por enfermidade a Salvador Calatayud. Dous anos m\u00e1is tarde a direcci\u00f3n pasa a Emilio Carricoba. Tras unha nova etapa de crise, a banda desaparece novamente en 1960.\nEn 1988 constit\u00faese a Asociaci\u00f3n Amadores da M\u00fasica co obxectivo de recrear a Banda, o que se leva a cabo en 1992.\nEn maio de 2008, no soterramento de Leopoldo Calvo Sotelo (que era socio de honra da banda), interpretou o \"Requiem\" de Mozart."}
{"id": "1210", "revid": "5312", "url": "https://gl.wikipedia.org/wiki?curid=1210", "title": "2002", "text": "2002 (MMII) foi un ano com\u00fan comezado en martes, e rematado en martes, segundo o calendario gregoriano.\nOutros.\nHistoria ano a ano"}
{"id": "1212", "revid": "98629", "url": "https://gl.wikipedia.org/wiki?curid=1212", "title": "\u00d3rgano", "text": "En biolox\u00eda, principalmente na anatom\u00eda, un \u00f3rgano \u00e9 un conxunto de tecidos que evolucionaron para executar unha determinada funci\u00f3n vital.\nAlg\u00fans \u00f3rganos com\u00fans aos vertebrados son o coraz\u00f3n, o cerebro, o est\u00f3mago etc.\nNas plantas \"superiores\", os \u00f3rganos principais son a ra\u00edz, o caule, as follas, as flores e os froitos.\nUn conxunto de \u00f3rganos con funci\u00f3ns relacionadas ch\u00e1mase un sistema, conformando unha funci\u00f3n m\u00e1is complexa. Por exemplo, o sistema respiratorio dos animais ou o sistema radicular das plantas vasculares."}
{"id": "1213", "revid": "1131", "url": "https://gl.wikipedia.org/wiki?curid=1213", "title": "Ser", "text": "O termo ser pode referirse a:\nAmais, como top\u00f3nimo, Ser pode referirse a:"}
{"id": "1216", "revid": "5863", "url": "https://gl.wikipedia.org/wiki?curid=1216", "title": "Flora", "text": "O termo flora designa o conxunto de especies vexetais presentes nun espazo xeogr\u00e1fico ou ecosistema determinado (por oposici\u00f3n a fauna). Por extensi\u00f3n, designa tam\u00e9n os atlas que listan e describen as especies, identificando as plantas.\nO n\u00famero de especies \u00e9 moi grande, pero tales repertorios a mi\u00fado lim\u00edtanse aos vexetais vasculares ou \u00e1s plantas de grans e \u00e1s s\u00faas principais especies. As colecci\u00f3ns de esp\u00e9cimes que serven para definir as diferentes especies son conservadas en herbarios. A rede de herbarios \u00e9 importante a trav\u00e9s do mundo, sendo a referencia que permite un encontro \u00f3s bot\u00e1nicos relacionando as denominaci\u00f3ns e descubrimentos antigos e as identificaci\u00f3ns actuais."}
{"id": "1217", "revid": "22570", "url": "https://gl.wikipedia.org/wiki?curid=1217", "title": "Vexetal", "text": "Vexetais son os organismos vivos do reino Plantae (como os animais son do reino Animalia). Os vexetais p\u00f3dense definir como organismos pluricelulais, eucariotas fotoaut\u00f3trofo(s), que non te\u00f1en movementos voluntarios nin \u00f3rganos sensoriais. As plantas vasculares, as que atopamos en maior porcentaxe na experiencia diaria, te\u00f1en ra\u00edz, tronco e follas. As plantas ou vexetais son pois seres multicelulares que est\u00e1n situados na base da cadea alimenticia, formando unha das subdivisi\u00f3ns ou reinos das eucariotas, sendo obxecto de estudo da bot\u00e1nica"}
{"id": "1219", "revid": "1987", "url": "https://gl.wikipedia.org/wiki?curid=1219", "title": "Ling\u00fc\u00edstica", "text": "A ling\u00fc\u00edstica \u00e9 o estudo cient\u00edfico tanto da estrutura das linguas naturais como do co\u00f1ecemento que os falantes pos\u00faen delas.\nO eido da ling\u00fc\u00edstica pode dividirse, na pr\u00e1ctica, en termos de tres dicotom\u00edas: ling\u00fc\u00edstica sincr\u00f3nica versus ling\u00fc\u00edstica diacr\u00f3nica, ling\u00fc\u00edstica te\u00f3rica versus ling\u00fc\u00edstica aplicada, microling\u00fc\u00edstica versus macroling\u00fc\u00edstica. Unha descrici\u00f3n sincr\u00f3nica dunha lingua describe a lingua tal e como \u00e9 nun determinado intre; unha descrici\u00f3n diacr\u00f3nica oc\u00fapase do desenvolvemento hist\u00f3rico desa lingua e dos cambios estruturais que tiveron lugar nela. A\u00ednda que nos seus inicios cient\u00edficos da ling\u00fc\u00edstica do s\u00e9culo XIX interesouse ante todo no cambio ling\u00fc\u00edstico e a evoluci\u00f3n das linguas ao longo do tempo, o enfoque moderno c\u00e9ntrase en explicar como funcionan as linguas nun punto dado no tempo e como os falantes son capaces de entendelas e procesalas mentalmente.\nOs termos \"microling\u00fc\u00edstica\" e \"macroling\u00fc\u00edstica\" a\u00ednda non est\u00e1n ben establecidos. O primeiro ref\u00edrese a un m\u00e1is estreito e o segundo a un m\u00e1is amplo punto de vista no eido da ling\u00fc\u00edstica. Dende o punto de vista microling\u00fc\u00edstico, as linguas deben analizarse por proveito propio e sen referencia \u00e1 s\u00faa funci\u00f3n social, nin ao xeito no que son adquiridas polos cativos, nin aos mecanismos psicol\u00f3xicos que subxacen \u00e1 produci\u00f3n e \u00e1 recepci\u00f3n do fala, nin \u00e1 funci\u00f3n est\u00e9tica ou comunicativa da linguaxe etc. En contraste, a macrolingu\u00edstica abrangue todos estes aspectos da lingua. Varias \u00e1reas da macroling\u00fc\u00edstica tiveron un reco\u00f1ecemento terminol\u00f3xico por exemplo a psicoling\u00fc\u00edstica, a socioling\u00fc\u00edstica, a ling\u00fc\u00edstica antropol\u00f3xica, a dialectolox\u00eda, a ling\u00fc\u00edstica matem\u00e1tica, a ling\u00fc\u00edstica computacional e maila estil\u00edstica.\nHistoria da ling\u00fc\u00edstica.\nHistoria da ciencia ling\u00fc\u00edstica.\nA ling\u00fc\u00edstica como estudo sistem\u00e1tico da lingua, naceu na India coa an\u00e1lise do s\u00e1nscrito. Form\u00e1ronse moitas escolas a partir do s\u00e9culo VIII, que tiveron unha gran actividade durante moitos s\u00e9culos e, as\u00ed, a gram\u00e1tica de P\u0101\u1e47ini converteuse en prescritiva.\nNo Oriente Medio, o ling\u00fcista persa Sibawayh fixo unha descrici\u00f3n detallada e profesional da lingua \u00e1rabe o 760, na s\u00faa obra colosal \"Al-kitab fi al-nahw\" (\u0627\u0644\u0643\u062a\u0627\u0628 \u0641\u064a \u0627\u0644\u0646\u062d\u0648, \"O libro da gram\u00e1tica\").\nEn Europa, p\u00f3dense destacar figuras como Marco Terencio Varr\u00f3n ou, ao final da latinidade, Isidoro de Sevilla. Pero a ling\u00fc\u00edstica moderna in\u00edciase ao paso do s\u00e9culo XVIII ao XIX co comparatismo e o descubrimento da orixe com\u00fan de moitas linguas (as indoeuropeas). O ling\u00fcista m\u00e1is importante foi o te\u00f3rico Wilhelm von Humboldt, que estableceu a tipolox\u00eda ling\u00fc\u00edstica, \u00e9 dicir, os tipos de linguas, e destacou o car\u00e1cter propio que ten cada lingua e a influencia desta no pensamento. En canto ao comparatismo, autores importantes do s\u00e9culo XIX foron Franz Bopp ou Jacob Grimm, que formulou a que se co\u00f1ece como \"lei de Grimm \" que explica certos cambios conson\u00e1nticos das linguas xerm\u00e1nicas a partir da s\u00faa orixe indoeuropea; tam\u00e9n Karl Verner, que en 1822 formulou a lei que se chamar\u00e1 despois a lei de Verner e que completa a lei de Grimm. Nese momento redact\u00e1ronse as primeiras gram\u00e1ticas hist\u00f3ricas cient\u00edficas de moitas linguas. August Schleicher, que creou a \"Stammbaumtheorie\", e Johannes Schmidt, que desenvolveu a \"Wellentheorie\" (modelo de onda) en 1872. Estes autores segu\u00edan o modelo positivista das ciencias naturais.\nNo \u00faltimo terzo do s\u00e9culo XIX, aparecen os neogram\u00e1ticos, que achegan unha concepci\u00f3n moito m\u00e1is rigorosa, desvinculan a ling\u00fc\u00edstica das ciencias naturais e sit\u00faana na psicolox\u00eda e na sociolox\u00eda. Destacan o ling\u00fcista Hermann Paul, o psic\u00f3logo Wundt, Gabelentz etc.\nCara ao final do s\u00e9culo XIX tam\u00e9n aparecen os estudos de dialectolox\u00eda e xeograf\u00eda ling\u00fc\u00edstica que fixeron valer as formas dialectais do momento, ata ent\u00f3n menosprezadas, xa que se valoraban as linguas literarias e antigas. Froito da xeograf\u00eda ling\u00fc\u00edstica foron obras importantes como os grandes atlas ling\u00fc\u00edsticos que se continuaron elaborando ata o s\u00e9culo XX e XXI (a\u00ednda que actualmente, loxicamente, con medios modernos). Son obras emblem\u00e1ticas o Atlas Ling\u00fc\u00edstico de Francia de Jules Gilli\u00e9ron ou o de Italia e Su\u00edza de Karl Jaberg e Jakob Jud.\nA\u00ednda se inician no s\u00e9culo XIX e desenv\u00f3lvense no s\u00e9culo XX moitas grandes obras lexicogr\u00e1ficas de orientaci\u00f3n etimol\u00f3gica: o \"Deutsches W\u00f6rterbuch\" dos irm\u00e1ns Grimm polas linguas germ\u00e1nicas, o \"Romanisches Etymologisches W\u00f6rterbuch\" (1935) de Wilhelm Meyer-L\u00fcbke (que hab\u00eda ido precedido do \"Etymologisches W\u00f6rterbuch der romanischen Sprachen\" (Bonn 1853) de [[Fried m\u00e1is modernos \"Franz\u00f6sisches Etymologisches W\u00f6rterbuch\" de [[Walther von Wartburg]] polo galorom\u00e1nico ou as obras lexicogr\u00e1ficas de [[Joan Coromines]].\n[[Ferdinand de Saussure]] \u00e9 o principal fundador da ling\u00fc\u00edstica estrutural moderna; considera a lingua como un sistema de signos, e establece as famosas dicotom\u00edas lingua/fala, sincron\u00eda/diacron\u00eda, relaci\u00f3ns paradigm\u00e1ticas/sintagm\u00e1ticas, crea o concepto de sintagma etc. A partir del, xorden as diferentes escolas estruturais europeas: os diferentes funcionalismos: Jakobson e a escola de Praga, Martinet, Coseriu; e o caso particular da glosem\u00e1tica de Hjelmslev.\n[[Ficheiro:Edward Sapir.jpg|miniatura|upright|Edward Sapir]]\nEn Am\u00e9rica, destacan d\u00faas correntes: o culturalista, con Edward Sapir, l\u00edder da ling\u00fc\u00edstica estrutural americana, que foi un dos principais que exploraron as relaci\u00f3ns entre a linguaxe e a [[antropolox\u00eda]]. A s\u00faa [[Metodolox\u00eda (ciencia)|metodolox\u00eda]] exerceu unha influencia capital sobre os seus sucesores. E a corrente formalista iniciada por [[Leonard Bloomfield]], fiel ao [[positivismo]], continuada polos distribucionalistas, e posteriormente pola gram\u00e1tica xenerativa de [[Noam Chomsky]], desenvolvida baixo a direcci\u00f3n do seu profesor [[Zellig Harris]], inspirada na inform\u00e1tica, e que se converteu no modelo dominante a partir dos anos 60 ata os 80. A partir dos 90, imponse a ling\u00fcista cognitiva, con autores como Lakoff e Langacker.\nLing\u00fc\u00edstica precient\u00edfica.\nA [[ciencia]] que se constitu\u00edu en torno dos feitos do [[linguaxe]] pasou por tres fases sucesivas antes de adoptar o enfoque moderno actual.\nComezouse por organizar o que se chamaba a [[gram\u00e1tica]]. Este estudo, inaugurado polos gregos e continuado especialmente polos franceses, estaba fundado na l\u00f3xica e desprovisto de toda visi\u00f3n cient\u00edfica, e non se interesaba pola lingua mesma. O que a gram\u00e1tica se propo\u00f1\u00eda era unicamente dar regras para distinguir as formas correctas das formas incorrectas; trat\u00e1base dunha disciplina normativa, moi afastada da pura observaci\u00f3n, e o seu punto de vista era, por tanto, necesariamente reducido.\nDespois apareceu a [[filolox\u00eda]]. Xa en [[Alexandr\u00eda]] exist\u00eda unha escola filol\u00f3xica, pero este termo as\u00f3ciase sobre todo co movemento cient\u00edfico creado por [[Friedrich August Wolf]], a partir de 1777, que contin\u00faa ata os nosos d\u00edas. A lingua non \u00e9 o \u00fanico obxecto da filolox\u00eda, que quere sobre todo fixar, interpretar e comentar os textos. Este primeiro estudo leva tam\u00e9n \u00e1 historia literaria, dos costumes, das instituci\u00f3ns etc.; en todas partes usa o m\u00e9todo que lle \u00e9 propio, que \u00e9 a cr\u00edtica. Se aborda cuesti\u00f3ns ling\u00fc\u00edsticas, \u00e9 sobre todo para comparar textos de diferentes \u00e9pocas, para determinar a lingua particular de cada autor, para descifrar e explicar inscrici\u00f3ns redactadas nunha lingua arcaica ou escura. Sen d\u00fabida estas investigaci\u00f3ns son as que prepararon a ling\u00fc\u00edstica hist\u00f3rica: os traballos de [[Ritschl]] sobre [[Plauto]] poden xa chamarse ling\u00fc\u00edsticos, pero, nese terreo, a cr\u00edtica filol\u00f3xica falla nun punto: en que se aten demasiado servilmente \u00e1 lingua escrita, e esquece a lingua viva. Polo demais, a antig\u00fcidade grecolatina \u00e9 a que a absorbe case de maneira total.\nO terceiro per\u00edodo comezou cando se descubriu que as linguas pod\u00edan compararse entre si. Este foi a orixe da [[ling\u00fc\u00edstica comparada|filolox\u00eda comparada]] ou [[M\u00e9todo comparativo (ling\u00fc\u00edstica)|gram\u00e1tica comparativa]]. En 1816, nunha obra titulada \"Sistema da conxugaci\u00f3n do s\u00e1nscrito\", [[Franz Bopp]] estudou as relaci\u00f3ns que unen o [[Lingua s\u00e1nscrita|s\u00e1nscrito]] co [[linguas xerm\u00e1nicas|xerm\u00e1nico]], o [[lingua grega|grego]], o [[Lingua latina|lat\u00edn]], etc. e comprendeu que as relaci\u00f3ns entre linguas parentes pod\u00edan converterse nunha ciencia aut\u00f3noma. Pero esta escola, con ter o m\u00e9rito indisputable de abrir un campo novo e fecundo, non chegou a constitu\u00edr a verdadeira ciencia ling\u00fc\u00edstica. Nunca se preocupou por determinar a natureza do seu obxecto de estudo. E, sen tal operaci\u00f3n elemental, unha ciencia \u00e9 incapaz de procurarse un m\u00e9todo.\nLing\u00fc\u00edstica cient\u00edfica.\nA ling\u00fc\u00edstica moderna ten o seu comezo no [[s\u00e9culo XIX]] coas actividades dos co\u00f1ecidos como neogram\u00e1ticos que, grazas ao descubrimento do s\u00e1nscrito, puideron comparar as linguas e reconstru\u00edr unha suposta lingua orixinal, o idioma proto-indoeuropeo. Isto animou aos ling\u00fcistas a crear unha ciencia positiva na que mesmo se chegou a falar de leis fon\u00e9ticas para o cambio ling\u00fc\u00edstico.\nCon todo, non ser\u00e1 ata a publicaci\u00f3n do \"Curso de ling\u00fc\u00edstica xeral\" (1916), elaborado a partir das notas dos alumnos do curso impartido polo su\u00edzo Ferdinand de Saussure, cando a ling\u00fc\u00edstica conv\u00e9rtese nunha ciencia integrada a unha disciplina m\u00e1is ampla, a semiolox\u00eda, que \u00e1 s\u00faa vez forma parte da psicolox\u00eda social, definindo as\u00ed o seu obxecto de estudo.\nA distinci\u00f3n entre lingua (o sistema) e fala (o uso) e a definici\u00f3n de signo ling\u00fc\u00edstico (significado e significante) foron fundamentais para o desenvolvemento posterior da nova ciencia. Non en balde, a s\u00faa perspectiva -co\u00f1ecida como estructuralista e que podemos cualificar, por oposici\u00f3n a correntes posteriores, sendo de corte empirista- ser\u00e1 posta en cuesti\u00f3n no momento en que xa dera a maior parte dos seus froitos e, por tanto, as s\u00faas limitaci\u00f3ns quedaban subli\u00f1adas.\nEstruturalismo americano.\n[[Ficheiro:Noam Chomsky, 2004.jpg|miniatura|upright|[[Noam Chomsky]], ling\u00fcista estadounidense, fundador da [[gram\u00e1tica xenerativa]], paradigma dominante na ling\u00fc\u00edstica moderna da segunda metade do [[s\u00e9culo XX]].]]\nDespois do estalido da [[primeira guerra mundial]], a falta de comunicaci\u00f3n entre continentes imposibilitou o traballo ling\u00fc\u00edstico colaborativo e acorde cos mesmos obxectivos. Os ling\u00fcistas e antrop\u00f3logos americanos decidiron ent\u00f3n centrarse na realidade ling\u00fc\u00edstica das comunidades aborixes, cuxas linguas \u00edan desaparecendo. As\u00ed, expertos como Bloomfield, [[Franz Boas|Boas]] ou Sapir trataron de redefinir o foco na lingua, todos eles orientados \u00e1 s\u00faa relaci\u00f3n co mundo; todo o asunto foi designado como \"relativismo ling\u00fc\u00edstico\".\nObxectivo.\nO obxectivo da ling\u00fc\u00edstica te\u00f3rica \u00e9 a construci\u00f3n dunha teor\u00eda xeral da estrutura das [[Lingua natural|linguas naturais]] e do [[cognici\u00f3n|sistema cognitivo]] que a fai posible, \u00e9 dicir, as representaci\u00f3ns mentais abstractas que fai un falante e que lle permiten facer uso da linguaxe. \nO obxectivo \u00e9 describir as linguas caracterizando [[Co\u00f1ecemento t\u00e1cito|o co\u00f1ecemento t\u00e1cito]] que os falantes te\u00f1en delas e determinar como as adquiren estes. Existiu certa discusi\u00f3n sobre se a ling\u00fc\u00edstica debe considerarse unha [[ciencias sociais|ciencia social]] ou m\u00e1is ben parte da [[psicolox\u00eda]]. Nas ciencias sociais a conciencia dos participantes \u00e9 parte esencial no proceso; con todo, a conciencia dos falantes non parece desempe\u00f1ar ning\u00fan papel relevante nin no [[cambio ling\u00fc\u00edstico]], nin na estrutura das linguas. A\u00ednda que certamente a conciencia do falante si ten un papel en \u00e1reas inclu\u00eddas normalmente dentro da ling\u00fc\u00edstica, como a [[socioling\u00fc\u00edstica]] ou a [[psicoling\u00fc\u00edstica]], esas d\u00faas \u00e1reas non son o n\u00facleo principal da [[ling\u00fc\u00edstica te\u00f3rica]] sen\u00f3n disciplinas que estudan aspectos colaterais do uso da linguaxe.\n[[Ficheiro:PROCESO DEL HABLA.jpg|thumb|220px|Compo\u00f1entes e proceso da fala segundo os conceptos de [[Ferdinand de Saussure]] .]] \nO obxectivo da [[ling\u00fc\u00edstica aplicada]] \u00e9 o estudo da [[adquisici\u00f3n da linguaxe]] e a aplicaci\u00f3n do estudo cient\u00edfico da lingua a unha variedade de tarefas b\u00e1sicas como a elaboraci\u00f3n de m\u00e9todos mellorados de [[ensino de idiomas]]. Existe un considerable debate sobre se a ling\u00fc\u00edstica \u00e9 unha ciencia social, xa que s\u00f3 os seres humanos usan as linguas, ou unha [[ciencias naturais|ciencia natural]] porque, a\u00ednda que \u00e9 usada polos seres humanos, a intenci\u00f3n dos falantes non desempe\u00f1a un papel importante na [[Ling\u00fc\u00edstica diacr\u00f3nica|evoluci\u00f3n hist\u00f3rica]] das linguas xa que usan as estruturas ling\u00fc\u00edsticas de maneira inconsciente. Isto foi estudado por F. de Saussure, quen chegou \u00e1 conclusi\u00f3n de que os cambios dunha lingua prod\u00facense arbitrariamente por variaci\u00f3ns involuntarias que realiza o suxeito, e que a lingua var\u00eda na historia. Por iso exp\u00f3n que o estudo da lingua debe realizarse diacr\u00f3nica e sincr\u00f3nicamente. En consecuencia, Saussure deixa ao car\u00f3n a historia das linguas e est\u00fadaas sincr\u00f3nicamente, nun momento dado do tempo. En particular, [[Noam Chomsky]] sinala que a ling\u00fc\u00edstica debe ser considerada parte do \u00e1mbito da [[ciencia cognitiva]] ou a [[psicolox\u00eda|psicolox\u00eda humana]], xa que a ling\u00fc\u00edstica ten m\u00e1is que ver co funcionamento do cerebro humano e o seu [[evoluci\u00f3n|desenvolvemento evolutivo]] que coa organizaci\u00f3n social ou as instituci\u00f3ns, que son o obxecto de estudo das ciencias sociais.\nPara situar o \u00e1mbito ou o obxectivo dunha investigaci\u00f3n ling\u00fc\u00edstica, o campo pode dividirse na pr\u00e1ctica segundo tres dicotom\u00edas importantes:\nPalabras relacionadas.\n[[Ficheiro:Languages world map-transparent background.svg|miniatura|dereita|Mapa das linguas do mundo.]] \nAs chamadas [[partes da oraci\u00f3n]] ([[sintaxe]]): [[adverbio]], [[verbo]], [[substantivo]], [[adxectivo]], [[preposici\u00f3n]], [[Conxunci\u00f3n (gram\u00e1tica)|conxunci\u00f3n]] , [[interxecci\u00f3n]] e locuci\u00f3ns (adverbiais, preposicionais e conxuntivas); [[N\u00facleo (sintaxe)|n\u00facleo]], [[modificador]], [[adxacente]], [[xustaposici\u00f3n]], aposici\u00f3n, [[posposici\u00f3n]], [[preposici\u00f3n]], [[Coordinaci\u00f3n (gram\u00e1tica)|coordinaci\u00f3n]], [[subordinaci\u00f3n]]; [[palabra]], [[verba]], [[locuci\u00f3n]], [[frase]], [[sintagma]], [[Oraci\u00f3n (gram\u00e1tica)|oraci\u00f3n]], [[enunciado]], [[sentenza]], [[secuencia]];\nTam\u00e9n en [[Morfolox\u00eda (ling\u00fc\u00edstica)|morfolox\u00eda]]: [[diminutivo]], [[aumentativo]]; [[analox\u00eda]]; [[tempo]], [[Modo gramatical|modo]], [[aspecto]], [[Voz (ling\u00fc\u00edstica)|voz]], [[X\u00e9nero gramatical|x\u00e9nero]], [[n\u00famero]], [[caso]], [[Grao (gram\u00e1tica)|grao]];\nAdemais en l\u00e9xico e [[sem\u00e1ntica]]: [[onom\u00e1stica]], [[toponimia]], [[top\u00f3nimo]], [[antroponimia]], [[antrop\u00f3nimo]], [[xentilicio]], [[etimolox\u00eda]], [[\u00e9timo]]; [[polisemia]], [[homonimia]], [[sinonimia]], [[cohiponimia]], [[hiponimia]], [[hiperonimia]] ([[hom\u00f3nimo]], [[sin\u00f3nimo]], [[cohip\u00f3nimo]], [[hip\u00f3nimo]], [[hiper\u00f3nimo]])\nLing\u00fcistas e escolas ling\u00fc\u00edsticas.\n[[Ficheiro:Noam Chomsky, 2004.jpg|miniatura|200px|[[Noam Chomsky]], ling\u00fcista estadounidense, iniciador da [[gram\u00e1tica xenerativa]], paradigma dominante na ling\u00fc\u00edstica moderna na segunda metade do s\u00e9culo XX.]]\nEn Europa houbo un desenvolvemento paralelo da ling\u00fc\u00edstica estrutural, influenciada moi fortemente por [[Ferdinand de Saussure]], (1857 -1913), un estudoso su\u00edzo cuxas aulas de ling\u00fc\u00edstica xeral, publicadas postumamente polos seus alumnos, deron a direcci\u00f3n da an\u00e1lise ling\u00fc\u00edstica europea da d\u00e9cada de 1920 en diante; ese enfoque foi amplamente adoptado noutros campos baixo o termo \"[[estruturalismo]]\" ou [[an\u00e1lise estruturalista]]. Ferdinand de Saussure tam\u00e9n \u00e9 considerado o fundador da [[Semi\u00f3tica|semiolox\u00eda]].\nDurante a [[segunda guerra mundial]], [[Leonard Bloomfield]] e varios dos seus alumnos e colegas desenvolveron material de ensino para unha variedade de linguas cuxo co\u00f1ecemento era necesario para o esforzo de guerra. Este traballo levou ao aumento da prominencia do campo da ling\u00fc\u00edstica, que se tornou unha disciplina reco\u00f1ecida na maior\u00eda das universidades americanas soamente despois da guerra.\n[[Noam Chomsky]] desenvolveu o seu modelo formal de linguaxe, co\u00f1ecida como [[gram\u00e1tica transformacional]], baixo a influencia do seu profesor [[Zellig Harris]], quen foi fortemente influenciado por Bloomfield. O modelo de Chomsky foi reco\u00f1ecidamente dominante desde a d\u00e9cada de 1960 ata a de 1980 e goza a\u00ednda de elevada consideraci\u00f3n nalg\u00fans c\u00edrculos de ling\u00fcistas. [[Steven Pinker]] tense ocupado de clarificar e simplificar as ideas de Chomsky con moito m\u00e1is significancia para o estudo da linguaxe en xeral.\nDa d\u00e9cada de 1980 en diante, os enfoques pragm\u00e1ticos, funcionais e cognitivos ve\u00f1en ga\u00f1ando terreo nos [[Estados Unidos de Am\u00e9rica|Estados Unidos]] e en [[Europa]]. Unhas poucas figuras importantes nese movemento son [[Michael Halliday]], cuxa [[gram\u00e1tica sist\u00e9mica-funcional]] \u00e9 moi estudada no [[Reino Unido]], [[Canad\u00e1]], [[Australia]], [[China]] e [[Xap\u00f3n]]; [[Dell Hymes]], que desenvolveu o enfoque pragm\u00e1tico \"A Etnograf\u00eda do Falar\"; [[George Lakoff]], [[Len Talmy]], e [[Ronald Langacker]], que foron os pioneiros da [[ling\u00fc\u00edstica cognitiva]]; [[Charles Fillmore]] e [[Adele Goldberg]], que est\u00e1n asociados coa gram\u00e1tica da construci\u00f3n; e entre os ling\u00fcistas que desenvolven varios tipos da chamada \"gram\u00e1tica funcional\" est\u00e1n [[Simon Dik]], [[Talmy Givon]] e [[Robert Van Valin, Jr.]]\nOutros importantes ou notables ling\u00fcistas e semi\u00f3ticos son:\n[[Transformacionalismo]] ou [[xerativismo]] e [[Noam Chomsky]].\nGram\u00e1tica Transformacional \u00e9 un amplo termo usado para describir [[gram\u00e1tica]]s, case exclusivamente aquelas que se refiren a [[lingua natural|linguas naturais]] que foron desenvolvidas na tradici\u00f3n [[Noam Chomsky|chomskiana]]\n[[Ling\u00fc\u00edstica cognitiva]] e [[Langacker]].\nA perspectiva cognitiva xorde recentemente na d\u00e9cada da d\u00e9cada de [[1980]] como resposta ao descontento dalg\u00fans [[xerativo|xerativistas]] que defend\u00edan a necesidade dunha [[sem\u00e1ntica]] que tivese presente o individuo e as s\u00faas habilidades cognitivas.\nSubdisciplinas da ling\u00fc\u00edstica e da [[Gram\u00e1tica]].\nInicialmente, o estudo da linguas centr\u00e1base [[filolox\u00eda]] propiamente dita (o estudo dos textos antigos, actual [[paleograf\u00eda]]) na gram\u00e1tica (parte do \"[[trivium]]\"), especialmente coa grega e latina como referencia, cuxas partes eran especialmente as d\u00faas ou tres primeiras desta lista, que co tempo se foi transformando ampliando :\nCo co\u00f1ecemento da relaci\u00f3n entre as linguas (que xurdiu da comparaci\u00f3n entre o lat\u00edn e as linguas romances e o aumento do prestixio destas), xurdiron:\nE co tempo alg\u00fans autores comezaron a inclu\u00edr a [[fonolox\u00eda]] (que estuda os [[fonema]]s de cada lingua) e a [[fon\u00e9tica]] (o estudo da capacidade de pronunciaci\u00f3n do ser humano) -as d\u00faas herdeiras de oratoria e prosodia- ou a [[sem\u00e1ntica]] (que estuda o [[significado]]), e coa perspectiva dalgunhas das escolas mencionadas (o estruturalismo entre as m\u00e1is significativas) naceron a [[pragm\u00e1tica]].\nA evoluci\u00f3n doutras ciencias sociais ou m\u00e9dicas colaborou a atopar campos com\u00fans de estudo. En realidade xa hab\u00eda debates ou aplicaci\u00f3ns dende moi antigo pero sen que tivesen un nome de seu, por exemplo a [[Tradutolox\u00eda]] e a [[Paleoantropoling\u00fc\u00edstica]] (que busca as orixes da linguaxe), pero foi durante o [[s\u00e9culo XX]] no que a ling\u00fc\u00edstica co\u00f1eceu un incremento importante da s\u00faa actividade e transcendencia, e implement\u00e1ronse novos aspectos nos que a ling\u00fc\u00edstica pod\u00eda axudar a entender outros campos do co\u00f1ecemento e do ser humano: moitas destas subsecci\u00f3ns agr\u00fapanse na chamada [[ling\u00fc\u00edstica aplicada]] e poder\u00edanse apuntar as seguintes disciplinas:\nV\u00e9xase tam\u00e9n.\nLigaz\u00f3ns externas.\n[[Categor\u00eda:Ling\u00fc\u00edstica| ]]\n[[Categor\u00eda:Artigos que toda Wikipedia deber\u00eda ter (Lingua e literatura)]]"}
{"id": "1220", "revid": "98629", "url": "https://gl.wikipedia.org/wiki?curid=1220", "title": "Evoluci\u00f3n", "text": "A evoluci\u00f3n \u00e9 o cambio nas caracter\u00edsticas herdadas das poboaci\u00f3ns biol\u00f3xicas co paso das xeraci\u00f3ns. Os procesos evolutivos dan lugar a diversidade en todos os niveis biol\u00f3xicos de organizaci\u00f3n, como as especies, os organismos individuais e as mol\u00e9culas como o ADN e prote\u00ednas. Todos os seres vivos da Terra descenden dun antepasado com\u00fan (LUCA) que viviu hai entre 3\u00a0500 e 3\u00a0800 mill\u00f3ns de anos. En xullo de 2016, os cient\u00edficos informaron da identificaci\u00f3n dun conxunto de 355 xenes procedentes de LUCA en todos os organismos vivos da Terra. Os repetidos eventos de especiaci\u00f3n e de diverxencia dos seres vivos poden inferirse do conxunto de trazos bioqu\u00edmicos e morfol\u00f3xicos compartidos, ou das secuencias de ADN compartidas. Estes trazos e secuencias hom\u00f3logas son moi similares entre as especies que comparten un antepasado com\u00fan m\u00e1is recente, e poden utilizarse para reconstru\u00edr as historias evolutivas, utilizando tanto as especies existentes coma o rexistro f\u00f3sil. Os padr\u00f3ns existentes de biodiversidade foron modelados pola especiaci\u00f3n e pola extinci\u00f3n.\nCharles Darwin foi o primeiro que formulou un argumento cient\u00edfico para a teor\u00eda da evoluci\u00f3n por selecci\u00f3n natural e selecci\u00f3n sexual. A evoluci\u00f3n por selecci\u00f3n natural \u00e9 un proceso que se pode inferir de tres feitos sobre as poboaci\u00f3ns: primeiro, prod\u00facese m\u00e1is descendencia da que \u00e9 posible que sobreviva; segundo, os trazos var\u00edan entre os individuos, o que orixina diferentes taxas de supervivencia e reproduci\u00f3n; e terceiro, as diferenzas nos trazos son herdables. As\u00ed, cando morren os membros dunha poboaci\u00f3n son substitu\u00eddos pola proxenie dos pais que estaban mellor adaptados para sobrevivir e reproducirse no medio ambiente no cal ten lugar a selecci\u00f3n natural. Este proceso crea e preserva trazos que son aparentemente axeitados para o seu papel funcional. A selecci\u00f3n natural \u00e9 a \u00fanica causa co\u00f1ecida da adaptaci\u00f3n biol\u00f3xica, pero non a \u00fanica causa da evoluci\u00f3n. Outras causas non adaptativas da evoluci\u00f3n son a mutaci\u00f3n e a deriva xen\u00e9tica.\nA inicios do s\u00e9culo XX, os co\u00f1ecementos da xen\u00e9tica cl\u00e1sica foron integrados coa teor\u00eda de Darwin da evoluci\u00f3n por selecci\u00f3n natural coa creaci\u00f3n da disciplina da xen\u00e9tica de poboaci\u00f3ns. A importancia da selecci\u00f3n natural como causa da evoluci\u00f3n foi aceptada noutras ramas da biolox\u00eda. Ademais, as noci\u00f3ns que se manti\u00f1an anteriormente sobre evoluci\u00f3n, como a ortox\u00e9nese e o \"progreso\" quedaron obsoletas. Os cient\u00edficos contin\u00faan estudando varios aspectos da evoluci\u00f3n formulando e po\u00f1endo a proba hip\u00f3teses, constru\u00edndo teor\u00edas, usando datos observacionais, e realizando experimentos de campo e de laboratorio. Os bi\u00f3logos est\u00e1n de acordo en que a descendencia con modificaci\u00f3ns \u00e9 un dos feitos cient\u00edficos establecidos con m\u00e1is fiabilidade. En termos de aplicaci\u00f3ns pr\u00e1cticas, a comprensi\u00f3n da evoluci\u00f3n foi instrumental para os desenvolvementos de varios campos cient\u00edficos e industriais, inclu\u00edndo a agricultura, medicina, veterinaria e a biolox\u00eda en xeral. Os descubrimentos feitos na biolox\u00eda evolutiva tiveron un impacto significativo non s\u00f3 nas \u00e1reas tradicionais da biolox\u00eda sen\u00f3n tam\u00e9n noutras disciplinas acad\u00e9micas, inclu\u00edndo a antropolox\u00eda e a psicolox\u00eda.\nHistoria do pensamento evolucionista.\nA idea de que un tipo de animal pod\u00eda descender doutro tipo de animal rem\u00f3ntase aos primeiros fil\u00f3sofos gregos presocr\u00e1ticos, como Anaximandro e Emp\u00e9docles. A diferenza destas visi\u00f3ns materialistas, Arist\u00f3teles consideraba todas as cousas naturais, non s\u00f3 as viventes, como concreci\u00f3ns (entelequias) imperfectas de diferentes posibilidades naturais fixadas, o que se co\u00f1ece como \"formas\", \"ideas\" ou (nas traduci\u00f3ns latinas) \"especies\". Isto formaba parte do co\u00f1ecemento teleol\u00f3xico da natureza na cal todas as cousas estaban destinadas a xogar un papel na orde c\u00f3smica divina. O poeta e fil\u00f3sofo romano Lucrecio propuxo a posibilidade de que existisen cambios evolutivos nos organismos, na s\u00faa obra \"De rerum natura\". Variaci\u00f3ns desta idea fix\u00e9ronse com\u00fans na Idade Media, e foron integradas dentro das ensinanzas cristi\u00e1ns, pero Arist\u00f3teles non esix\u00eda que cada tipo real de animal correspondese a unha forma metaf\u00edsica exacta, e deu exemplos espec\u00edficos de como se pod\u00edan chegar a formar novos tipos de seres vivos.\nNo s\u00e9culo XVII o novo m\u00e9todo da ciencia moderna rexeitaba o enfoque de Arist\u00f3teles, e procuraba as explicaci\u00f3ns dos fen\u00f3menos naturais nas leis da natureza, que eran as mesmas para todas as cousas visibles, e non necesitaba asumir ningunha categor\u00eda natural fixada, nin ningunha orde c\u00f3smica divina. Pero este novo enfoque tardou moito en aplicarse \u00e1s ciencias biol\u00f3xicas, que se converteron no \u00faltimo basti\u00f3n do concepto de tipos naturais fixos. John Ray usou un dos termos anteriormente m\u00e1is xerais para os tipos naturais fixos, \"especies\", para aplicalo aos tipos de animais e plantas, pero a diferenza de Arist\u00f3teles el identificou estritamente cada tipo de cousa viva como unha especie, e propuxo que cada especie pod\u00eda definirse por caracter\u00edsticas que se perpetuaban en cada xeraci\u00f3n. A clasificaci\u00f3n biol\u00f3xica introducida por Carl von Linn\u00e9 en 1735 tam\u00e9n consideraba que as especies eran fixas segundo os plans divinos.\nOutros naturalistas do seu tempo especularon sobre o cambio evolutivo das especies ao longo do tempo de acordo coas leis naturais. Maupertuis escribiu en 1751 sobre as modificaci\u00f3ns naturais que ocorr\u00edan durante a reproduci\u00f3n e que se acumulaban ao longo de moitas xeraci\u00f3ns para producir novas especies. Buffon suxeriu que as especies pod\u00edan dexenerar orixinando diferentes organismos, e Erasmus Darwin propuxo que todos os animais de sangue quente puideron descender dun s\u00f3 microorganismo (ou \"filamento\"). O primeiro esquema propiamente evolucionista foi a teor\u00eda da \"transmutaci\u00f3n\" de Lamarck de 1809. Esta teor\u00eda consideraba que a xeraci\u00f3n espont\u00e1nea produc\u00eda continuamente formas de vida simples e orixin\u00e1base unha maior complexidade en li\u00f1axes paralelas cunha tendencia inherente a progresar, e que a nivel local estas li\u00f1axes se adaptaban ao medio ambiente ao herdaren cambios causados polo uso ou desuso de \u00f3rganos feito polos seus pais. Este \u00faltimo proceso denominouse despois \"lamarckismo\". Estas ideas foron condenadas polos naturalistas establecidos como especulaci\u00f3ns carentes de apoio emp\u00edrico. En particular Georges Cuvier insist\u00eda en que as especies non estaban relacionadas entre si e eran fixas, as s\u00faas semellanzas reflect\u00edan o dese\u00f1o divino para satisfacer as s\u00faas necesidades funcionais. Mentres tanto, William Paley desenvolveu as ideas de Ray do dese\u00f1o benevolente no seu libro de 1802 \"Natural Theology or Evidences of the Existence and Attributes of the Deity\" (Teolox\u00eda natural ou probas da existencia e atributos da deidade), que propo\u00f1\u00eda que as complexas adaptaci\u00f3ns observadas eran evidencia do dese\u00f1o divino, o cal Charles Darwin ao principio admiraba, pero despois acabou criticando.\nA ruptura fundamental co concepto de especie fixa (fixismo) en biolox\u00eda empezou coa teor\u00eda da evoluci\u00f3n por selecci\u00f3n natural, que formulou Charles Darwin. Darwin, en parte influenciado polo \"An Essay on the Principle of Population\" (Ensaio sobre o principio da poboaci\u00f3n) de Thomas Robert Malthus, fixo notar que o crecemento da poboaci\u00f3n dos distintos seres vivos leva a unha \"loita pola existencia\" na cal as variaci\u00f3ns favorables poder\u00edan prevalecer mentres que outras perecer\u00edan. En cada xeraci\u00f3n, moitos dos descendentes non conseguen sobrevivir ata a idade reprodutiva debido \u00e1 limitaci\u00f3n dos recursos do seu medio. Isto pod\u00eda explicar a formaci\u00f3n dunha diversidade de animais e plantas a partir dun antepasado com\u00fan por medio do funcionamento das leis naturais, que funcionaban igual para todo tipo de cousas. Darwin estivo desenvolvendo a s\u00faa teor\u00eda da \"selecci\u00f3n natural\" desde 1838 en adiante ata que Alfred Russel Wallace lle enviou unha teor\u00eda semellante en 1858. Ambos os dous presentaron documentos por separado \u00e1 Sociedade linneana de Londres. A finais de 1859, o libro publicado por Darwin \"A orixe das especies\" explicou a selecci\u00f3n natural en detalle e dun modo que fixo que se producise unha crecente aceptaci\u00f3n da evoluci\u00f3n darwinista. Thomas Henry Huxley aplicou as ideas de Darwin aos humanos, usando a paleontolox\u00eda e a anatom\u00eda comparada para proporcionar evidencias de que os homes e os simios compart\u00edan un antepasado com\u00fan. Na s\u00faa \u00e9poca a alg\u00fans lles molestou esta idea, xa que implicaba que os humanos non ocupaban un sitio especial no Universo.\nOs mecanismos precisos da herdanza reprodutiva e da orixe dos novos trazos segu\u00eda sendo un enigma. Ao final da s\u00faa vida Darwin desenvolveu a s\u00faa teor\u00eda provisional da panx\u00e9nese. En 1865 Gregor Mendel informou que as caracter\u00edsticas xen\u00e9ticas se herdaban dunha maneira predicible por medio da distribuci\u00f3n independente e a segregaci\u00f3n de \"elementos\" (m\u00e1is tarde chamados xenes). As leis de Mendel da herdanza finalmente substituir\u00edan \u00e1 teor\u00eda da panx\u00e9nese de Darwin. Despois, August Weismann fixo a importante distinci\u00f3n entre as c\u00e9lulas da li\u00f1a xerminal (li\u00f1a dos espermatozoides e \u00f3vulos) e as c\u00e9lulas som\u00e1ticas do corpo, demostrando que a herdanza se transmite s\u00f3 a trav\u00e9s da li\u00f1a xerminal (barreira de Weismann). Hugo de Vries conectou a teor\u00eda da panx\u00e9nese de Darwin coa distinci\u00f3n de Weismann entre c\u00e9lulas xerminais e som\u00e1ticas e propuxo que os panxenes de Darwin estaban concentrados no n\u00facleo celular e cando se expresaban pod\u00edan moverse ao citoplasma para cambiar a estrutura celular (o que hoxe sabemos que non \u00e9 exactamente as\u00ed). De Vries foi tam\u00e9n un dos investigadores que fixo que se co\u00f1ecesen os traballos de Mendel, e cr\u00eda que os trazos mendelianos se deb\u00edan \u00e1 transferencia de variaci\u00f3ns herdables na li\u00f1a xerminal. Para explicar como se orixinaban as novas variaci\u00f3ns, De Vries desenvolveu unha teor\u00eda da mutaci\u00f3n que orixinou unha divisi\u00f3n temporal entre os que aceptaban a evoluci\u00f3n darwinista e os biom\u00e9tricos que apoiaban a de Vries. Coa chegada do s\u00e9culo XX, os pioneiros no campo da xen\u00e9tica de poboaci\u00f3ns, como J. B. S. Haldane, Sewall Wright, e Ronald Fisher, estableceron os alicerces da evoluci\u00f3n sobre unha base estat\u00edstica robusta. F\u00edxose ent\u00f3n evidente a falsa contradici\u00f3n ente a teor\u00eda de Darwin, as mutaci\u00f3ns xen\u00e9ticas, e a herdanza mendeliana, que foron reconciliadas.\nNas d\u00e9cadas de 1920 e 1930 a s\u00edntese evolutiva moderna conectou a selecci\u00f3n natural, a teor\u00eda da mutaci\u00f3n, e a herdanza mendeliana nunha teor\u00eda unificada que se aplicou de forma xeral en todas as p\u00f3las da biolox\u00eda. A s\u00edntese moderna pod\u00eda explicar os padr\u00f3ns observados nas especies en termos de poboaci\u00f3ns, a trav\u00e9s de f\u00f3siles transicionais en paleontolox\u00eda, e por medio de complexos mecanismos celulares na biolox\u00eda do desenvolvemento. A publicaci\u00f3n da estrutura do ADN por James Watson e Francis Crick en 1953 demostrou a base f\u00edsica da herdanza. A biolox\u00eda molecular mellorou moito a nosa comprensi\u00f3n das relaci\u00f3ns entre xenotipo e fenotipo. Fix\u00e9ronse tam\u00e9n moitos avances en sistem\u00e1tica filoxen\u00e9tica, mapando a transici\u00f3n dos trazos xen\u00e9ticos nun marco comparativo e comprobable que levou \u00e1 publicaci\u00f3n e uso de \u00e1rbores filoxen\u00e9ticas evolutivas. En 1973, o bi\u00f3logo evolucionista Theodosius Dobzhansky escribiu que \"nada en biolox\u00eda ten sentido se non est\u00e1 baixo a luz da evoluci\u00f3n\", porque explica as relaci\u00f3ns do que antes parec\u00edan feitos inconexos da historia natural nun corpo de co\u00f1ecementos coherente explicativo que describe e pred\u00ed moitos feitos observables sobre a vida no noso planeta. Desde ent\u00f3n, a s\u00edntese moderna ampliouse moito m\u00e1is para explicar os fen\u00f3menos biol\u00f3xicos a trav\u00e9s da escala integradora completa da xerarqu\u00eda biol\u00f3xica, desde os xenes ata as especies. Esta ampliaci\u00f3n denominouse biolox\u00eda evolutiva do desenvolvemento.\nHerdanza.\nA evoluci\u00f3n nos organismos ocorre por medio de cambios nos trazos herdables (as caracter\u00edsticas particulares dun organismo). Nos humanos, por exemplo, a cor dos ollos \u00e9 unha caracter\u00edstica herdada e un individuo pode herdar o \"trazo ollos casta\u00f1os\" dun dos seus proxenitores. Os trazos ou caracteres herdados est\u00e1n controlados por xenes e o conxunto completo de xenes do xenoma dun organismo coas variantes concretas que este pos\u00fae son o xenotipo dese organismo.\nO conxunto completo de trazos observables ou detectables que forman a estrutura e comportamento dun organismo denom\u00ednase fenotipo. Estes trazos orix\u00ednanse pola interacci\u00f3n do seu xenotipo co ambiente. Como resultado, moitos aspectos do fenotipo dun organismo non se herdan. Por exemplo, o bronceado da pel depende da interacci\u00f3n entre o xenotipo dunha persoa e a luz do sol, polo que o bronceado non se transmite de pais a fillos. Por\u00e9n, algunhas persoas p\u00f3\u00f1ense morenas con m\u00e1is facilidade que outras, debido a diferenzas nos seus xenotipos; un exemplo extremo \u00e9 o das persoas que herdan o car\u00e1cter albinismo, que te\u00f1en falta do pigmento da pel melanina, non se poden po\u00f1er morenos e son moi propensos \u00e1s queimaduras solares.\nOs trazos herdables pasan dunha xeraci\u00f3n \u00e1 seguinte por medio do ADN cromos\u00f3mico, unha mol\u00e9cula que codifica a informaci\u00f3n xen\u00e9tica. O ADN \u00e9 un longo pol\u00edmero composto por catro tipo de bases. A secuencia de bases dunha determinada mol\u00e9cula de ADN especifica a informaci\u00f3n xen\u00e9tica, de maneira similar a como unha secuencia de letras serve para escribir unha frase. Antes de que a c\u00e9lula se divida, o ADN \u00e9 copiado, para que cada unha das c\u00e9lulas fillas resultantes herde a secuencia de ADN. As porci\u00f3ns dunha mol\u00e9cula de ADN que especifican unha soa unidade funcional denom\u00ednanse xenes, e os diferentes xenes te\u00f1en diferentes secuencias de bases. Nas c\u00e9lulas, as longas fibras de ADN asociadas con prote\u00ednas forman estruturas condensadas chamadas cromosomas. A localizaci\u00f3n espec\u00edfica dunha secuencia de ADN nun cromosoma denom\u00ednase locus. Se a secuencia de ADN nun locus var\u00eda entre individuos, as diferentes formas desta secuencia denom\u00ednanse alelos. Polo tanto, un xene dunha especie pode ter varios alelos na poboaci\u00f3n. As secuencias de ADN poden cambiar por medio de mutaci\u00f3ns, orixinando novos alelos. Se ten lugar unha mutaci\u00f3n nun xene, o novo alelo pode afectar o trazo que ese xene controla (ou sobre o que infl\u00fae), alterando o fenotipo do organismo. Por\u00e9n, a\u00ednda que esta simple correspondencia entre alelo e trazo (ou car\u00e1cter) funciona nalg\u00fans casos, a maior\u00eda dos trazos son m\u00e1is complexos e est\u00e1n controlados por varios xenes que interaccionan (hai moitas posibilidades como os caracteres cuantitativos, epistase etc.).\nDescubrimentos m\u00e1is recentes confirmaron importantes exemplos de cambios herdables que non se poden explicar por cambios na secuencia de nucle\u00f3tidos do ADN, que se clasifican como sistemas de herdanza epixen\u00e9ticos. A metilaci\u00f3n do ADN que marca a cromatina, os bucles metab\u00f3licos autosostibles, o silenciamento de xenes por interferencia de ARN e a conformaci\u00f3n tridimensional de certas prote\u00ednas (como os pri\u00f3ns) son \u00e1reas onde se descubriron sistemas de herdanza epixen\u00e9tica a nivel de organismo. Os bi\u00f3logos do desenvolvemento suxiren que as complexas interacci\u00f3ns nas redes xen\u00e9ticas e a comunicaci\u00f3n entre as c\u00e9lulas poden orixinar variaci\u00f3ns herdables que poden subxacer na mec\u00e1nica da plasticidade do desenvolvemento e a canalizaci\u00f3n. A heredabilidade pode tam\u00e9n ocorrer a grandes escalas, como pode ser, por exemplo, a herdanza ecol\u00f3xica polo proceso de construci\u00f3n de nicho, que se define polas actividades regulares e repetidas dos organismos no seu ambiente. Isto xera un legado de efectos que modifica e retroalimenta o r\u00e9xime de selecci\u00f3n de subseguintes xeraci\u00f3ns. Os descendentes herdan xenes xunto coas caracter\u00edsticas ambientais xeradas polas acci\u00f3ns ecol\u00f3xicas dos seus devanceiros. Outros exemplos de heredabilidade na evoluci\u00f3n que non est\u00e1n baixo o control directo dos xenes son a herdanza de trazos culturais e a simbiox\u00e9nese.\nVariabilidade.\nO fenotipo de cada organismo individual depende do seu xenotipo e da influencia do ambiente no que vive. Unha parte substancial da variaci\u00f3n nos fenotipos dunha poboaci\u00f3n d\u00e9bese \u00e1 diferenza nos seus xenotipos. A s\u00edntese evolutiva moderna define evoluci\u00f3n como o cambio co paso do tempo nesta variabilidade xen\u00e9tica. A frecuencia dun determinado alelo faise m\u00e1is ou menos prevalente en relaci\u00f3n con outras formas dese xene. A variabilidade desaparece cando un novo alelo chega ao punto en que se fixa, \u00e9 dicir, cando desaparece totalmente da poboaci\u00f3n ou substit\u00fae por completo o alelo ancestral.\nA selecci\u00f3n natural s\u00f3 causa evoluci\u00f3n se hai variabilidade xen\u00e9tica dabondo nunha poboaci\u00f3n. Antes do descubrimento da xen\u00e9tica mendeliana, unha hip\u00f3tese habitual era a herdanza mesturada. Pero con este tipo de herdanza, as variaci\u00f3ns xen\u00e9ticas perder\u00edanse rapidamente, facendo imposible a evoluci\u00f3n por selecci\u00f3n natural. A lei ou \"principio de Hardy-Weinberg\" \u00e9 unha soluci\u00f3n para explicar como se mant\u00e9n a variabilidade nunha poboaci\u00f3n con herdanza mendeliana. As frecuencias dos alelos (variaci\u00f3ns nun xene) permanecen constantes en ausencia de selecci\u00f3n, mutaci\u00f3n, migraci\u00f3n e deriva xen\u00e9tica (v\u00e9xase m\u00e1is abaixo).\nA variabilidade procede das mutaci\u00f3ns que experimenta o material xen\u00e9tico, da redistribuci\u00f3n dos xenes por medio da reproduci\u00f3n sexual e da migraci\u00f3n entre poboaci\u00f3ns (fluxo x\u00e9nico). Malia a constante introduci\u00f3n de novas variaci\u00f3ns polas mutaci\u00f3ns e o fluxo x\u00e9nico, a maior\u00eda do xenoma dunha especie \u00e9 id\u00e9ntico en todos os individuos desa especie. Por\u00e9n, mesmo se hai s\u00f3 relativamente poucas diferenzas no xenotipo isto pode producir grandes diferenzas no fenotipo: por exemplo, os chimpanc\u00e9s e os humanos difiren en s\u00f3 un 5% dos seus xenomas.\nMutaci\u00f3n.\nAs mutaci\u00f3ns son cambios na secuencia de ADN do xenoma dunha c\u00e9lula. Cando ocorre unha mutaci\u00f3n, pode non ter efecto, alterar o produto dun xene ou impedir que o xene funcione. Base\u00e1ndose nos estudos realizados na mosca \"Drosophila melanogaster\", suxeriuse que se unha mutaci\u00f3n cambia a prote\u00edna producida por un xene, isto seguramente ser\u00e1 prexudicial, xa que aproximadamente o 70% destas mutaci\u00f3ns te\u00f1en efectos dani\u00f1os, e o resto en canto aos seus efectos son neutras ou lixeiramente beneficiosas.\nAs mutaci\u00f3ns poden afectar a grandes secci\u00f3ns dun cromosoma, que se poden duplicar (xeralmente por recombinaci\u00f3n xen\u00e9tica), o cal pode introducir copias extra dun xene nun xenoma. As copias extra dos xenes son unha fonte importante da materia prima necesaria para que evolucionen novos xenes. Isto \u00e9 importante porque a maior\u00eda dos novos xenes evolucionan dentro de familias x\u00e9nicas a partir de xenes preexistentes que comparten antepasados com\u00fans. Por exemplo, o ollo humano utiliza catro xenes para constru\u00edr estruturas que captan a luz: tres son para a visi\u00f3n da cor (conos) e unha para a visi\u00f3n nocturna (bast\u00f3n), pero os catro descenden dun s\u00f3 xene ancestral.\nOs novos xenes poden xerarse a partir dun xene ancestral se unha copia orixinada por duplicaci\u00f3n muta e adquire unha nova funci\u00f3n. Este proceso \u00e9 m\u00e1is f\u00e1cil unha vez que o xene se duplicou porque iso incrementa a redundancia do sistema (a mesma cousa fana dous xenes); un xene dese par pode adquirir unha nova funci\u00f3n mentres que a outra copia contin\u00faa realizando a s\u00faa funci\u00f3n orixinal. Outros tipos de mutaci\u00f3ns poden mesmo xerar xenes completamente novos a partir de ADN que previamente era non codificante.\nA xeraci\u00f3n de novos xenes pode tam\u00e9n implicar a duplicaci\u00f3n de pequenas partes de varios xenes, e estes fragmentos despois poden recombinarse para formar novas combinaci\u00f3ns con novas funci\u00f3ns. Cando os novos xenes se ensamblan a partir do rearranxo de partes preexistentes, os dominios proteicos act\u00faan como m\u00f3dulos con funci\u00f3ns independentes simples, que se poden mesturar e unir para producir novas combinaci\u00f3ns con novas e complexas funci\u00f3ns. Por exemplo, as polic\u00e9tido sintases son grandes encimas que producen antibi\u00f3ticos; estes encimas conte\u00f1en ata cen dominios independentes, cada un dos cales cataliza un paso do proceso xeral da s\u00edntese, como un paso nunha cadea de montaxe.\nSexo e recombinaci\u00f3n.\nNos organismos asexuais, os xenes h\u00e9rdanse todos xuntos, ou \"ligados\", xa que non se poden mesturar con outros xenes doutros individuos durante a reproduci\u00f3n. Polo contrario, a descendencia dos organismos sexuais cont\u00e9n mesturas aleatorias dos cromosomas dos seus proxenitores que se formaron por distribuci\u00f3n independente (tipicamente a metade dos cromosomas procede da nai e o outra metade do pai). Nun proceso relacionado chamado recombinaci\u00f3n hom\u00f3loga, os organismos sexuais intercambian ADN entre dous cromosomas que se corresponden (os chamados pares de cromosomas hom\u00f3logos). A recombinaci\u00f3n e a distribuci\u00f3n independente non alteran as frecuencias dos alelos, pero si crean novas combinaci\u00f3ns de alelos que levar\u00e1 o individuo, producindo unha descendencia con novas combinaci\u00f3ns de alelos, que non van ser iguais \u00e1s dos seus pais. O sexo xeralmente incrementa a variabilidade xen\u00e9tica e pode incrementar a taxa de evoluci\u00f3n.\nFluxo x\u00e9nico.\nO fluxo x\u00e9nico ou xen\u00e9tico \u00e9 o intercambio de xenes entre as poboaci\u00f3ns dunha especie e entre especies. Xa que logo, pode ser unha fonte de variabilidade nova para unha poboaci\u00f3n ou especie. O fluxo x\u00e9nico pode ser causado polo movemento de individuos entre poboaci\u00f3ns separadas dunha especie, como pode ser o movemento de ratos de poboaci\u00f3ns do interior do continente cara \u00e1s poboaci\u00f3ns costeiras, ou o movemento de pole entre plantas herb\u00e1ceas tolerantes a metais pesados (que viven en \u00e1reas contaminadas con eses metais) e outras sensibles a eses metais.\nA transferencia de xenes entre especies distintas incl\u00fae a formaci\u00f3n de organismos h\u00edbridos e o transferencia horizontal de xenes. A transferencia horizontal de xenes \u00e9 a transferencia de material xen\u00e9tico dun organismo a outro que non forma parte da s\u00faa proxenie, e \u00e9 m\u00e1is com\u00fan entre as bacterias. En medicina, isto contrib\u00fae ao espallamento da resistencia a antibi\u00f3ticos, que ocorre cando unha bacteria adquire xenes de resistencia transferidos doutra especie (ou cepa) coa que convive. A transferencia horizontal de xenes desde as bacterias aos eucariotas tam\u00e9n ocorreu, como nos l\u00e9vedos \"Saccharomyces cerevisiae\" e no escaravello \"Callosobruchus chinensis\". Un exemplo de transferencia a grande escala son os eucariotas rot\u00edferos bdeloideos, que recibiron todo un conxunto de xenes das bacterias, fungos e plantas. Os virus poden tam\u00e9n transferir ADN dun organismo a outro, mesmo de distintos dominios dos seres vivos.\nA transferencia de xenes a grande escala ocorreu tam\u00e9n entre os antepasados das c\u00e9lulas eucariotas e as bacteria, durante a adquisici\u00f3n dos cloroplastos e mitocondrias mediante un proceso de endosimbiose. \u00c9 posible que os eucariotas como tales se orixinasen por transferencia horizontal de xenes entre as bacterias e as arqueas.\nMecanismos.\nDesde unha perspectiva neodarwinista, a evoluci\u00f3n ocorre cando se producen cambios na frecuencia dos alelos nunha poboaci\u00f3n de organismos que se poden aparear entre si. Por exemplo, se o alelo para a cor negra nunha poboaci\u00f3n de avela\u00ed\u00f1as (lepid\u00f3pteros) se fai m\u00e1is com\u00fan, iso sup\u00f3n un cambio evolutivo. Os mecanismos que poden orixinar estes cambios nas frecuencias dos alelos son a selecci\u00f3n natural, a deriva xen\u00e9tica, o autostop xen\u00e9tico, a mutaci\u00f3n e o fluxo x\u00e9nico.\nSelecci\u00f3n natural.\nA evoluci\u00f3n por medio da selecci\u00f3n natural \u00e9 o proceso polo cal as mutaci\u00f3ns xen\u00e9ticas que melloran a reproduci\u00f3n (posibilidade de deixar fillos) fanse m\u00e1is com\u00fans e mant\u00e9\u00f1ense en sucesivas xeraci\u00f3ns dunha poboaci\u00f3n. A mi\u00fado tense considerado como un mecanismo \"evidente\" porque se segue necesariamente de tres simples feitos:\nEstas condici\u00f3ns producen unha competici\u00f3n entre os organismos por sobrevivir e reproducirse. En consecuencia, os organismos con trazos ou caracter\u00edsticas que lles dan vantaxe sobre os seus competidores transmiten eses trazos vantaxosos aos seus fillos, mentres que os trazos que non confiren vantaxe non se transmiten \u00e1 seguinte xeraci\u00f3n na mesma proporci\u00f3n.\nO concepto central de selecci\u00f3n natural \u00e9 a chamada eficacia biol\u00f3xica, aptitude biol\u00f3xica ou fitness evolutiva dun organismo. A fitness m\u00eddese pola capacidade dun organismo de sobrevivir e reproducirse, o cal determina a magnitude da s\u00faa contribuci\u00f3n xen\u00e9tica \u00e1 seguinte xeraci\u00f3n. Por\u00e9n, a fitness dun organismo non \u00e9 o mesmo que o seu n\u00famero total de fillos, sen\u00f3n que v\u00e9n indicada pola proporci\u00f3n de xeraci\u00f3ns seguintes que levan os xenes dese organismo . Por exemplo, se un organismo puido sobrevivir ben e reproducirse rapidamente, pero a s\u00faa descendencia estaba formada por individuos que eran todos demasiado pequenos e febles como para sobrevivir, este organismo vai facer finalmente unha contribuci\u00f3n xen\u00e9tica pequena \u00e1s futuras xeraci\u00f3ns (haber\u00e1 poucos xenes procedentes del nas seguintes xeraci\u00f3ns) e ent\u00f3n haber\u00eda que considerar que ti\u00f1a unha baixa fitness.\nSe un alelo incrementa a fitness m\u00e1is que outros alelos dun determinado xene, ent\u00f3n con cada xeraci\u00f3n ese alelo farase m\u00e1is com\u00fan na poboaci\u00f3n. Estes trazos dise que son \"seleccionados \"favorablemente\"\". Exemplos de trazos que poden incrementar a fitness son os que melloran a supervivencia e incrementan a fecundidade. Inversamente, a diminuci\u00f3n da fitness causada por ter alelos menos beneficiosos ou delet\u00e9reos fai que eses alelos se fagan m\u00e1is raros (son \"seleccionados \"en contra\"\"). \u00c9 importante subli\u00f1ar que a fitness dun alelo non \u00e9 unha caracter\u00edstica fixada; porque se se producen cambios no ambiente, trazos que eran previamente neutrais ou dani\u00f1os poden pasar a ser beneficiosos, e outros que previamente eran beneficiosos poden pasar a ser prexudiciais. Por\u00e9n, mesmo se a direcci\u00f3n da selecci\u00f3n se inverte deste modo, os trazos que se perderon no pasado poden non reevolucionar de forma id\u00e9ntica (ver lei de Dollo).\nA selecci\u00f3n natural nunha poboaci\u00f3n dun trazo que pode variar nun rango de valores, como a altura, pode clasificarse en tres tipos. O primeiro \u00e9 a selecci\u00f3n direccional, que \u00e9 un cambio no valor medio dun trazo co tempo (por exemplo, organismos que se van facendo pouco a pouco m\u00e1is altos). Outro tipo \u00e9 a selecci\u00f3n disruptiva, que \u00e9 a selecci\u00f3n en favor dos valores extremos do trazo, que con frecuencia d\u00e1 lugar a que se fagan m\u00e1is com\u00fans dous valores diferentes moi separados, e haxa unha selecci\u00f3n en contra dos valores medios. Isto ocorre, por exemplo, cando tanto os organismos altos coma os baixos te\u00f1en unha vantaxe, pero non os de tama\u00f1os medios. Finalmente, na selecci\u00f3n estabilizante hai selecci\u00f3n en contra dos trazos extremos tanto os moi elevados como os moi pequenos, o que fai que dimin\u00faa a varianza arredor do valor medio e haxa menos diversidade. Isto far\u00eda, por exemplo, que os organismos se fixeran pouco a pouco todos da mesma altura.\nUn caso especial de selecci\u00f3n natural \u00e9 a selecci\u00f3n sexual, que \u00e9 a selecci\u00f3n a favor de calquera trazo que incremente o \u00e9xito no apareamento ao incrementar o atractivo dun organismo para conseguir potenciais parellas. Os trazos que evolucionaron por medio da selecci\u00f3n sexual son particularmente salientables nos machos dalgunhas especies animais. A pesar de que caracter\u00edsticas como ter cornamentas inc\u00f3modas, chamadas de apareamento ou brillantes cores que poden atraer a atenci\u00f3n dos depredadores, fan decrecer a supervivencia dos machos, esta desvantaxe comp\u00e9nsase co seu maior \u00e9xito reprodutivo.\nA selecci\u00f3n natural na maior parte dos casos fai da \"natureza\" o \u00e1rbitro que determina que individuos ou trazos individuais \u00e9 m\u00e1is probable que sobrevivan. A \"natureza\" neste sentido significa un ecosistema, que \u00e9 o sistema no cal os organismos interaccionan con todos os demais elementos que os rodean, tanto abi\u00f3ticos (f\u00edsicos, qu\u00edmicos) coma bi\u00f3ticos (seres vivos), no seu medio ambiente local. Eugene Odum, fundador da ecolox\u00eda, definiu ecosistema como: \"Calquera unidade que incl\u00faa todos os organismos...dunha determinada \u00e1rea que interaccionan co ambiente f\u00edsico para que un fluxo de enerx\u00eda leve a definir claramente estruturas tr\u00f3ficas, diversidade bi\u00f3tica e ciclos materiais (por exemplo, o intercambio de materiais entre as partes vivas e non vivas) nese ecosistema.\" Cada poboaci\u00f3n nun ecosistema ocupa un diferente nicho ecol\u00f3xico ou posici\u00f3n, establecendo distintas relaci\u00f3ns con outras partes do sistema. Estas relaci\u00f3ns implican a historia da vida do organismo, a s\u00faa posici\u00f3n na cadea tr\u00f3fica e a s\u00faa distribuci\u00f3n xeogr\u00e1fica. Esta comprensi\u00f3n ampla da natureza permite aos cient\u00edficos delinear forzas espec\u00edficas que, en conxunto, comprenden a selecci\u00f3n natural.\nA selecci\u00f3n natural pode actuar en diferentes niveis de organizaci\u00f3n, como os xenes, c\u00e9lulas, individuos, grupos de individuos e especies. A selecci\u00f3n pode actuar a m\u00faltiples niveis simultaneamente. Un exemplo de selecci\u00f3n que ocorre a un nivel inferior ao de individuo \u00e9 a dos xenes chamados transpos\u00f3ns, que poden replicarse e espallarse por todo o xenoma. A selecci\u00f3n a nivel superior ao de individuo, como a selecci\u00f3n de grupo, pode permitir a evoluci\u00f3n da cooperaci\u00f3n, como se discutiu antes.\nMutaci\u00f3n nesgada.\nAdemais de ser unha das fontes principais de variabilidade, a mutaci\u00f3n pode tam\u00e9n funcionar como un mecanismo evolutivo cando hai diferentes probabilidades a nivel molecular de que ocorran as mutaci\u00f3ns, un proceso que se co\u00f1ece como nesgo na mutaci\u00f3n. Se temos dous xenotipos, por exemplo un co nucle\u00f3tido G e outro co nucle\u00f3tido A na mesma posici\u00f3n, que te\u00f1en a mesma fitness, pero a mutaci\u00f3n de G a A ocorre con m\u00e1is frecuencia que a mutaci\u00f3n de A a G, ent\u00f3n os xenotipos con A tender\u00e1n a evolucionar. Diferentes nesgos nas mutaci\u00f3ns de inserci\u00f3n fronte a deleci\u00f3n en distintos taxons poden causar a evoluci\u00f3n de diferentes tama\u00f1os xen\u00f3micos. O nesgo mutacional ou de desenvolvemento foi tam\u00e9n observado na evoluci\u00f3n morfol\u00f3xica. Por exemplo, segundo a teor\u00eda da evoluci\u00f3n de fenotipo primeiro, as mutaci\u00f3ns poden causar eventualmente a asimilaci\u00f3n xen\u00e9tica de trazos que eran previamente inducidos polo ambiente.\nOs efectos do nesgo mutacional superp\u00f3\u00f1ense a outros procesos. Se a selecci\u00f3n favorece unha das d\u00faas mutaci\u00f3ns, pero non hai vantaxe extra de telas as d\u00faas \u00e1 vez, ent\u00f3n a mutaci\u00f3n que ocorre con maior frecuencia \u00e9 a que m\u00e1is probablemente quedar\u00e1 fixada na poboaci\u00f3n. As mutaci\u00f3ns que orixinan a perda da funci\u00f3n dun xene son moito m\u00e1is com\u00fans que as mutaci\u00f3ns que producen un novo xene completamente funcional. A maior\u00eda das mutaci\u00f3ns de perda de funci\u00f3n sofren unha selecci\u00f3n en contra. Pero cando a selecci\u00f3n \u00e9 feble, o nesgo mutacional cara \u00e1 perda de funci\u00f3n pode afectar \u00e1 evoluci\u00f3n. Por exemplo, os pigmentos xa nos son \u00fatiles cando os animais viven en covas, e tenden a perderse. Este tipo de perda de funci\u00f3n pode ocorrer a causa do nesgo mutacional, e/ou porque a funci\u00f3n ten un custo, e unha vez que desaparece o beneficio que proporcionaba a funci\u00f3n, a selecci\u00f3n natural leva \u00e1 s\u00faa perda. A perda da capacidade de esporulaci\u00f3n con nesgo mutacional en certas bacterias durante a s\u00faa evoluci\u00f3n no laboratorio parece que \u00e9 causada polo nesgo na mutaci\u00f3n, m\u00e1is que por selecci\u00f3n natural contra o custo de manter a capacidade de esporulaci\u00f3n. Cando non hai selecci\u00f3n a favor da perda de funci\u00f3n, a velocidade \u00e1 cal evoluciona a perda depende m\u00e1is do grao de mutaci\u00f3n que do tama\u00f1o efectivo de poboaci\u00f3n, indicando que foi dirixida m\u00e1is polo nesgo na mutaci\u00f3n que pola deriva xen\u00e9tica.\nDeriva xen\u00e9tica.\nA deriva xen\u00e9tica \u00e9 o cambio na frecuencia dos alelos dunha xeraci\u00f3n \u00e1 seguinte que se produce debido a que os alelos est\u00e1n suxeitos a erros de mostraxe. Como resultado, cando est\u00e1n ausentes forzas selectivas ou estas son relativamente febles, as frecuencias al\u00e9licas tenden a \"derivar\" subindo ou baixando aleatoriamente. Esta deriva detense cando un alelo finalmente queda fixado, ou desaparece da poboaci\u00f3n, ou substit\u00fae completamente os outros alelos. A deriva xen\u00e9tica pode eliminar alg\u00fans alelos da poboaci\u00f3n debido s\u00f3 \u00e1 sorte. Mesmo en ausencia de forzas selectivas, a deriva xen\u00e9tica pode orixinar d\u00faas poboaci\u00f3ns separadas que empezaron tendo a mesma estrutura xen\u00e9tica pero que derivaron separ\u00e1ndose en d\u00faas poboaci\u00f3ns diverxentes con diferentes conxuntos de alelos.\n\u00c9 xeralmente dif\u00edcil medir a importancia relativa dos procesos de selecci\u00f3n e os neutros, inclu\u00edndo a deriva. A importancia comparativa das forzas adaptativas e non adaptativas na direcci\u00f3n do cambio evolutivo \u00e9 unha \u00e1rea na que se est\u00e1 a investigar dende comezos do s\u00e9culo XX.\nA teor\u00eda neutralista da evoluci\u00f3n molecular prop\u00f3n que a maior\u00eda dos cambios evolutivos son o resultado da fixaci\u00f3n de mutaci\u00f3ns neutras por deriva xen\u00e9tica. Polo tanto, neste modelo a maior\u00eda dos cambios xen\u00e9ticos na poboaci\u00f3n son o resultado da presi\u00f3n de mutaci\u00f3n constante e a deriva xen\u00e9tica. Esta forma da teor\u00eda neutralista foi en gran medida abandonada, xa que non parece cadrar coa variabilidade xen\u00e9tica observada na natureza. Por\u00e9n, unha versi\u00f3n deste modelo m\u00e1is recente e con mellores apoios \u00e9 a teor\u00eda case neutralista da evoluci\u00f3n molecular, na que unha mutaci\u00f3n que ser\u00eda neutra nunha pequena poboaci\u00f3n non \u00e9 necesariamente neutra nunha poboaci\u00f3n grande. Outras teor\u00edas alternativas propo\u00f1en que a deriva xen\u00e9tica queda empequenecida por outras forzas estoc\u00e1sticas que operan na evoluci\u00f3n, como o arrastre por ligamento ou efecto autostop, tam\u00e9n chamado \"genetic draft\".\nO tempo que tarda un alelo en fixarse por deriva xen\u00e9tica depende do tama\u00f1o de poboaci\u00f3n, e a fixaci\u00f3n ocorre m\u00e1is rapidamente en poboaci\u00f3ns pequenas. O n\u00famero de individuos dunha poboaci\u00f3n non \u00e9 o fundamental, sen\u00f3n un valor co\u00f1ecido como tama\u00f1o efectivo de poboaci\u00f3n. A poboaci\u00f3n efectiva \u00e9 xeralmente menor que a poboaci\u00f3n total, xa que para calculala hai que ter en conta factores como o nivel de endogamia e o estado do ciclo vital no cal a poboaci\u00f3n \u00e9 menor. O tama\u00f1o efectivo de poboaci\u00f3n pode non ser o mesmo para todos os xenes dunha mesma poboaci\u00f3n.\nArrastre por ligamento.\nA recombinaci\u00f3n permite que os alelos da mesma fibra dun ADN acaben separados (doutro modo herdar\u00edanse xuntos, xa que as crom\u00e1tides dos cromosomas se distrib\u00faen enteiras nas c\u00e9lulas fillas). Por\u00e9n, o grao de recombinaci\u00f3n \u00e9 baixo (aproximadamente hai dous eventos de recombinaci\u00f3n por cromosoma e por xeraci\u00f3n). Como resultado, os xenes que est\u00e1n pr\u00f3ximos entre si nun cromosoma poucas veces ser\u00e1n redistribu\u00eddos separ\u00e1ndose un do outro e tenden a herdarse xuntos, un fen\u00f3meno que se denomina ligamento xen\u00e9tico. Esta tendencia m\u00eddese calculando a frecuencia con que dous alelos aparecen xuntos nun cromosoma comparada co esperado, o que se denomina desequilibrio de ligamento. Un conxunto de alelos que xeralmente se herda nun grupo denom\u00ednase haplotipo. Isto pode ser importante cando un alelo dun determinado haplotipo \u00e9 moi beneficioso, xa que a selecci\u00f3n natural pode impulsar un varrido selectivo que tam\u00e9n causar\u00e1 que outros alelos do haplotipo se fagan m\u00e1is com\u00fans na poboaci\u00f3n; este efecto denom\u00ednase arrastre por ligamento ou efecto autostop (\"genetic hitchhiking\" ou \"genetic draft\"). Este efecto causado polo feito de que alg\u00fans xenes neutros est\u00e1n ligados xeneticamente a outros que est\u00e1n baixo selecci\u00f3n pode ser parcialmente capturado por un tama\u00f1o efectivo de poboaci\u00f3n apropiado.\nFluxo x\u00e9nico.\nO fluxo x\u00e9nico ou fluxo xen\u00e9tico \u00e9 o intercambio de xenes entre poboaci\u00f3ns e entre especies. A presenza ou ausencia de fluxo x\u00e9nico sup\u00f3n un cambio fundamental no curso da evoluci\u00f3n. Debido \u00e1 complexidade dos organismos, d\u00faas poboaci\u00f3ns completamente illadas desenvolver\u00e1n co tempo incompatibilidades xen\u00e9ticas por medio de procesos neutros, como no modelo de Bateson-Dobzhansky-Muller, mesmo se ambas as poboaci\u00f3ns permanecen esencialmente id\u00e9nticas en canto \u00e1 s\u00faa adaptaci\u00f3n ao ambiente.\nSe se produce a diferenciaci\u00f3n xen\u00e9tica entre as poboaci\u00f3ns, o fluxo x\u00e9nico entre as poboaci\u00f3ns pode introducir trazos ou alelos que son desvantaxosos para a poboaci\u00f3n local e isto pode facer que os organismos desa poboaci\u00f3n evolucionen producindo mecanismos que impiden o apareamento con poboaci\u00f3ns xeneticamente afastadas, e finalmente isto d\u00e1 lugar \u00e1 aparici\u00f3n de novas especies. As\u00ed, o intercambio de informaci\u00f3n xen\u00e9tica entre individuos ten unha importancia fundamental para o desenvolvemento do concepto de especie biol\u00f3xica.\nDurante o desenvolvemento da s\u00edntese evolutiva moderna, Sewall Wright desenvolveu a s\u00faa teor\u00eda do equilibrio cambiante na que o fluxo x\u00e9nico entre poboaci\u00f3ns parcialmente illadas era un aspecto importante da evoluci\u00f3n adaptativa. Por\u00e9n, recentemente houbo cr\u00edticas substanciais sobre a importancia que realmente ten esta teor\u00eda.\nResultados da evoluci\u00f3n.\nA evoluci\u00f3n infl\u00fae en todos os aspectos que afectan \u00e1 forma e comportamento dos organismos. Os m\u00e1is salientables son o comportamento espec\u00edfico e a adaptaci\u00f3n f\u00edsica que son o resultado da selecci\u00f3n natural. Estas adaptaci\u00f3ns incrementan a aptitude biol\u00f3xica ou fitness ao engadir cambios en actividades como a procura de alimentos, evitaci\u00f3n de depredadores ou a atracci\u00f3n de parellas. Os organismos poden tam\u00e9n responder \u00e1 selecci\u00f3n cooperando uns cos outros, xeralmente axudando os seus parentes ou establecendo simbioses mutuamente beneficiosas. A longo prazo, a evoluci\u00f3n produce novas especies ao dividir as poboaci\u00f3ns ancestrais de organismos en novos grupos que non poden ou acabar\u00e1n por non poder cruzarse.\nEstes resultados da evoluci\u00f3n div\u00eddense \u00e1s veces en dous niveis de evoluci\u00f3n: macroevoluci\u00f3n e microevoluci\u00f3n. A macroevoluci\u00f3n \u00e9 a evoluci\u00f3n que ocorre ao nivel ou por encima do nivel de especie, como a extinci\u00f3n e a especiaci\u00f3n. A microevoluci\u00f3n son os cambios evolutivos pequenos, como as adaptaci\u00f3ns dentro dunha especie ou poboaci\u00f3n. En xeral, a macroevoluci\u00f3n consid\u00e9rase como o resultado de longos per\u00edodos de microevoluci\u00f3n. Deste xeito, a distinci\u00f3n entre micro e macroevoluci\u00f3n non \u00e9 fundamental, xa que a diferenza \u00e9 simplemente a cantidade de tempo implicado. Por\u00e9n, en macroevoluci\u00f3n, os trazos da especie enteira poden ser importantes. Por exemplo, a existencia dunha gran cantidade da variaci\u00f3n entre os individuos \u00e9 caracter\u00edstica dunha especie que se adapta rapidamente a novos h\u00e1bitats, diminu\u00edndo as\u00ed a posibilidade de extinguirse, mentres que ter unha \u00e1rea de distribuci\u00f3n xeogr\u00e1fica ampla incrementa a posibilidade de especiaci\u00f3n ao facer m\u00e1is probable que parte da poboaci\u00f3n quede illada. Neste sentido, a microevoluci\u00f3n e a macroevoluci\u00f3n poder\u00edan implicar unha selecci\u00f3n a diferentes niveis; a microevoluci\u00f3n actuar\u00eda sobre os xenes e organismos, e os procesos macroevolutivos como a selecci\u00f3n de especies actuar\u00edan sobre a especie enteira e afectar\u00edan \u00e1s s\u00faas taxas de especiaci\u00f3n e extinci\u00f3n.\nUn erro de concepto com\u00fan \u00e9 pensar que a evoluci\u00f3n ten obxectivos ou plans a longo prazo; por\u00e9n, en realidade, a evoluci\u00f3n non ten obxectivos a longo prazo e non necesariamente vai producir unha maior complexidade. A\u00ednda que na evoluci\u00f3n se orixinaron especies complexas, estas apareceron como un efecto lateral do crecente n\u00famero total de organismos e as formas simples de vida seguen sendo as m\u00e1is com\u00fans na biosfera. Por exemplo, a inmensa maior\u00eda das especies son procariotas microsc\u00f3picos, os cales forman aproximadamente a metade da biomasa do planeta malia o seu pequeno tama\u00f1o, e constit\u00faen a gran maior\u00eda da biodiversidade de Terra. Os organismos simples foron as formas de vida dominantes en toda a historia de Terra e contin\u00faan s\u00e9ndoo, mentres que as formas complexas de vida nos parecen m\u00e1is diversas s\u00f3 porque destacan m\u00e1is nun exame superficial. de feito, a evoluci\u00f3n dos microorganismos \u00e9 especialmente importante na investigaci\u00f3n evolutiva moderna, xa que a s\u00faa r\u00e1pida reproduci\u00f3n permite o estudo da evoluci\u00f3n experimental e a observaci\u00f3n da evoluci\u00f3n e a adaptaci\u00f3n en tempo real.\nAdaptaci\u00f3n.\nA adaptaci\u00f3n \u00e9 o proceso que fai que os organismos adquiran as caracter\u00edsticas m\u00e1is axeitadas para vivir no seu h\u00e1bitat. O termo tam\u00e9n se pode referir aos trazos que son importantes para a supervivencia dun organismo. Por exemplo, a adaptaci\u00f3n dos dentes dos cabalos para triturar a herba. Podemos distinguir os dous sentidos da palabra usando os termos \"adaptaci\u00f3n\" para o proceso evolutivo e \"trazo adaptativo\" para o produto (a parte do corpo ou funci\u00f3n). As adaptaci\u00f3ns prod\u00facense por selecci\u00f3n natural. As seguintes definici\u00f3ns d\u00e9bense a Theodosius Dobzhansky.\nA adaptaci\u00f3n pode facer que se adquira unha nova caracter\u00edstica ou que se perda unha caracter\u00edstica ancestral. Un exemplo que mostra os dous tipos de cambio \u00e9 a adaptaci\u00f3n bacteriana aos antibi\u00f3ticos, na que cambios xen\u00e9ticos orixinan resistencia a antibi\u00f3ticos ao modificaren a diana sobre a que actuaba o antibi\u00f3tico ou incrementaren a actividade dos transportadores que bombean o antibi\u00f3tico f\u00f3ra da c\u00e9lula. Outros exemplos notables son a capacidade adquirida pola bacteria \"Escherichia coli\" de utilizar o \u00e1cido c\u00edtrico como nutriente en experimentos de laboratorio de evoluci\u00f3n a longo prazo, a adquisici\u00f3n polas \"Flavobacterium\" de novos encimas que permiten que estas bacterias crezan nos produtos da manufactura do nailon, ou a evoluci\u00f3n na bacteria do chan \"Sphingobium\" dunha v\u00eda metab\u00f3lica completamente nova que degrada o pesticida sint\u00e9tico pentaclorofenol. Unha interesante pero a\u00ednda controvertida idea \u00e9 que algunhas adaptaci\u00f3ns poder\u00edan incrementar a capacidade dos organismos de xerar diversidade xen\u00e9tica e adaptarse por selecci\u00f3n natural (incrementando a evolucionabilidade do organismo).\nA adaptaci\u00f3n ten lugar pola modificaci\u00f3n gradual de estruturas existentes. Consecuentemente, as estruturas cunha organizaci\u00f3n interna similar poden ter diferentes funci\u00f3ns en organismos emparentados. Isto \u00e9 o resultado da adaptaci\u00f3n dunha estrutura ancestral a funcionar de diferentes modos. Os \u00f3sos das \u00e1s dos morcegos, por exemplo, son moi similares aos dos p\u00e9s do rato e mans dos primates porque todas estas estruturas descenden das dun devanceiro com\u00fan mam\u00edfero. Por\u00e9n, como todos os organismos vivos est\u00e1n emparentados nalgunha medida, mesmo \u00f3rganos que parecen ter pouca ou ningunha semellanza estrutural, como os ollos dos artr\u00f3podos, luras e vertebrados, ou as extremidades e \u00e1s de artr\u00f3podos e vertebrados, poden depender dun conxunto de xenes hom\u00f3logos que controlan a s\u00faa ensamblaxe e funcionamento, o que se chama homolox\u00eda profunda.\nDurante a evoluci\u00f3n algunhas estruturas poden perder a s\u00faa funci\u00f3n orixinal e converterse en estruturas vestixiais. Tales estruturas poden ter nas especies actuais moi poucas ou ningunha funci\u00f3n, pero ti\u00f1an unha clara funci\u00f3n nas especies ancestrais, ou outras especies relacionadas. Exemplos poden ser os pseudoxenes, os restos non funcionais de ollos en peixes cegos que viven en covas, as \u00e1s de aves non voadoras, e a presenza de \u00f3sos das cadeiras en baleas e serpes. Exemplos de estruturas vestixiais en humanos son a moa do xu\u00edzo, o c\u00f3ccix, e outros vestixios de comportamento como a pel de gali\u00f1a e os reflexos primitivos.\nPor\u00e9n, moitos trazos que parecen ser adaptaci\u00f3ns simples son de feito o que se chama exaptaci\u00f3ns: estruturas adaptadas orixinalmente para unha funci\u00f3n, pero que casualmente no proceso se fixeron \u00fatiles para algunha outra funci\u00f3n. Un exemplo \u00e9 o lagarto africano \"Holaspis guentheri\", que evolucionou adquirindo unha cabeza extremadamente plana para esconderse en gretas, como se pode comprobar observando os seus parentes pr\u00f3ximos. Por\u00e9n, nesta especie, a cabeza quedou tan aplanada que lle axuda a saltar planando dunha \u00e1rbore a outra. Nas c\u00e9lulas, as m\u00e1quinas moleculares como o flaxelo bacteriano e a maquinaria de translocaci\u00f3n de prote\u00ednas mitocondrial evolucionaron polo recrutamento de varias prote\u00ednas preexistentes que previamente ti\u00f1an diferentes funci\u00f3ns. Outro exemplo \u00e9 o recrutamento de encimas da glic\u00f3lise e metabolismo xenobi\u00f3tico para servir como prote\u00ednas estruturais chamadas cristalinas nas lentes do ollo (o cristalino).\nUnha \u00e1rea de investigaci\u00f3n actual en biolox\u00eda evolutiva do desenvolvemento \u00e9 o estudo da base relacionada co desenvolvemento que subxace nas adaptaci\u00f3ns e exaptaci\u00f3ns. Esta investigaci\u00f3n est\u00e1 enfocada a estudar a orixe e evoluci\u00f3n do desenvolvemento embrionario e como as modificaci\u00f3ns do desenvolvemento e os seus procesos producen novas caracter\u00edsticas. Estes estudos mostran que a evoluci\u00f3n pode alterar o desenvolvemento para producir novas estruturas, como as estruturas \u00f3seas embrionarias que se forman na mand\u00edbula de moitos vertebrados que nos mam\u00edferos forman parte do o\u00eddo medio. Tam\u00e9n \u00e9 posible que estruturas que se perderon na evoluci\u00f3n reaparezan debido a cambios nos xenes do desenvolvemento, como a mutaci\u00f3n en polos que causa que aos embri\u00f3ns de polo lles crezan dentes similares aos dos crocodilos. Agora parece claro que a maior\u00eda das alteraci\u00f3ns na forma dos organismos d\u00e9bense a cambios nun pequeno grupo de xenes conservados.\nCoevoluci\u00f3n.\nAs interacci\u00f3ns entre os organismos poden producir conflitos mais tam\u00e9n cooperaci\u00f3ns. Cando as interacci\u00f3ns son entre pares de especies, como entre pat\u00f3xenos e h\u00f3spedes, ou predadores e presas, estas especies poden desenvolver conxuntos emparellados de adaptaci\u00f3ns. Neste caso, a evoluci\u00f3n dunha das especies fai que se produzan adaptaci\u00f3ns na segunda especie. Despois, estes cambios na segunda especie causan, \u00e1 s\u00faa vez, novas adaptaci\u00f3ns na primeira especie. Este ciclo de selecci\u00f3n e resposta denom\u00ednase coevoluci\u00f3n. Un exemplo \u00e9 a produci\u00f3n de tetrodotoxina nos anfibios \"Taricha granulosa\" e a evoluci\u00f3n de resistencia \u00e1 tetrodotoxina no seu predador a serpe \"Thamnophis sirtalis sirtalis\". Neste par predador-presa, produciuse unha carreira de armamentos evolutiva que orixinou a produci\u00f3n de altos niveis de toxina no anfibio e correspondentes altos niveis de resistencia \u00e1 toxina na serpe.\nCooperaci\u00f3n.\nNon todas as interacci\u00f3ns que coevolucionan entre especies implican un conflito nin a toma de contramedidas. Evolucionaron tam\u00e9n moitos casos de interacci\u00f3ns mutuamente beneficiosas. Por exemplo, existe unha cooperaci\u00f3n extrema entre as plantas e os fungos que forman micorrizas que crecen nas ra\u00edces da planta e axudan \u00e1 planta a absorber nutrientes do chan. Esta \u00e9 unha relaci\u00f3n rec\u00edproca, xa que a planta proporciona ao fungo azucres fabricados na fotos\u00edntese. Aqu\u00ed, o fungo medra introduc\u00edndose dentro das c\u00e9lulas da planta, o que lle permite intercambiar nutrientes co seu h\u00f3spede, \u00e1 vez que env\u00eda sinais que suprimen a reacci\u00f3n defensiva da planta.\nTam\u00e9n evolucionaron coalici\u00f3ns entre organismos da mesma especie. Un caso extremo \u00e9 a eusocialidade que se encontra nos insectos sociais, como as abellas, t\u00e9rmites e formigas, na que os insectos est\u00e9riles alimentan e coidan a un pequeno n\u00famero de individuos da colonia que poden reproducirse. A unha escala a\u00ednda menor, as c\u00e9lulas som\u00e1ticas que forman o corpo dun animal limitan a s\u00faa propia reproduci\u00f3n para que poidan manter un organismo estable, o cal mant\u00e9n un n\u00famero pequeno de c\u00e9lulas xerminais, que son as que producir\u00e1n a descendencia. Aqu\u00ed, as c\u00e9lulas som\u00e1ticas responden a sinais espec\u00edficos que dan as instruci\u00f3ns para crecer, permanecer como est\u00e1n ou morrer. Se as c\u00e9lulas ignoran estes sinais e se multiplican inapropiadamente, o seu crecemento incontrolado causa un cancro.\nEsta cooperaci\u00f3n entre especies pode evolucionar por un proceso de selecci\u00f3n de parentesco, na cal un organismo act\u00faa para axudar os descendentes emparentados con el. Esta actividade \u00e9 seleccionada favorablemente porque se o individuo que axuda cont\u00e9n alelos que promoven a actividade de axudar, \u00e9 probable que os seus descendentes tam\u00e9n conte\u00f1an eses alelos e os transmitan. Outros procesos que poden promover a cooperaci\u00f3n son a selecci\u00f3n de grupo, na que a cooperaci\u00f3n proporciona beneficios a un grupo de organismos.\nEspeciaci\u00f3n.\nA especiaci\u00f3n \u00e9 o proceso mediante o que as especies diverxen orixinando d\u00faas ou m\u00e1is especies distintas descendentes. Hai moitas formas de definir o concepto de \"especie\". A elecci\u00f3n da definici\u00f3n depende das particularidades das especies en cuesti\u00f3n. Por exemplo, alg\u00fans conceptos de especie apl\u00edcanse m\u00e1is doadamente a organismos que se reproducen sexualmente, mentres que outros son mellores para organismos asexuais. A pesar da diversidade de conceptos de especie, estes poden adscribirse a tres posibles enfoques: de cruzamento, ecol\u00f3xicos e filoxen\u00e9ticos. O concepto de especie biol\u00f3xica \u00e9 un exemplo cl\u00e1sico do enfoque centrado no cruzamento. Definido por Ernst Mayr en 1942, o concepto biol\u00f3xico de especie establece que a \"especie son grupos de poboaci\u00f3ns naturais que real ou potencialmente se poden cruzar, que est\u00e1n reprodutivamente illados doutros grupos\". Malia o amplo e duradeiro uso desta definici\u00f3n, o concepto biol\u00f3xico de especie non est\u00e1 exento de controversia, por exemplo porque este concepto non se pode aplicar aos procariotas, e esta dificultade \u00e9 o que se chama o problema da especie. Alg\u00fans investigadores intentaron unificar a definici\u00f3n mon\u00edstica de especie, mentres que outros adoptaron unha aproximaci\u00f3n pluralista e suxiren que poder\u00eda haber diferentes modos para interpretar loxicamente a definici\u00f3n de especie.\nC\u00f3mpre que haxa barreiras reprodutivas entre d\u00faas poboaci\u00f3ns sexualmente diverxentes para que as poboaci\u00f3ns orixinen novas especies. O fluxo x\u00e9nico pode facer m\u00e1is lento este proceso ao estender as novas variantes xen\u00e9ticas tam\u00e9n \u00e1s outras poboaci\u00f3ns. Dependendo do moito que diverxesen entre si d\u00faas especies desde o seu antepasado com\u00fan m\u00e1is recente, pode ser que a\u00ednda poidan producir descendencia por un cruzamento entre elas, como ocorre co cabalo e o burro, que se poden aparear orixinando unha mula. Tales h\u00edbridos son xeralmente est\u00e9riles. Neste caso, especies moi pr\u00f3ximas poden cruzarse regularmente, pero os h\u00edbridos formados sufrir\u00e1n unha selecci\u00f3n en contra e as especies seguir\u00e1n sendo distintas. Por\u00e9n, poden formarse ocasionalmente h\u00edbridos viables e estas novas especies h\u00edbridas poden ou ben ter propiedades intermedias entre as d\u00faas especies parentais, ou ben posuir\u00e1n un fenotipo totalmente novo. A importancia da hibridaci\u00f3n na produci\u00f3n de novas especies de animais non est\u00e1 clara, a\u00ednda que se te\u00f1en visto casos en moitos tipos de animais, como o ben estudado exemplo da ra arb\u00f3rea gris (\"Hyla versicolor\").\nA especiaci\u00f3n observouse en numerosas ocasi\u00f3ns en condici\u00f3ns controladas de laboratorio e na natureza. Nos organismos que se reproducen sexualmente, a especiaci\u00f3n orix\u00ednase polo illamento reprodutivo seguido dunha diverxencia xeneal\u00f3xica. Hai catro mecanismos para a especiaci\u00f3n. O m\u00e1is com\u00fan nos animais \u00e9 a especiaci\u00f3n alop\u00e1trica, que ten lugar en poboaci\u00f3ns inicialmente illadas xeograficamente, como ocorre pola fragmentaci\u00f3n do h\u00e1bitat ou a migraci\u00f3n. A selecci\u00f3n baixo estas condici\u00f3ns pode producir cambios moi r\u00e1pidos na aparencia e comportamento dos organismos. Como a selecci\u00f3n e a deriva act\u00faan independentemente nas poboaci\u00f3ns que est\u00e1n illadas do resto das s\u00faas especies, a separaci\u00f3n pode finalmente producir organismos que non se poden cruzar.\nO segundo mecanismo de especiaci\u00f3n \u00e9 a especiaci\u00f3n perip\u00e1trica, que ten lugar cando unha pequena poboaci\u00f3n de organismos queda illada nun novo ambiente. Isto difire da especiaci\u00f3n alop\u00e1trica en que as poboaci\u00f3ns illadas son moito menores numericamente que a poboaci\u00f3n parental. Aqu\u00ed, o efecto fundador causa unha r\u00e1pida especiaci\u00f3n despois dun incremento de cruzamentos endog\u00e1micos que incrementa a selecci\u00f3n sobre os homocigotos, o que produce un r\u00e1pido cambio xen\u00e9tico.\nO terceiro mecanismo de especiaci\u00f3n \u00e9 a especiaci\u00f3n parap\u00e1trica. \u00c9 similar \u00e1 especiaci\u00f3n perip\u00e1trica en que tam\u00e9n unha pequena poboaci\u00f3n entra nun novo h\u00e1bitat, pero difire en que non hai separaci\u00f3n f\u00edsica entre estas d\u00faas poboaci\u00f3ns. A especiaci\u00f3n \u00e9 resultado de que evolucionan mecanismos que reducen o fluxo x\u00e9nico entre as d\u00faas poboaci\u00f3ns. Xeralmente isto ocorre cando houbo un dr\u00e1stico cambio no ambiente dentro do h\u00e1bitat da especie parental. Un exemplo \u00e9 a planta herb\u00e1cea \"Anthoxanthum odoratum\" (lesta), que pode sufrir unha especiaci\u00f3n parap\u00e1trica en resposta \u00e1 contaminaci\u00f3n da terra por metais procedentes de explotaci\u00f3ns mineiras. Aqu\u00ed, as plantas evolucionan para ter resistencia aos altos niveis de metais no chan. A selecci\u00f3n en contra do cruzamento coa poboaci\u00f3n parental sensible aos metais produciu un cambio gradual no tempo de floraci\u00f3n das plantas resistentes aos metais, o cal finalmente orixinou un completo illamento reprodutivo. A selecci\u00f3n en contra dos h\u00edbridos entre as d\u00faas poboaci\u00f3ns pode causar un \"reforzamento\", o cal \u00e9 a evoluci\u00f3n de trazos que promoven o apareamento dentro de cada especie, e o desprazamento de car\u00e1cter, que se produce cando d\u00faas especies se fan m\u00e1is distintas en aspecto.\nFinalmente, na especiaci\u00f3n simp\u00e1trica as especies diverxen sen que haxa illamento xeogr\u00e1fico nin cambios no h\u00e1bitat. Esta forma \u00e9 rara, xa que mesmo unha pequena cantidade de fluxo x\u00e9nico pode eliminar as diferenzas xen\u00e9ticas entre partes dunha poboaci\u00f3n. Xeralmente a especiaci\u00f3n simp\u00e1trica nos animais require a evoluci\u00f3n de diferenzas xen\u00e9ticas e apareamento non aleatorio, para que poida evolucionar o illamento reprodutivo.\nUn tipo de especiaci\u00f3n simp\u00e1trica implica a hibridaci\u00f3n entre d\u00faas especies relacionadas que producen unha nova especie h\u00edbrida. Isto non \u00e9 com\u00fan en animais, xa que os h\u00edbridos animais son xeralmente est\u00e9riles, porque durante a meiose os cromosomas hom\u00f3logos de cada proxenitor son de diferentes especies e non poden emparellarse con \u00e9xito. Por\u00e9n, \u00e9 m\u00e1is com\u00fan en plantas porque as plantas con frecuencia duplican o seu n\u00famero de cromosomas para formar poliploides. Isto permite que os cromosomas de cada especie proxenitora formen pares coincidentes (hom\u00f3logos) durante a meiose, xa que cada cromosoma de cada proxenitor est\u00e1 xa representado por un par. Un exemplo dese tipo de especiaci\u00f3n \u00e9 o cruzamento das plantas da especie \"Arabidopsis thaliana\" coas \"Arabidopsis arenosa\", que deu lugar \u00e1 nova especie \"Arabidopsis suecica\". Isto ocorreu hai uns 20\u00a0000 anos, e o proceso de especiaci\u00f3n foi repetido no laboratorio, o cal permitiu estudar os mecanismos xen\u00e9ticos implicados neste proceso. A duplicaci\u00f3n cromos\u00f3mica nunha especie pode ser unha causa com\u00fan de illamento reprodutivo, xa que a metade dos cromosomas duplicados quedar\u00e1 sen emparellarse na meiose cando se crucen con organismos sen esa duplicaci\u00f3n.\nOs eventos de especiaci\u00f3n son importantes na teor\u00eda do equilibrio interrompido (ou puntuado), que intenta explicar o padr\u00f3n observado no rexistro f\u00f3sil de curtos per\u00edodos de \"explosi\u00f3n\" evolutiva intercalados con per\u00edodos relativamente longos de \"estase\", nos cales as especies permanecen relativamente sen cambiar. Nesta teor\u00eda, a especiaci\u00f3n e a r\u00e1pida evoluci\u00f3n est\u00e1n ligadas, e a selecci\u00f3n natural e a deriva xen\u00e9tica act\u00faan m\u00e1is intensamente sobre os organismos que est\u00e1n sufrindo especiaci\u00f3n en novos h\u00e1bitats ou pequenas poboaci\u00f3ns. Como resultado, os per\u00edodos de estase no rexistro f\u00f3sil corresponden \u00e1 poboaci\u00f3n parental e os organismos que sofren especiaci\u00f3n e r\u00e1pida evoluci\u00f3n enc\u00f3ntranse en pequenas poboaci\u00f3ns ou h\u00e1bitats xeograficamente restrinxidos e, polo tanto, raramente aparecen preservados no rexistro f\u00f3sil.\nExtinci\u00f3n.\nA extinci\u00f3n \u00e9 a desaparici\u00f3n completa dunha especie. A extinci\u00f3n \u00e9 un evento natural, xa que as especies aparecen regularmente por especiaci\u00f3n e desaparecen por extinci\u00f3n. Case todas as especies de animais e plantas que existiron sobre a Terra est\u00e1n agora extinguidas, e a extinci\u00f3n parece ser o destino final de todas as especies. Estas extinci\u00f3ns ocorreron continuamente no decurso da historia da vida, a\u00ednda que a taxa de extinci\u00f3n se dispara en ocasionais episodios de extinci\u00f3n en masa. O evento de extinci\u00f3n do Cret\u00e1ceo-Paleoxeno, durante o cal se extinguiron os dinosauros non aviarios, \u00e9 o mellor co\u00f1ecido, pero o anterior evento de extinci\u00f3n do P\u00e9rmico-Tri\u00e1sico foi a\u00ednda m\u00e1is intenso, e nel desapareceron o 96% das especies. O evento de extinci\u00f3n do Holoceno \u00e9 un episodio de extinci\u00f3n en masa que est\u00e1 en marcha na \u00e9poca actual asociado coa expansi\u00f3n da humanidade por todo o globo nos \u00faltimos miles de anos. As taxas de extinci\u00f3n actuais son de 100 a 1000 veces maiores que a taxa normal, e ata un 30% das especies actuais poden extinguirse a mediados do s\u00e9culo XXI. As actividades humanas son agora a causa primaria do episodio de extinci\u00f3n actual, e o quecemento global pode acelerala no futuro.\nO papel da extinci\u00f3n na evoluci\u00f3n non se comprende ben e pode depender de que tipo de extinci\u00f3n se considere. As causas dos continuos episodios de extinci\u00f3n de \"baixo nivel\", que forman a maior\u00eda das extinci\u00f3ns, poden ser o resultado da competici\u00f3n entre especies polos recursos limitados (exclusi\u00f3n competitiva). Se unha especie pode deixar f\u00f3ra da competencia a outra, elimin\u00e1ndoa, isto poder\u00eda producir unha selecci\u00f3n de especies, e a especie mellor adaptada sobrevivir\u00e1 e a outra especie extinguirase. As extinci\u00f3ns en masa intermitentes son tam\u00e9n importantes, pero en vez de actuaren como forza selectiva, o que fan \u00e9 reduciren drasticamente a diversidade dunha maneira non espec\u00edfica e promoveren explosi\u00f3ns de evoluci\u00f3n r\u00e1pida e a especiaci\u00f3n nos sobreviventes.\nFalta de adaptaci\u00f3n.\nO ambiente que un organismo explota e co que se ten que confrontar est\u00e1 constantemente cambiando, e pode, \u00e1s veces, cambiar de forma r\u00e1pida e dr\u00e1stica, ou deteriorarse. \u00c9 necesaria unha constante adaptaci\u00f3n a cambios pequenos e grandes para que un organismo contin\u00fae prosperando, ou mesmo sobreviva. Esta \u00e9 a \"hip\u00f3tese da Ra\u00ed\u00f1a Vermella\", chamada as\u00ed pola afirmaci\u00f3n da Ra\u00ed\u00f1a Vermella do libro \"Alicia do outro lado do espello\" de Lewis Carroll de que a Terra era un lugar onde, \u201ctes que correr todo o que poidas para manterte no mesmo sitio\u201d.\nHistoria evolutiva da vida.\nOrixe da vida.\nA idade da Terra est\u00edmase nuns 4\u00a0540 mill\u00f3ns de anos. A evidencia m\u00e1is antiga indiscutida de vida na Terra data de polo menos 3\u00a0500 mill\u00f3ns de anos, durante a era Eoarcaica. Atop\u00e1ronse restos f\u00f3siles de tapetes microbianos en rochas de 3\u00a0480 mill\u00f3ns de anos de antig\u00fcidade en Australia Occidental. Outra evidencia f\u00edsica moi antiga dunha substancia biox\u00e9nica \u00e9 o grafito de hai 3\u00a0700 mill\u00f3ns de anos descuberto en rochas de Groenlandia e os \"restos de vida bi\u00f3tica\" atopados en rochas de 4\u00a0100 mill\u00f3ns de anos de Australia Occidental.\nHai uns 4 mil mill\u00f3ns de anos crese que unhas reacci\u00f3ns qu\u00edmicas moi enerx\u00e9ticas orixinaron a primeira mol\u00e9cula autorreplicante, e 500 mill\u00f3ns de anos m\u00e1is tarde apareceu o \u00faltimo antepasado com\u00fan universal de todos os seres vivos actuais. O consenso cient\u00edfico actual \u00e9 que a bioqu\u00edmica complexa que conforma a vida procede de reacci\u00f3ns qu\u00edmicas m\u00e1is simples. O principio da vida puido comprender a formaci\u00f3n de mol\u00e9culas autorreplicantes como o ARN e a ensamblaxe de c\u00e9lulas simples.\nAscendencia com\u00fan.\nTodos os organismos da Terra descenden dun antepasado com\u00fan ou poza xen\u00e9tica ancestral. As especies actuais son un estadio no proceso evolutivo, e a s\u00faa diversidade \u00e9 produto dunha longa serie de episodios de especiaci\u00f3n e extinci\u00f3n. O antepasado com\u00fan de todos os organismos foi deducido por catro simples feitos que afectan aos organismos: Primeiro, te\u00f1en distribuci\u00f3ns xeogr\u00e1ficas que non poden ser explicadas por adaptaci\u00f3ns locais. Segundo, a diversidade da vida non est\u00e1 formada por un conxunto de organismos \u00fanicos separados, sen\u00f3n que os organismos comparten semellanzas morfol\u00f3xicas. Terceiro, os trazos vestixiais que non te\u00f1en unha clara funci\u00f3n lembran aos trazos ancestrais e, finalmente, eses organismos poden clasificarse usando estas semellanzas nunha xerarqu\u00eda de grupos ani\u00f1ados uns dentro doutros m\u00e1is amplos, que \u00e9 similar a unha \u00e1rbore de familia. Por\u00e9n, a investigaci\u00f3n moderna suxire que, debido \u00e1 transferencia horizontal de xenes, esta \"\u00e1rbore da vida\" pode ser m\u00e1is complicada que unha simple \u00e1rbore ramificada, xa que alg\u00fans xenes se difundiron independentemente entre especies afastadas.\nAs especies pasadas deixaron tam\u00e9n rexistro da s\u00faa historia evolutiva. Os f\u00f3siles, xunto coa anatom\u00eda comparada dos organismos actuais, constit\u00faen un rexistro morfol\u00f3xico ou anat\u00f3mico. Comparando as anatom\u00edas de especies modernas e extinguidas, os paleont\u00f3logos poden inferir a li\u00f1axe desas especies. Con todo, esta aproximaci\u00f3n ten m\u00e1is \u00e9xito para os organismos que te\u00f1en partes duras, como cunchas, \u00f3sos ou dentes. Ademais, os procariotas como as bacterias e as arqueas comparten un conxunto limitado de morfolox\u00edas com\u00fans, e os seus f\u00f3siles non proporcionan informaci\u00f3n sobre os seus devanceiros.\nM\u00e1is recentemente, as evidencias sobre unha ascendencia com\u00fan proceden dos estudos das semellanzas bioqu\u00edmicas entre os organismos. Por exemplo, todas as c\u00e9lulas vivas utilizan o mesmo conxunto b\u00e1sico de nucle\u00f3tidos e amino\u00e1cidos. O desenvolvemento da xen\u00e9tica molecular revelou o rexistro que deixou a evoluci\u00f3n nos xenomas dos organismos, o que permitiu facer dataci\u00f3ns do momento en que as especies diverxeron por medio de reloxos moleculares producidos polas mutaci\u00f3ns. Por exemplo, estas comparaci\u00f3ns das secuencias de ADN revelaron que os humanos e os chimpanc\u00e9s comparten o 98% dos seus xenomas, e analizando as poucas \u00e1reas nas que son diferentes p\u00f3dese obter moita informaci\u00f3n de en que \u00e9poca existiu o antepasado com\u00fan desas d\u00faas especies.\nEvoluci\u00f3n da vida.\nOs procariotas levan habitando na Terra desde hai aproximadamente de 3 a 4 miles de mill\u00f3ns de anos. Non se produciron cambios obvios en morfolox\u00eda ou organizaci\u00f3n celular neses organismos nos \u00faltimos miles de mill\u00f3ns de anos. As c\u00e9lulas eucariotas apareceron hai entre 1,6 e 2,7 miles de mill\u00f3ns de anos. O seguinte cambio importante na estrutura celular produciuse cando certas bacterias foron fagocitadas por c\u00e9lulas eucariotas, e estableceron unha asociaci\u00f3n cooperativa chamada endosimbiose. Estas bacterias inclu\u00eddas dentro das c\u00e9lulas eucariotas e a c\u00e9lula h\u00f3spede experimentaron unha coevoluci\u00f3n, e as bacterias evolucionaron transform\u00e1ndose nas mitocondrias ou en hidroxenosomas. Outra fagocitose similar de organismos fotosint\u00e9ticos similares a cianobacterias deu orixe aos cloroplastos das algas e plantas.\nA historia da vida foi s\u00f3 a dos eucariotas, bacterias e arqueas unicelulares ata hai uns 610 mill\u00f3ns de anos cando empezaron a aparecer os organismos multicelulares nos oc\u00e9anos no per\u00edodo Ediacariano. A evoluci\u00f3n da multicelularidade tivo lugar por medio de moitos episodios independentes, en organismos tan diversos como esponxas, algas pardas, cianobacterias, mofos mucosos e mixobacterias.\nPouco despois da emerxencia destes primeiros organismos pluricelulares, apareceu unha importante diversidade biol\u00f3xica en aproximadamente 10 mill\u00f3ns de anos, nun evento chamado explosi\u00f3n c\u00e1mbrica. Nese momento apareceron a maior\u00eda dos filos de animais modernos no rexistro f\u00f3sil, xunto con outras li\u00f1axes que se extinguiron. Propux\u00e9ronse varios factores que puideron desencadear a explosi\u00f3n c\u00e1mbrica, como a acumulaci\u00f3n de os\u00edxeno na atmosfera debido \u00e1 actividade fotosint\u00e9tica.\nHai uns 500 mill\u00f3ns de anos, as plantas e os fungos colonizaron a terra firme e foron axi\u00f1a seguidos polos artr\u00f3podos e outros animais. Os insectos tiveron un especial \u00e9xito e a\u00ednda hoxe son a maior\u00eda das especies animais. Os anfibios apareceron hai uns 364 mill\u00f3ns de anos, seguidos polos primeiros amniotas e aves hai uns 155 mill\u00f3ns de anos (ambos os dous da li\u00f1axe reptiliana), os mam\u00edferos apareceron hai arredor de 129 mill\u00f3ns de anos, os homininae hai arredor de 10 mill\u00f3ns de anos, e os humanos modernos hai uns 250\u00a0000 anos. Con todo, a pesar de que evolucionaron todos eses grandes animais e plantas, os organismos m\u00e1is pequenos similares aos que primeiro apareceran no inicio da evoluci\u00f3n seguen tendo un \u00e9xito enorme e a\u00ednda dominan a Terra, de modo que a maior\u00eda da biomasa e das especies da Terra son procariotas.\nAplicaci\u00f3ns.\nOs conceptos e modelos utilizados en biolox\u00eda evolutiva como a selecci\u00f3n natural, te\u00f1en moitas aplicaci\u00f3ns.\nA selecci\u00f3n artificial \u00e9 a selecci\u00f3n intencional de trazos na poboaci\u00f3n de organismos. Isto foi utilizado desde hai miles de anos para a domesticaci\u00f3n de animais e plantas. M\u00e1is recentemente, esa selecci\u00f3n converteuse nunha parte vital da enxe\u00f1ar\u00eda xen\u00e9tica, e util\u00edzanse marcadores seleccionables como xenes de resistencia a antibi\u00f3ticos para manipular o ADN. Poden facerse evolucionar con repetidas roldas de mutaci\u00f3n e selecci\u00f3n a prote\u00ednas con propiedades valiosas, por exemplo encimas modificados e novos anticorpos, nun proceso chamado evoluci\u00f3n dirixida.\nComprender os cambios que ocorreron durante a evoluci\u00f3n dun organismo pode revelar os xenes que se necesitan para constru\u00edr partes do corpo, xenes que poden estar implicados nos trastornos xen\u00e9ticos humanos. Por exemplo, o peixe \"Astyanax mexicanus\" \u00e9 un peixe de caverna albino que perdeu a s\u00faa vista durante a evoluci\u00f3n. Cruzando diferentes poboaci\u00f3ns deste peixe cego nacen alg\u00fans descendentes con ollos funcionais, xa que ocorreron diferentes mutaci\u00f3ns nas poboaci\u00f3ns illadas que evolucionaran en diferentes cavernas e que orixinaban cada unha a cegueira. Isto axudou a identificar os xenes necesarios para a visi\u00f3n e a pigmentaci\u00f3n.\nMoitas doenzas humanas non son fen\u00f3menos est\u00e1ticos, sen\u00f3n con capacidade de evolucionar. Virus, bacterias, fungos e os cancros evolucionan para ser resistentes ao sistema inmunitario do seu h\u00f3spede, e aos f\u00e1rmacos. Estes mesmos problemas ocorren na agricultura coa resistencia a pesticidas e herbicidas. \u00c9 posible que nos esteamos enfrontando ao fin da vida efectiva de moitos antibi\u00f3ticos e para predicir a evoluci\u00f3n e a evolucionabilidade dos nosos pat\u00f3xenos e idear estratexias para facelas m\u00e1is lentas ou evitalas c\u00f3mpre ter profundos co\u00f1ecementos das complexas forzas que impulsan a evoluci\u00f3n a nivel molecular.\nNa ciencia da computaci\u00f3n, as simulaci\u00f3ns da evoluci\u00f3n usando algoritmos evolutivos e a vida artificial inici\u00e1ronse na d\u00e9cada de 1960 e ampli\u00e1ronse coa simulaci\u00f3n da selecci\u00f3n artificial. A evoluci\u00f3n artificial converteuse nun m\u00e9todo de optimizaci\u00f3n amplamente reco\u00f1ecido como resultado do traballo de Ingo Rechenberg na d\u00e9cada de 1960. Rechenberg utilizou estratexias evolutivas para resolver complexos problemas de enxe\u00f1ar\u00eda. Os algoritmos xen\u00e9ticos en particular fix\u00e9ronse populares coas publicaci\u00f3ns de John Holland. Entre as aplicaci\u00f3ns pr\u00e1cticas tam\u00e9n est\u00e1n os programas computacionais de evoluci\u00f3n autom\u00e1tica. Os algoritmos evolutivos son agora utilizados para resolver problemas multidimensionais m\u00e1is eficientemente que o software ideado polos dese\u00f1adores humanos e tam\u00e9n para optimizar o dese\u00f1o de sistemas.\nRespostas sociais e culturais.\nNo s\u00e9culo XIX, particularmente despois da publicaci\u00f3n de \"A orixe das especies\" en 1859, a idea de que a vida evolucionara era unha fonte activa de debate acad\u00e9mico centrado nas implicaci\u00f3ns evolutivas relixiosas, sociais e filos\u00f3ficas. Hoxe, a s\u00edntese evolutiva moderna \u00e9 aceptada por unha esmagadora maior\u00eda dos cient\u00edficos. Por\u00e9n, a evoluci\u00f3n segue sendo un concepto contencioso para alg\u00fans te\u00edstas.\nA\u00ednda que varias confesi\u00f3ns relixiosas reconciliaron as s\u00faas crenzas coa evoluci\u00f3n por medio de conceptos como a evoluci\u00f3n te\u00edsta, hai a\u00ednda creacionistas que cren que a evoluci\u00f3n \u00e9 contradita polos mitos da creaci\u00f3n que forman parte das s\u00faas relixi\u00f3ns e que presentan varias obxecci\u00f3ns \u00e1 evoluci\u00f3n. Como xa se demostrara polas respostas \u00e1 publicaci\u00f3n do libro \"Vestiges of the Natural History of Creation\" (Vestixios da Historia Natural da Creaci\u00f3n) en 1844, os aspectos m\u00e1is controvertidos da biolox\u00eda evolutiva son que a evoluci\u00f3n humana implica que os humanos comparten un antepasado com\u00fan cos simios e que as facultades mentais e morais da humanidade te\u00f1en o mesmo tipo de causas naturais que outros trazos herdados nos animais.\nEn canto a Galicia, a\u00ednda que actualmente non hai pol\u00e9micas significativas sobre a evoluci\u00f3n e a s\u00faa ensinanza, que forma parte do curr\u00edculo escolar, a situaci\u00f3n foi moi distinta cando xurdiu o darwinismo no s\u00e9culo XIX. Daquela estas novas ideas chocaban cunha sociedade dominada pola Igrexa, que manti\u00f1a a\u00ednda moitos privilexios e poder e cunha parte da burgues\u00eda conservadora e enfront\u00e1ronse \u00e1s lexislaci\u00f3ns dese turbulento s\u00e9culo en Espa\u00f1a. A propia Universidade de Santiago de Compostela era moi conservadora, o que se evidencia nos discursos de inauguraci\u00f3n de curso claramente antidarwinistas e de xustificaci\u00f3n da supeditaci\u00f3n da Ciencia \u00e1 Relixi\u00f3n, a prohibici\u00f3n de comprar libros darwinistas para a Biblioteca e da s\u00faa ensinanza. Durante o Sexenio Revolucionario os profesores da Universidade Augusto Gonz\u00e1lez de Linares e Laureano Calder\u00f3n Arana son destitu\u00eddos por defenderen ideas darwinistas e de liberdade de c\u00e1tedra ao aplic\u00e1rselles o decreto Orovio, contrario \u00e1 liberdade de c\u00e1tedra, que o prohib\u00eda. Outra intelectual galega da \u00e9poca antidarwinista foi Emilia Pardo Baz\u00e1n, que escribiu \"Reflexiones cr\u00edticas contra el darwinismo\" (Reflexi\u00f3ns cr\u00edticas contra o darwinismo) e inclu\u00edu referencias ao evolucionismo na novela \"Os pazos de Ulloa\". En consecuencia, o darwinismo difundiuse moi pouco en Galicia no s\u00e9culo XIX.\nNalg\u00fans pa\u00edses, en Occidente fundamentalmente en Estados Unidos, estas tensi\u00f3ns entre ciencia e relixi\u00f3n impulsaron a actual controversia creaci\u00f3n-evoluci\u00f3n, un conflito relixioso centrado na pol\u00edtica e a educaci\u00f3n p\u00fablica. A\u00ednda que outros campos cient\u00edficos como a cosmolox\u00eda e as ciencias da Terra tam\u00e9n entran en conflito con interpretaci\u00f3ns literais de moitos textos relixiosos, \u00e9 a biolox\u00eda evolutiva a que ten significativamente m\u00e1is oposici\u00f3n das persoas relixiosas literalistas.\nA ensinanza da evoluci\u00f3n nas clases de biolox\u00eda na escola secundaria norteamericana era pouco com\u00fan na maior parte da primeira metade do s\u00e9culo XX. A famosa sentenza do xu\u00edzo de Scopes de 1925 fixo que esa materia aparecese raramente nos libros de biolox\u00eda de secundaria norteamericanos durante unha xeraci\u00f3n, pero foi reintroducida gradualmente m\u00e1is tarde e quedou legalmente protexida coa sentenza de 1968 de \"Epperson contra Arkansas\". Desde ent\u00f3n, as crenzas relixiosas do creacionismo non foron reco\u00f1ecidas no curr\u00edculo da escola secundaria en varias decisi\u00f3ns nas d\u00e9cadas de 1970 e 1980, pero regresaron en forma pseudocient\u00edfica como o dese\u00f1o intelixente, para seren exclu\u00eddas unha vez m\u00e1is no caso de 2005 de \"Kitzmiller contra o Distrito Escolar da \u00c1rea de Dover\"."}
{"id": "1221", "revid": "25871", "url": "https://gl.wikipedia.org/wiki?curid=1221", "title": "Andes", "text": "Os Andes (quechua: \"Antis\", \"rexi\u00f3n dos antis\") \u00e9 unha cordilleira monta\u00f1osa de Am\u00e9rica do Sur. O seu percorrido \u00e9 de norte a sur pola costa occidental do continente, dende Venezuela ata a Patagonia, pasando por Colombia, Ecuador, o Per\u00fa, Bolivia, Chile e a Arxentina. Ten unha lonxitude de m\u00e1is de 7500\u00a0km, unha anchura que oscila entre uns 180\u00a0km ata 700\u00a0km e a s\u00faa altitude media situase o redor dos 4000 metros. O seu punto m\u00e1is elevado \u00e9 o pico Aconcagua con 6.959 metros.\nNa s\u00faa parte meridional unidade e \u00e9 fronteira natural entre Chile e a Arxentina. Na parte central div\u00eddese en dous cord\u00f3ns, Cordilleira Occidental e Cordilleira Oriental, formando entre os dous cord\u00f3ns unha meseta de grande altitude, chamada Altiplano. Esta separaci\u00f3n continua ata Colombia onde antes de chegar \u00f3 Mar Caribe div\u00eddese en tres cord\u00f3ns.\nDescrici\u00f3n f\u00edsica.\nA formaci\u00f3n dos Andes data do per\u00edodo Terciario. A acci\u00f3n continua das forzas tect\u00f3nicas o largo de zona de subducci\u00f3n entre as placas de Nazca e a Suramericana son as causantes da formaci\u00f3n desta cordilleira, este fen\u00f3meno ocorre a trav\u00e9s dos bordos converxentes. Esta actividade modificou a s\u00faa morfolox\u00eda e composici\u00f3n, por efecto dos afundimentos e levantamentos da codia. Esta acci\u00f3n da como resultado que a zona sexa de grande actividade s\u00edsmica e volc\u00e1nica. As\u00ed podemos destacar volc\u00e1ns da zona como o Cotopaxi e Chimborazo en Ecuador, e Ojos del Salado en Chile. Os Andes poden ser divididos en tres secci\u00f3ns: Andes Setentrionais, Andes Centrais e Andes Meridionais.\nAndes Setentrionais.\nOs Andes Setentrionais comezan en Venezuela, na cordilleira de Meriada, que chega a alcanzar os 5000 metros nalg\u00fans puntos. Esta \u00fanese a cordilleira Oriental de Colombia constitu\u00edndo unha cadea monta\u00f1osa paralela coa cordilleira Central e esta coa cordilleira Occidental. Entre elas constit\u00faense o Valle del Cauca entre as cordilleiras Occidental e Central, e o Val do Magdalena entre a Central e o Oriental.\nA cordilleira Occidental \u00e9 polo xeral dunha altura menor. A Central \u00e9 moito m\u00e1is elevada con cumios de m\u00e1is de 5000 metros. Pola su parte a Oriental e m\u00e1is fragmentaria e cont\u00e9n numerosas cristas e mesetas altas, onde nunha delas est\u00e1 situada Bogot\u00e1. A cordilleira Central e a Oriental o chegar o Ecuador \u00fanense formando unha soa cordilleira. A partir de aqu\u00ed s\u00f3 hai que distinguir a \"cordilleira Occidental\" e a \"cordilleira Oriental\"\nAndes Centrais.\nNa altura do Per\u00fa as d\u00faas cordilleiras que en Ecuador non ti\u00f1an m\u00e1is que unha separaci\u00f3n de 60\u00a0km chegan a alcanzar unha distancia entre si de ata 700\u00a0km, formando altas mesetas moldeadas pola erosi\u00f3n, nas que poden haber lagos, como \u00e9 o caso do lago Titicaca. Neste sector dos Andes a cordilleira Oriental \u00e9 a\u00ednda a m\u00e1is alta de media. Pola contra a cordilleira occidental \u00e9 unha das cadeas monta\u00f1osas m\u00e1is volc\u00e1nicas do mundo.\nA medida que os Andes vanse aproximando a Chile e a Arxentina a separaci\u00f3n entre as d\u00faas cordilleiras vaise diminu\u00edndo ata chegar a desaparecer e formar un s\u00f3 bloque.\nAndes Meridionais.\nCaracter\u00edzase pola progresiva desaparici\u00f3n ao sur, chegando a diminu\u00edr a s\u00faa altitude ata os 3000 metros. Hai que destacar a zona norte de Chile e a Arxentina onde se sit\u00faan picos dunha grande altitude como \u00e9 o caso do Aconcagua. Segundo se vai cara ao sur \u00e9 caracter\u00edstico o labor de erosi\u00f3n levado a cabo polos glaciares, moldeando a monta\u00f1a.\nCumios m\u00e1is altos.\nO maior cume da cordilleira dos Andes \u00e9 o Aconcagua que, con 6960,8\u00a0msnm, \u00e9 o punto m\u00e1is alto do mundo fora do asi\u00e1tico sistema dos Himalaias, ademais de ser o cume de maior altitude dos hemisferios sur e occidental. Sit\u00faase en Mendoza, Arxentina.\nArxentina e Chile comparten os picos m\u00e1is altos dos Andes; entre eles, o Nevado Ojos del Salado, o volc\u00e1n m\u00e1is alto do mundo e o segundo cume m\u00e1is alto do continente. Estes cumes son seguidos pola cordilleira Branca situada no Per\u00fa, a cordilleira Real de Bolivia e Andes ecuatorianos.\nNo sur do Per\u00fa, cerca do Cuzco, at\u00f3pase a cordilleira de Vilcanota, onde est\u00e1 situado o glaciar Quelccaya, o glaciar m\u00e1is extenso de toda a zona intertropical do mundo. Esta singularidade permitiu estudar nos seus xeos os cambios clim\u00e1ticos ocorridos no tr\u00f3pico desde a \u00faltima era glacial."}
{"id": "1222", "revid": "1987", "url": "https://gl.wikipedia.org/wiki?curid=1222", "title": "Velocidade", "text": "A velocidade \u00e9 unha magnitude f\u00edsica de car\u00e1cter vectorial que expresa a distancia percorrida por un obxecto na unidade de tempo. Repres\u00e9ntase por formula_1 ou formula_2. Na an\u00e1lise dimensional as s\u00faas dimensi\u00f3ns son [L]/[T]. A s\u00faa unidade no Sistema Internacional de Unidades \u00e9 o metro por segundo (s\u00edmbolo, m/s). Tam\u00e9n \u00e9 habitual empregar como unidade o km/h (quil\u00f3metro/hora).\nA velocidade \u00e9 un vector, \u00e9 dicir, ten m\u00f3dulo (magnitude), direcci\u00f3n e sentido. A magnitude da velocidade co\u00f1\u00e9cese como celeridade ou rapidez.\nEn matem\u00e1tica vectorial p\u00f3dese entender que a velocidade incl\u00fae \u00e1 direcci\u00f3n do movemento, de modo que dous obxectos mov\u00e9ndose en direcci\u00f3ns opostas pero igual velocidade poden ter un vector de velocidade distinto. \u00c1s veces, e nestes contextos, para distinguir esta ambig\u00fcidade prop\u00f3\u00f1ense os termos rapidez ou celeridade para referirse \u00e1 magnitude, ou valor absoluto do vector velocidade. Por exemplo, \"5 metros por segundo\" \u00e9 unha velocidade, mentres que \"5 metros por segundo ao oeste\" tam\u00e9n \u00e9 unha velocidade, vectorial. Se ao pasar o tempo a velocidade m\u00eddese como \"5 metros por segundo ao norte\", ent\u00f3n o obxecto ten unha velocidade cambiante, pero unha rapidez constante, e consid\u00e9rase que est\u00e1 a sufrir unha \"aceleraci\u00f3n\".\nHistoria.\nArist\u00f3teles estudou os fen\u00f3menos f\u00edsicos sen chegar a conceptualizar unha noci\u00f3n de velocidade. En efecto, as s\u00faas explicaci\u00f3ns (que posteriormente se demostrar\u00edan incorrectas) s\u00f3 describ\u00edan os fen\u00f3menos inherentes ao movemento sen usar as matem\u00e1ticas como ferramenta.\nFoi Galileo Galilei quen, estudando o movemento dos corpos nun plano inclinado, formulou o concepto de velocidade. Para iso, fixou un patr\u00f3n de unidade de tempo, por exemplo 1 segundo, e mediu a distancia percorrida por un corpo en cada unidade de tempo. Desta maneira, Galileo desenvolveu o concepto da velocidade como a distancia percorrida por unidade de tempo. A pesar do gran avance que representou a introduci\u00f3n desta nova noci\u00f3n, os seus alcances limit\u00e1banse aos alcances mesmos das matem\u00e1ticas. Por exemplo, era relativamente sinxelo calcular a velocidade dun m\u00f3bil que se desprazase a velocidade constante, debido a que en cada unidade de tempo percorre distancias iguais. Tam\u00e9n o era calcular a velocidade dun m\u00f3bil con aceleraci\u00f3n constante, como \u00e9 o caso un corpo en ca\u00edda libre. Con todo, cando a velocidade do obxecto variaba de forma m\u00e1is complicada, Galileo non dispo\u00f1\u00eda de ferramentas matem\u00e1ticas que lle permitisen determinar a velocidade instant\u00e1nea dun corpo. \nFoi recentemente no s\u00e9culo XVI, co desenvolvemento do c\u00e1lculo por parte de Isaac Newton e Gottfried Leibniz, cando se puido solucionar a cuesti\u00f3n de obter a velocidade instant\u00e1nea dun corpo. Esta est\u00e1 determinada pola derivada do vector de posici\u00f3n do obxecto respecto do tempo.\nAs aplicaci\u00f3ns da velocidade, co uso de c\u00e1lculo, \u00e9 unha ferramenta fundamental en f\u00edsica e enxe\u00f1er\u00eda, estend\u00e9ndose en practicamente todo fen\u00f3meno que implique cambios de posici\u00f3n respecto do tempo, isto \u00e9, que implique movemento.\nUn termo relacionado coa velocidade \u00e9 o de celeridade. Na linguaxe coti\u00e1 empr\u00e9gase frecuentemente o termo velocidade para referirse \u00e1 celeridade. En f\u00edsica faise unha distinci\u00f3n entre ambas, xa que a celeridade \u00e9 unha magnitude escalar que representa o m\u00f3dulo da velocidade. De maneira moi sinxela, se se di que unha part\u00edcula m\u00f3vese cunha velocidade de 10\u2009m/s, est\u00e1 a facerse referencia \u00e1 s\u00faa celeridade; pola contra, se ademais especif\u00edcase a direcci\u00f3n en que se move, est\u00e1 a facerse referencia \u00e1 s\u00faa velocidade.\nNoci\u00f3ns xerais.\nInicialmente, a noci\u00f3n de velocidade baseouse na noci\u00f3n de velocidade media nun intervalo. Co chegada do c\u00e1lculo diferencial introduciuse a noci\u00f3n moderna. Dividir unha distancia entre un tempo parec\u00eda tan falso como a suma destes dous valores poder\u00eda parecer hoxe. As\u00ed, para saber se un corpo \u00eda m\u00e1is r\u00e1pido ca outro, Galileo (1564-1642) comparou a relaci\u00f3n das distancias percorridas por estes corpos coa relaci\u00f3n dos tempos correspondentes. Por iso aplicou a seguinte equivalencia:\nA noci\u00f3n de velocidade instant\u00e1nea foi definida formalmente por primeira vez por Pierre Varignon (1654-1722) o 5 de xullo de 1698, como a relaci\u00f3n dunha lonxitude infinitamente pequena dx respecto a un tempo infinitamente pequeno d\"t\" emprendido no reco\u00f1ecemento desta lonxitude. Por iso, serve o formalismo do c\u00edrculo diferencial que foi exposto no punto, catorce anos antes de Leibniz. (1646-1716).\nVelocidade constante vs. aceleraci\u00f3n.\nPara ter unha \"velocidade constante\", un obxecto debe ter unha velocidade constante nunha direcci\u00f3n constante. A direcci\u00f3n constante obriga ao obxecto para moverse nunha traxectoria recta, polo que unha velocidade constante significa un movemento en li\u00f1a recta a unha velocidade constante.\nPor exemplo, un coche que se move a unha velocidade constante de 20 quil\u00f3metros por hora nunha traxectoria circular ten unha velocidade angular constante, pero non ten unha velocidade constante porque a s\u00faa direcci\u00f3n cambia. Polo tanto, consid\u00e9rase que o coche est\u00e1 a sufrir unha aceleraci\u00f3n.\nDiferenza entre velocidade e celeridade.\nA celeridade (ou rapidez) \u00e9 o m\u00f3dulo do vector de velocidade, denota unicamente a celeridade coa que se move un obxecto.\nEcuaci\u00f3n do movemento.\nVelocidade media.\nA velocidade def\u00ednese como a taxa de cambio na posici\u00f3n dun obxecto con respecto ao tempo, que tam\u00e9n pode denominarse \"velocidade instant\u00e1nea\" para salientar a distinci\u00f3n coa velocidade media.\nA \"velocidade media\" \u00e9 a media da magnitude da velocidade final e inicial conclu\u00edndo \u00e1 aceleraci\u00f3n constante:\nNalgunhas aplicaci\u00f3ns pode ser necesaria a velocidade media dun obxecto, \u00e9 dicir, a velocidade constante que proporcionar\u00eda o mesmo desprazamento resultante dunha velocidade variable no mesmo intervalo de tempo, , durante alg\u00fan per\u00edodo de tempo . Calc\u00falase dividindo o vector desprazamento (\u0394r) entre o escalar tempo (\u0394t) empregado en efectualo:\nSegundo esta definici\u00f3n, a velocidade media \u00e9 unha magnitude vectorial, xa que \u00e9 o resultado de dividir un vector entre un escalar.\nPor outra banda, se se considera a distancia percorrida sobre a traxectoria durante un intervalo de tempo dado, tense a velocidade media sobre a traxectoria, que \u00e9 unha magnitude escalar. A expresi\u00f3n anterior escr\u00edbese da forma:\nA velocidade media \u00e9 sempre menor ou igual que a velocidade media dun obxecto. Isto p\u00f3dese ver ao darse conta de que mentres que a distancia \u00e9 sempre estritamente crecente, o desprazamento pode aumentar ou diminu\u00edr en magnitude, as\u00ed como cambiar de direcci\u00f3n.\nEn termos dunha gr\u00e1fica desprazamento-tempo (\"x\" vs. \"t\"), a velocidade instant\u00e1nea (ou, simplemente, velocidade) pode considerarse como a pendente da recta tanxente \u00e1 curva en calquera punto, e a velocidade media como a pendente da recta secante entre dous puntos con coordenadas \"t\" iguais aos l\u00edmites do per\u00edodo de tempo para a velocidade media.\nO m\u00f3dulo do vector velocidade media, en xeral, \u00e9 diferente ao valor da velocidade media sobre a traxectoria. S\u00f3 ser\u00e1n iguais se a traxectoria \u00e9 rectil\u00ednea e se o m\u00f3bil s\u00f3 avanza nun ou noutro sentido, sen retroceder.\nA velocidade media \u00e9 a mesma que a velocidade media ao longo do tempo, \u00e9 dicir, a s\u00faa media ponderada no tempo, que se pode calcular como a integral temporal da velocidade:\nonde podemos identificar\ne\nCasos especiais.\nCando unha part\u00edcula m\u00f3vese con velocidades uniformes diferentes\nv1, v2, v3..., vn en diferentes intervalos de tempo t1, t2, t3..., tn respectivamente, a velocidade media durante o tempo total da viaxe ind\u00edcase como\nIf t1=t2=t3=...=t, ent\u00f3n a velocidade media v\u00e9n dada pola media aritm\u00e9tica das velocidades\nVelocidade instant\u00e1nea.\nA velocidade instant\u00e1nea \u00e9 un vector tanxente \u00e1 traxectoria e corresp\u00f3ndese coa derivada do vector posici\u00f3n con respecto ao tempo. Permite co\u00f1ecer a velocidade dun m\u00f3bil que se despraza sobre unha traxectoria cando o intervalo de tempo \u00e9 infinitamente pequeno, sendo ent\u00f3n o espazo percorrido tam\u00e9n moi pequeno, representando un punto da traxectoria:\nSe consideramos como a velocidade e como o vector de desprazamento (cambio de posici\u00f3n), ent\u00f3n podemos expresar a velocidade (instant\u00e1nea) dunha part\u00edcula ou obxecto, en calquera momento particular , como a derivada da posici\u00f3n con respecto ao tempo:\nA partir desta ecuaci\u00f3n derivada, no caso unidimensional pode verse que a \u00e1rea baixa unha gr\u00e1fica de velocidade vs. tempo ( vs. ) \u00e9 o desprazamento, . En termos de c\u00e1lculo, a integral da funci\u00f3n de velocidade \u00e9 a funci\u00f3n de desprazamento . Na figura, isto corresponde ao \u00e1rea amarela baixo a curva etiquetada ( \u00e9 unha notaci\u00f3n alternativa para desprazamento).\nEn forma vectorial, a velocidade \u00e9 a derivada do vector posici\u00f3n respecto ao tempo:\nonde formula_13 \u00e9 un vector (vector de m\u00f3dulo unidade) de direcci\u00f3n tanxente \u00e1 traxectoria do corpo en cuesti\u00f3n e formula_14 \u00e9 o vector posici\u00f3n, xa que no l\u00edmite os diferenciais de espazo percorrido e posici\u00f3n coinciden.\nComo a derivada da posici\u00f3n con respecto ao tempo d\u00e1 o cambio de posici\u00f3n (en metros) dividido polo cambio de tempo (en segundos), a velocidade m\u00eddese en metros por segundo (m/s). A\u00ednda que o concepto de velocidade instant\u00e1nea poida parecer contraditorio a primeira vista, pode considerarse como a velocidade \u00e1 que o obxecto continuar\u00eda despraz\u00e1ndose se deixase de acelerar nese momento.\nonde\nRelaci\u00f3n coa aceleraci\u00f3n.\nA\u00ednda que a velocidade def\u00ednese como a taxa de cambio de posici\u00f3n, a mi\u00fado \u00e9 com\u00fan comezar cunha expresi\u00f3n para a aceleraci\u00f3n dun obxecto. Como se ve polas tres li\u00f1as tanxentes verdes na figura, a aceleraci\u00f3n instant\u00e1nea dun obxecto nun punto no tempo \u00e9 a pendente da li\u00f1a tanxente \u00e1 curva dunha gr\u00e1fica nese punto. Noutras palabras, a aceleraci\u00f3n def\u00ednese como a derivada da velocidade con respecto ao tempo:\nA partir de a\u00ed, podemos obter unha expresi\u00f3n para a velocidade como a \u00e1rea baixa unha gr\u00e1fica de aceleraci\u00f3n fronte a tempo. Como no caso anterior, isto faise utilizando o concepto de integral:\nAceleraci\u00f3n constante.\nNo caso especial de aceleraci\u00f3n constante, a velocidade p\u00f3dese estudar usando as ecuaci\u00f3ns do movemento. Considerando que a \u00e9 igual a alg\u00fan vector arbitrario constante, \u00e9 insignificante mostrar que\ncon como a velocidade no tempo e como a velocidade no momento . Ao combinar esta ecuaci\u00f3n coa ecuaci\u00f3n do movemento , \u00e9 posible relacionar o desprazamento e a velocidade media mediante\nTam\u00e9n \u00e9 posible derivar unha expresi\u00f3n para a velocidade independente do tempo, co\u00f1ecida como ecuaci\u00f3n de Torricelli, da seguinte maneira:\nonde etc.\nAs ecuaci\u00f3ns anteriores son v\u00e1lidas tanto para a mec\u00e1nica newtoniana como para a relatividade especial. No que difiren a mec\u00e1nica newtoniana e a relatividade especial \u00e9 en como diferentes observadores describir\u00edan a mesma situaci\u00f3n. En particular, na mec\u00e1nica newtoniana, todos os observadores est\u00e1n de acordo no valor de t e as regras de transformaci\u00f3n para a posici\u00f3n crean unha situaci\u00f3n na que todos os observadores non aceleradores describir\u00edan a aceleraci\u00f3n dun obxecto cos mesmos valores. Ningunha das d\u00faas cousas \u00e9 certa na relatividade especial. Noutras palabras, s\u00f3 se pode calcular a velocidade relativa.\nCantidades que dependen da velocidade.\nA enerx\u00eda cin\u00e9tica dun obxecto en movemento depende da s\u00faa velocidade e v\u00e9n dada pola ecuaci\u00f3n\nignorando a relatividade especial, onde \"E\"k \u00e9 a enerx\u00eda cin\u00e9tica e \"m\" \u00e9 a masa. A enerx\u00eda cin\u00e9tica \u00e9 unha magnitude escalar xa que depende do cadrado da velocidade, no entanto, unha cantidade relacionada, momento, \u00e9 un vector e est\u00e1 definida por\nNa relatividade especial, o factor de Lorentz adimensional aparece con frecuencia, e v\u00e9n dado por\nonde \u03b3 \u00e9 o factor de Lorentz e \"c\" \u00e9 a velocidade da luz.\nA velocidade de escape \u00e9 a velocidade m\u00ednima que necesita un obxecto bal\u00edstico para escapar dun corpo masivo como a Terra. Representa a enerx\u00eda cin\u00e9tica que, sumada \u00e1 enerx\u00eda potencial gravitatoria do obxecto (que sempre \u00e9 negativa), \u00e9 igual a cero. A f\u00f3rmula xeral para a velocidade de escape dun obxecto a unha distancia \"r\" do centro dun planeta con masa \"M\" \u00e9\nonde \"G\" \u00e9 a constante gravitatoria e \"g\" \u00e9 a aceleraci\u00f3n gravitatoria. A velocidade de escape desde a superficie da Terra \u00e9 duns 11\u00a0200\u00a0m/s, e \u00e9 independente da direcci\u00f3n do obxecto. Isto fai que \"velocidade de escape\" sexa en certo xeito un termo equivocado, xa que o termo m\u00e1is correcto ser\u00eda \"velocidade de celeridade\": calquera obxecto que alcance unha velocidade desa magnitude, independentemente da atmosfera, abandonar\u00e1 as proximidades do corpo base sempre que non se cruce con algo na s\u00faa traxectoria.\nVelocidade relativa.\nA velocidade relativa \u00e9 unha medida da velocidade entre dous obxectos determinada nun \u00fanico sistema de coordenadas. A velocidade relativa \u00e9 fundamental tanto na f\u00edsica cl\u00e1sica como na moderna, xa que moitos sistemas f\u00edsicos tratan co movemento relativo de d\u00faas ou m\u00e1is part\u00edculas. Na mec\u00e1nica newtoniana, a velocidade relativa \u00e9 independente do sistema de referencia inercial elixido. Este xa non \u00e9 o caso coa relatividade especial na que as velocidades dependen da elecci\u00f3n do sistema de referencia.\nSe un obxecto A m\u00f3vese con velocidade vector v e un obxecto B con velocidade vectorial w, ent\u00f3n a velocidade do obxecto A \"relativa ao\" obxecto B def\u00ednese como a diferenza dos dous vectores de velocidade:\nDo mesmo xeito, a velocidade relativa do obxecto B que se move coa velocidade w, con respecto ao obxecto A que se move coa velocidade v \u00e9:\nNormalmente, o marco inercial elixido \u00e9 aquel en o que o \u00faltimo dos dous obxectos mencionados est\u00e1 en repouso.\nVelocidades escalares.\nNo caso unidimensional, as velocidades son escalares sendo as ecuaci\u00f3ns:\nCoordenadas polares.\nNas coordenadas polares, unha velocidade bidimensional descr\u00edbese mediante unha velocidade radial, definida como a compo\u00f1ente da velocidade afast\u00e1ndose ou acheg\u00e1ndose \u00e1 orixe (tam\u00e9n co\u00f1ecida como \"velocidade feita boa\"), e unha velocidade angular, que \u00e9 a taxa de rotaci\u00f3n ao redor da orixe (con cantidades positivas representando rotaci\u00f3n en sentido contrario \u00e1s agullas do reloxo e cantidades negativas representando rotaci\u00f3n en sentido das agullas do reloxo, nun sistema de coordenadas destro).\nAs velocidades radial e angular poden derivarse dos vectores cartesianos de velocidade e desprazamento descompo\u00f1endo o vector velocidade en compo\u00f1entes radial e transversal. A velocidade transversal \u00e9 a compo\u00f1ente da velocidade ao longo dun c\u00edrculo centrado na orixe.\nonde\nA \"magnitude da velocidade radial\" \u00e9 o produto escalar do vector velocidade e o vector unitario na direcci\u00f3n do desprazamento.\nonde formula_36 \u00e9 o desprazamento.\nA \"magnitude da velocidade transversal\" \u00e9 a do produto vectorial do vector unitario na direcci\u00f3n do desprazamento e o vector velocidade. Tam\u00e9n \u00e9 o produto da velocidade angular formula_37 e a magnitude do desprazamento.\ntal que"}
{"id": "1226", "revid": "1131", "url": "https://gl.wikipedia.org/wiki?curid=1226", "title": "Praia de Augas Santas", "text": "A praia de Augas Santas, que xunto coa praia das Carricelas conforma o espazo co\u00f1ecido no \u00e1mbito tur\u00edstico como praia das Catedrais, \u00e9 un areal situado na parroquia da Devesa, no concello de Ribadeo. Na actualidade \u00e9 citada repetidamente entre as m\u00e1is bonitas do mundo.\nCaracter\u00edsticas.\nO nome das Catedrais naceu arredor da d\u00e9cada de 1960, polas caracter\u00edsticas formaci\u00f3ns rochosas que semellan os arcobotantes e contrafortes dunha catedral. Cunha lonxitude de arredor dun quil\u00f3metro, As Catedrais est\u00e1 formada por varias porci\u00f3ns que coa preamar quedan illadas ou mesmo desaparecen, deixando a parte principal reducida a un longo de 320 m. Tam\u00e9n o seu largo \u00e9 moi variable polo mesmo motivo, chegando o mar a tapar toda a area en moitas partes, mentres noutras a seca descobre ata 100 m. A parte m\u00e1is fotografada do areal, a partir da illa de Xan Galo, corresp\u00f3ndese coa zona tradicionalmente co\u00f1ecida como As Carricelas, mentres que a parte que queda \u00e1 esquerda do acceso principal recibe o nome de Augas Santas.\nA praia \u00e9 aberta con area branca e fina, ba\u00f1ada por unha ondada moderada. Alg\u00fan ano ten disposto de Bandeira Azul. \u00c9 lugar de peregrinaci\u00f3n para a visita dos seus arcos e cant\u00eds, inclu\u00edndo os diversos ollos (furnas), o arco da illa de Xan Galo e a cova de paso do Chinelo, ao nivel da area, e para admirar o conxunto dende o sendeiro do alto do cantil.\nEntre os seus arcos ag\u00f3chanse gran cantidade de especies de algas, moluscos, aves e vexetais, na actualidade en estudo mediante un convenio entre o concello de Ribadeo e a Universidade de Santiago de Compostela..\nA base rochosa ten uns 500 mill\u00f3ns de anos, dende cando sufriu sucesivas inundaci\u00f3ns e retiradas do mar. Os seus estratos de diferente dureza e sucesivas fracturas en diferentes direcci\u00f3ns facilitaron a acci\u00f3n erosiva ata amosar a imaxe que presentan hoxe en d\u00eda.\nForman parte da flora sobre o acantilado a herba de namorar, perexil de mar, toxo ou breixo. Na parte inferior, as algas vermellas e as coralin\u00e1ceas fan compa\u00f1\u00eda \u00f3s liques. Representantes m\u00e1is numerosas das aves son as gaivotas e os corvos mari\u00f1os. E como fauna pegada \u00f3 substrato, percebes, mexill\u00f3ns, lapas e b\u00edgaros.\nAcceso e servizos.\nTen acceso doado pola N-634, de Ribadeo a San Cosme de Barreiros e collendo o desv\u00edo \u00e1 praia das Catedrais en Reinante. Disp\u00f3n as\u00ed mesmo de pistas locais paralelas \u00e1 costa e tam\u00e9n de servizo de ferrocarril a trav\u00e9s dos apeadoiros de Esteiro e Reinante (Renfe-FEVE). En 2019 est\u00e1 prevista a construci\u00f3n dun apeadoiro espec\u00edfico para a praia.\nA praia est\u00e1 atendida por un equipo de salvamento; hai servizos de limpeza diaria, e a menos de 500 m. na zona existen restaurantes, hostais, hoteis e demais servizos p\u00fablicos (pasarelas, aparcadoiros etc...). Outros servizos da praia son as duchas e aseos, ademais da sinalizaci\u00f3n do estado do mar. Moi cerca dela at\u00f3panse os portos deportivos de Ribadeo e Foz. E no caso de accidentes o Hospital Comarcal da Costa-Burela \u00e9 o encargado de atendelos.\nO que m\u00e1is resalta desta praia son os 300 metros de cant\u00eds furados pola marea que forman uns arcos semellantes aos arcobotantes das catedrais g\u00f3ticas (orixe do seu actual nome), e que s\u00f3 se poden ver coa marea baixa. A praia est\u00e1 protexida polas de San Miguel de Reinante (Barreiros), Esteiro, As Illas, Os Castros, Areosa e Olga (todas de Ribadeo), que, \u00e1 s\u00faa vez dan nome e conforman o ZEC As Catedrais, espazo natural protexido..\nO lugar foi declarado monumento natural pola Xunta de Galicia no ano 2005. Est\u00e1 encadrada na zona da Rede Natura 2000 como zona especial de conservaci\u00f3n (ZEC ES 1120005) e est\u00e1 dentro da Reserva da biosfera R\u00edo Eo, Ozcos e Terras de Bur\u00f3n.\nNo ano 2008 foi elixida como a mellor praia de Europa pola web de viaxes m\u00e1is consultadas na Uni\u00f3n Europea, --Youvox Voyage--, que realizou unha enquisa sobre 8.000 areais do mundo.\nEn 2012 foi elixida por Traveller's Choice como a mellor praia de Espa\u00f1a, segunda de Europa e sexta mundial.\nA acumulaci\u00f3n de vistas no ver\u00e1n fixo que no ano 2015 se puxera en marcha un pol\u00e9mico plan da Xunta de Galicia, para restrinxir o acceso, con solicitude telem\u00e1tica de pases, complementada con pases para as pernoctas en Ribadeo, usuarios de autob\u00fas Ribadeo-praia e outras posibilidades.\nOutros.\nNa contorna, t\u00e9\u00f1ense gravado imaxes para numerosas series e documentais."}
{"id": "1228", "revid": "23204", "url": "https://gl.wikipedia.org/wiki?curid=1228", "title": "Colombia", "text": "Colombia, oficialmente Rep\u00fablica de Colombia, \u00e9 un pa\u00eds que se atopa no recuncho noroccidental de Am\u00e9rica do Sur, o que a fai posuidora de costas nos oc\u00e9anos Atl\u00e1ntico e Pac\u00edfico. Na costa norte e noroeste est\u00e1 o Mar Caribe, e ten fronteira continental con Venezuela \u00f3 leste, o Brasil \u00f3 sueste, o Per\u00fa e Ecuador \u00f3 sur, e Panam\u00e1 e o Oc\u00e9ano Pac\u00edfico \u00f3 oeste. Limita v\u00eda mar\u00edtima con Costa Rica \u00f3 oeste; Nicaragua, Porto Rico e Honduras, \u00f3 noroeste; a Rep\u00fablica Dominicana, Xamaica e Hait\u00ed \u00f3 norte. \u00c9 unha rep\u00fablica constitucional e unitaria que abrangue trinta e dous departamentos.\nO territorio que hoxe \u00e9 Colombia estivo habitado orixinariamente por pobos ind\u00edxenas como os muiscas, os quimbaya e os taironas. Os conquistadores espa\u00f1ois chegaron en 1499 e comezaron un proceso de conquista e colonizaci\u00f3n que culminou na creaci\u00f3n do Vicerreinado de Nova Granada, con capital en Bogot\u00e1. A independencia do pa\u00eds produciuse en 1819, pero no ano 1830 \"Gran Colombia\" colapsou coa secesi\u00f3n de Venezuela e Ecuador. Nos actuais Colombia e Panam\u00e1 xurdiu a Rep\u00fablica de Nova Granada. A nova naci\u00f3n experimentou co federalismo como Confederaci\u00f3n Granadina (1858), e como Estados Unidos de Colombia (1863), antes que se declarase a Rep\u00fablica de Colombia en 1886. A secesi\u00f3n de Panam\u00e1 produciuse en 1903. Dende a d\u00e9cada de 1960, o pa\u00eds sufriu un conflito armado asim\u00e9trico de baixa intesidade, que escalou na d\u00e9cada de 1990, e que minguou dende o ano 2005.\nColombia \u00e9 un pa\u00eds etnicamente diverso e a s\u00faa poboaci\u00f3n descende dos habitantes ind\u00edxenas, dos colonizadores espa\u00f1ois, dos africanos levados \u00f3 pa\u00eds como escravos e dos inmigrantes de Europa e Oriente Medio do s\u00e9culo XX, o cal contribu\u00edu a unha herdanza cultural diversa. Isto tam\u00e9n est\u00e1 influ\u00eddo pola variada xeograf\u00eda de Colombia, xa que as diferentes paisaxes do pa\u00eds resultaron no desenvolvemento de marcadas identidades rexionais. A meirande parte dos centros urbanos at\u00f3panse nas terras altas das monta\u00f1as dos Andes, mais o territorio colombiano tam\u00e9n abrangue selva amaz\u00f3nica, chairas tropicais e as costas Caribe e Pac\u00edfica.\nDende o punto de vista ecol\u00f3xico, Colombia est\u00e1 considerado un dos 17 pa\u00edses megadiversos, e entre eles, o m\u00e1is biodiverso por quil\u00f3metro cadrado.\nColombia \u00e9 unha potencia intermedia e rexional coa cuarta meirande econom\u00eda de Am\u00e9rica Latina, forma parte do grupo dos CIVETS como un dos mercados emerxentes e \u00e9 un membro da OECD. Colombia ten unha econom\u00eda diversificada con estabilidade macroecon\u00f3mica e perspectivas de crecemento favorables a longo prazo.\nEtimolox\u00eda.\nA denominaci\u00f3n de Colombia prov\u00e9n do nome do explorador do s\u00e9culo XV Cristovo Col\u00f3n (en , en ). Foi adoptado o 15 de febreiro de 1819, durante o Congreso de Angostura, para chamar \u00f3 novo Estado que daquela abrangu\u00eda os territorios da Nova Granada, Quito e a Capitan\u00eda Xeneral de Venezuela. O nome foi proposto por Sim\u00f3n Bol\u00edvar na Carta de Xamaica.\nEn 1830, coa secesi\u00f3n de Venezuela e Ecuador, pasou a chamarse a \"Rep\u00fablica de Nova Granada\". Despois da adopci\u00f3n do federalismo trala constituci\u00f3n de 1858, pasou a chamarse Confederaci\u00f3n Granadina. A mesma, m\u00e1is tarde adoptar\u00eda o nome de Estados Unidos de Colombia en 1863, os cales en 1886, se constitu\u00edron como a Rep\u00fablica de Colombia. Nun principio esta denominaci\u00f3n foi protestada polos congresos de Ecuador e Venezuela por consideralo unha usurpaci\u00f3n unilateral do patrimonio hist\u00f3rico com\u00fan, pero a discusi\u00f3n foi superada axi\u00f1a.\nA orixe do nome tam\u00e9n se cita nunha das estrofas do himno nacional, que reza deste xeito:\nHistoria.\n\u00c9poca precolombiana.\nO estudo dos primeiros poboadores do territorio da actual Colombia dividiuse en tres etapas da \u00e9poca precolombiana: o paleol\u00edtico (15\u00a0000-7000 a.\u00a0C.), o per\u00edodo arcaico andino (7000 a 2000 a.\u00a0C.), e o per\u00edodo formativo 2000 a.\u00a0C. at\u00e9 o s\u00e9culo XVI. Os primeiros seres humanos que chegaron \u00f3 territorio da actual Colombia datan de arredor de 10 mil e 15 mil anos. Os cazadores e recolectores n\u00f3mades desta \u00e9poca empregaban aparellos l\u00edticos, ferramentas e armas feitas con pedra que datan de 10\u00a0450 a.\u00a0C., atopados en El Abra, onde se comprobou que exist\u00edan habitantes na sabana de Bogot\u00e1 en 10\u00a0500 a.\u00a0C. No s\u00e9culo XV exist\u00edan tres grandes familias que poboaban Colombia. A cultura Caribe at\u00f3pase na costa do mar Caribe, a arauaca nos r\u00edos Caquet\u00e1, Amazonas e Putumayo, e os muiscas na Serra Nevada de Santa Marta e o clima fr\u00edo dos altiplanos do centro do pa\u00eds. Esta \u00faltima foi a que ti\u00f1a m\u00e1is poboaci\u00f3n e un significativo desenvolvemento na agricultura, o uso de calendario, os xer\u00f3glifos e os rituais relixiosos.\nO cacicado foi a organizaci\u00f3n social que reinou antes da Era Cristi\u00e1. Caracteriz\u00e1base pola s\u00faa orde social baseada nunha estratificaci\u00f3n da sociedade, as tribos agrup\u00e1banse de xeito semellante a como o fac\u00eda o se\u00f1or\u00edo. As\u00ed, o cacique era o que ti\u00f1a o m\u00e1ximo poder. Atop\u00e1ronse evidencias desta \u00e9poca nas que salientan as pr\u00e1cticas funerarias, a evidencia de diversos oficios e s\u00edmbolos de mando, adornos persoais, templos, estatuas, sistemas de rego e notables avances na agricultura como os socalcos, entre outros. As culturas San Agust\u00edn, Tumaco, Tierradentro, quimbaya, zen\u00fa, malagana, pastos, quillacingas, guanes e os pijaos, basearon a s\u00faa orde social no cacicado. Moitas destas xa desapareceran ou estaban a esmorecer \u00e1 chegada dos espa\u00f1ois. Culturas m\u00e1is avanzadas na s\u00faa orde social xurdiron despois no formativo superior, cuxa organizaci\u00f3n superou \u00e1 do cacicado, pois era semellante a federaci\u00f3ns de aldeas; os seus maiores representantes foron culturas coma os taironas e os muiscas.\nConquista espa\u00f1ola.\nA primeira expedici\u00f3n que levantou a \u00e1ncora cara \u00f3 que hoxe \u00e9 Colombia foi emprendida por Alonso de Ojeda en 1499. Ojeda era un veterano da segunda viaxe de Cristovo Col\u00f3n \u00e1s Am\u00e9ricas. A viaxe foi motivada polo desexo dos Reis Cat\u00f3licos de comprobar a veracidade dos reportes de Col\u00f3n sobre as grandes riquezas do \"novo mundo\", por mor da desconfianza que Col\u00f3n e os seus partidarios inspiraran entre os monarcas. Nesta viaxe, Alonso de Ojeda foi acompa\u00f1ado por Juan de la Cosa e Americo Vespucio.\nBordeou \u00c1frica, pasou polas Illas Canarias at\u00e9 chegar \u00f3 que hoxe se co\u00f1ece como G\u00fciana e Venezuela, dende al\u00ed partiu cara a Trinidad e Tobago, e despois at\u00e9 a Guajira, para regresar para Espa\u00f1a cun modesto bot\u00edn composto maioritariamente de ind\u00edxenas escravizados. Malia os modestos logros materiais desta expedici\u00f3n, foi a primeira ocasi\u00f3n na cal exploradores europeos divisaron e mapearon as costas continentais americanas, mais concretamente a costa venezolana e colombiana.\nNa s\u00faa segunda viaxe, Ojeda fundou Santa Cruz en Bah\u00eda Honda, a primeira colonia europea en continente americano, que non chegou a prosperar.\nUnha nova viaxe realizada por Rodrigo de Bastidas entre 1500 e 1501 partiu dende a Guajira at\u00e9 o golfo de Urab\u00e1. Durante este percorrido, de Bastidas descubriu a desembocadura do r\u00edo Magdalena. Cristovo Col\u00f3n, na s\u00faa \u00faltima viaxe a Am\u00e9rica, puido ter chegado at\u00e9 cabo Tibur\u00f3n, no Choc\u00f3.\nEn 1508, Ojeda foi nomeado gobernador de Nova Andaluc\u00eda, reino que se supo\u00f1\u00eda ter\u00eda de espallar debde o istmo do Dari\u00e9n at\u00e9 punta da costa atl\u00e1ntica de Colombia. Deste xeito, emprendeu unha terceira expedici\u00f3n partindo dende Santo Domingo con \u201cdous vaixeis, dous bergant\u00edns e trescentos homes\u201d entre os que se atopaba o mozo Francisco Pizarro.\nDesembarcou na ba\u00eda da actual Cartaxena de Indias, onde leu o \u201crequirimento\u201d de sometemento \u00f3s ind\u00edxenas de Turbaco. As s\u00faas forzas foron decimadas polos ind\u00edxenas, polo cal tivo que seguir avanzando pola costa do reino que se supo\u00f1\u00eda deb\u00eda gobernar. Intentou fundar outro asentamento no Golfo de Urab\u00e1, San Sebasti\u00e1n de Urab\u00e1, \"pouco m\u00e1is que un forte\", o cal foi abandonado axi\u00f1a por mor da inclemencia do terreo e a resistencia dos habitantes do lugar.\nEn 1510, Vasco N\u00fa\u00f1ez de Balboa fundou Santa Mar\u00eda la Antigua del Dari\u00e9n e en 1513, deu co oc\u00e9ano Pac\u00edfico, coa axuda dos ind\u00edxenas, que guiaron o conquistador. O descubrimento do oc\u00e9ano Pac\u00edfico foi informado a Espa\u00f1a, e tempo despois chegaron varios nav\u00edos para explorar a zona comandados por Pedro Arias D\u00e1vila, quen era tam\u00e9n o gobernador da rexi\u00f3n comprendida entre o cabo da Vela e Panam\u00e1.\u00a0\nPer\u00edodo colonial.\nEn 1542, a rexi\u00f3n de Nova Granada, xunto con t\u00f3dalas outras posesi\u00f3ns espa\u00f1olas en Am\u00e9rica so Sur, converteuse en parte do Vicerreinado do Per\u00fa, coa s\u00faa capital en Lima. En 1547, Nova Granada converteuse na Capitan\u00eda Xeneral de Nova Granada dentro do vicerreinado. En 1549, creouse a Real Audiencia por decreto real e Nova Granda foi gobernada pola Real Audiencia de Santaf\u00e9 de Bogot\u00e1, que daquela abrangu\u00eda as provincias de Santa Marta, R\u00edo de San Juan, Popay\u00e1n, G\u00fciana e Cartaxena. Por\u00e9n, as decisi\u00f3ns importante sobre a colonia eran tomadas no Consello de Indias.\nNo s\u00e9culo XVI, os europeos comezaron a traer escravos dende \u00c1frica. Espa\u00f1a era a \u00fanica potencial europea que non estabelecera factor\u00edas en \u00c1frica para mercar escravos e polo tanto o imperio espa\u00f1ol baseouse no sistema de \"asiento\", outorgando \u00f3s comerciantes (a maior\u00eda deles de Portugal, Francia, Inglaterra e o Imperio neerland\u00e9s) a licenza para o comercio de persoas escravizadas nos seus territorios de ultramar. Por outra banda, houbo persoas que defenderon os dereitos humanos e a liberdade dos pobos oprimidos. Os pobos ind\u00edxenas non pod\u00edan ser escravizados porque legalmente eran s\u00fabditos da Coroa Espa\u00f1ola. Para protexer os pobos ind\u00edxenas, estabelec\u00e9ronse diversas formas de regulaci\u00f3n e propiedade da terra: \"resgardos\", \"encomendas\" e \"facendas\".\nO Vicerreinado de Nova Granada foi creado en 1717, sendo temporalmente eliminado e despois reestabelecido en 1739. A s\u00faa capital foi Santa F\u00e9 de Bogot\u00e1. O Vicerreinado inclu\u00edu algunhas provincias do noroeste de Am\u00e9rica do Sur que anteriormente estiveran baixo a xurisdici\u00f3n dos Vicerreinados de Nova Espa\u00f1a ou o Per\u00fa e que se corresponde cos actuais Venezuela, Ecuador e Panam\u00e1. Deste xeito, Bogot\u00e1 converteuse nun dos principais centros administrativos das posesi\u00f3ns espa\u00f1olas no Novo Mundo, xunto con Lima e Cidade de M\u00e9xico, a\u00ednda que estivo algo atrasada en comparanza con esas d\u00faas cidades en aspectos econ\u00f3micos e lox\u00edsticas.\nLogo de que Gran Breta\u00f1a declarase a guerra a Espa\u00f1a en 1739, Cartaxena converteuse axi\u00f1a no obxectivo principal das forzas brit\u00e1nicas, mais a vitoria espa\u00f1ola durante a guerra da Orella de Jenkins, unha guerra contra Gran Breta\u00f1a polo dominio econ\u00f3mico do Caribe, asentou o dominio espa\u00f1ol do Caribe at\u00e9 a guerra dos Sete Anos.\nNo s\u00e9culo XVIII, o sacerdote, bot\u00e1nico e matem\u00e1tico Jos\u00e9 Celestino Mutis foi delegado polo vicerrei Antonio Caballero y G\u00f3ngora para dirixir un inventario da natureza de Nova Granada. Comezou no ano 1783, sendo co\u00f1ecida como a Real Expedici\u00f3n Bot\u00e1nica do Novo Reino de Granada. Clasificou flora e fauna, e fundou o primeiro observatorio astron\u00f3mico na cidade de Santa Fe de Bogot\u00e1. En xullo de 1801, o cient\u00edfico prusiano Alexander von Humboldt chegou a Santa Fe de Bogot\u00e1, onde se reuniu con Mutis. Ademais, figuras hist\u00f3ricas do proceso de independencia de Nova Granada un\u00edronse \u00e1 expedici\u00f3n, como o astr\u00f3nomo Francisco Jos\u00e9 de Caldas, o cient\u00edfico Francisco Antonio Zea, o zo\u00f3logo Jorge Tadeo Lozano e o pintor Salvador Rizo.\nIndependencia.\nDende os comezos dos per\u00edodos de conquista e colonizaci\u00f3n, houbo varios movementos rebeldes contra o goberno espa\u00f1ol, mais a maior\u00eda foron esmagados ou foron demasiado febles para mudar completamente a situaci\u00f3n. O derradeiro destes movementos que buscou a independencia absoluta de Espa\u00f1a xurdiu arredor do ano 1810 e culminou na Declaraci\u00f3n de Independencia de Colombia, ocorrida o 20 de xullo de 1810, o d\u00eda no que hoxe se celebra o D\u00eda de Independencia da naci\u00f3n. Este movemento continuou coa independencia de Saint-Domingue (o Hait\u00ed moderno) en 1804, o cal proporcionou certo apoio a un eventual l\u00edder desta rebeli\u00f3n: Sim\u00f3n Bol\u00edvar. Francisco de Paula Santander tam\u00e9n ter\u00eda un papel decisivo.\nO movemento foi iniciado por Antonio Nari\u00f1o, que se opo\u00f1\u00eda \u00f3 centralismo espa\u00f1ol e liderou a oposici\u00f3n contra o Vicerreinado. Cartaxena converteuse en independente en novembro de 1811. En 1811, proclam\u00e1ronse as Provincias Unidas da Nova Granada, lideradas por Camilo Torres Tenorio. O xurdimento de d\u00faas correntes ideol\u00f3xicas entre os patriotas (federalismo e centralismo) deu lugar a un per\u00edodo de inestabilidade. Pouco despois do remate das guerras napole\u00f3nicas, Fernando VII, acabado de restaurar no trono de Espa\u00f1a, decidiu de xeito inesperado enviar forzas militares para recuperar o control sobre o norte de Am\u00e9rica do Sur. O vicerreinado foi restaurado baixo o mando de Juan S\u00e1mano, cuxo r\u00e9xime castigou aqueles que participaron nos movementos patri\u00f3ticos, ignorando os matices pol\u00edticos das xuntas de goberno. Isto provocou unha reveli\u00f3n renovada, que, xunto cunha Espa\u00f1a debilitada, fixo posible a rebeli\u00f3n que con \u00e9xito liderou Sim\u00f3n Bol\u00edvar, que proclamou finalmente a independencia en 1819. A resistencia a prol dos espa\u00f1ois foi derrotada en 1822 no actual territorio de Colombia e en 1823 en Venezuela.\nO territorio do Vicerreinado de Nova Granda converteuse na Repu\u00fablica de Colombia, organizada como unha uni\u00f3n dos actuais territorios de Colombia, Panam\u00e1, Ecuador, Venezuela, partes de G\u00fciana e o Brasil, e o norte do r\u00edo Mara\u00f1\u00f3n. O congreso de C\u00facuta en 1821 adoptou unha constituci\u00f3n para a nova rep\u00fablica. Sim\u00f3n Bol\u00edvar converteuse no primeiro Presidente de Colombia, e Francisco de Paula Santander foi o vicepresidente. Por\u00e9n, a nova rep\u00fablica foi inestable e xurdiron tres pa\u00edses logo do colapso de Gran Colombia en 1830 (Nova Granada, Ecuador e Venezuela).\nColombia foi o primeiro goberno constitucional de Am\u00e9rica do Sur, e os partidos Liberal e Conservador, fundados en 1848 e 1849 respectivamente, son dous dos partidos pol\u00edticos m\u00e1is antigos de Am\u00e9rica. A escravitude foi abolida no pa\u00eds en 1851.\nAs divisi\u00f3ns pol\u00edticas e territoriais internas produciron a disoluci\u00f3n de Gran Colombia en 1830. O daquela chamado \"Departamento de Cundinamarca\" adoptou o nome de \"Nova Granada\", que mantivo at\u00e9 1858 cando se converteu na Confederaci\u00f3n Granadina. Despois dunha guerra civil de dous anos en 1863, cre\u00e1ronse os \"Estados Unidos de Colombia\", que duraron at\u00e9 1886, cando o pa\u00eds finalmente se converteu na Rep\u00fablica de Colombia. As divisi\u00f3ns internas mantiv\u00e9ronse entre as forzas pol\u00edticas bipartidistas, nalgunhas ocasi\u00f3ns provocando guerras civ\u00eds moi sanguentas, sendo a m\u00e1is salientable a guerra dos Mil D\u00edas (1899\u20131902).\nS\u00e9culo XX.\nAs intenci\u00f3ns dos Estados Unidos de Am\u00e9rica de influ\u00edr na \u00e1rea (especialmente na construci\u00f3n e control da Canle de Panam\u00e1) provocaron a separaci\u00f3n do Departmento de Panam\u00e1 en 1903 e o seu estabelecemento como naci\u00f3n. Os Estados Unidos pag\u00e1ronlle a Colombia 25\u00a0000\u00a0000 de d\u00f3lares en 1921, sete anos despois de rematar a canle, para compensar a participaci\u00f3n do presidente Roosevelt na creaci\u00f3n de Panam\u00e1, e Colombia reco\u00f1eceu a Panam\u00e1 baixo os termos do Tratado Thomson-Urrutia. Colombia e o Per\u00fa infront\u00e1ronse nunha guerra por mor de desputas territorias na bac\u00eda do r\u00edo Amazonas. A guerra rematou cun acordo de paz mediado pola Sociedade de Naci\u00f3ns. A Sociedade finalmente concedeu o territorio en disputa a Colombia en xu\u00f1o de 1934.\nPouco despois, Colombia conseguiu certo grao de estabilidade pol\u00edtica, que foi interrompida por un conflito sanguento que se produciu entre finais da d\u00e9cada de 1940 e comezos da d\u00e9cada de 1950, un per\u00edodo co\u00f1ecido como \"La Violencia\". A s\u00faa causa principal foron as tensi\u00f3n entre os dous principais partidos pol\u00edticos, que estalou co asasinato do candidato presidencial liberal, Jorge Eli\u00e9cer Gait\u00e1n, o 9 de abril de 1948. Os disturbios ocorridos en Bogot\u00e1, co\u00f1ecidos como Bogotazo, espall\u00e1ronse por todo o pa\u00eds provocando a morte de m\u00e1is de 180\u00a0000 colombianos.\nColombia participou na guerra de Corea cando Laureano G\u00f3mez foi elixido presidente. Foi o \u00fanico pa\u00eds de Am\u00e9rica Latina que se uniu \u00e1 guerra cun papel militar directo como aliado dos Estados Unidos de Am\u00e9rica. Foi particularmente importante a resistencia das tropas colombianas en Old Baldy.\nA violencia entre os dous principais partidos pol\u00edticos minguou cando Gustavo Rojas depuxo o presidente de Colombia nun golpe de estado e negociou coas guerrillas, e tam\u00e9n se pacificou o pa\u00eds baixo a xunto militar do xeneral Gabriel Par\u00eds.\nDespois de que Rojas fose deposto, o Partido Colombiano Conservador e o Partido Colombiano Liberal acordaron crear a Fronte Nacional, unha coalici\u00f3n que gobernar\u00eda o pa\u00eds conxuntamente. Segundo o acordo, a presidencia alternar\u00edase entre conservadores e liberais cada 4 anos durante 16 anos; os dous partidos ter\u00edan paridade en t\u00f3dolos outros cargos electivos. A Fronte Nacional acabou coa \"Violencia\", e tentou institu\u00edr reformas sociais e econ\u00f3micas de grande alcance en cooperaci\u00f3n coa Alianza para o Progreso. Malia o progreso en certos sectores, continuaron moitos problemas pol\u00edticos e sociais, polo que se crearon formalmente grupos de guerrilla como as FARC, o ELN e o M-19 para loitar contra o aparto pol\u00edtico e de goberno.\nDende a d\u00e9cada de 1960, o pa\u00eds sufriu un conflito armado asim\u00e9trico de baixa intensidade entre as forzas do goberno, os grupos guerrilleiros de esquerda e grupos paramilitares de extrema dereita. O conflito escalou na d\u00e9cada de 1990, principalmente nas \u00e1reas rurais illadas. Dende o comezo do conflito armado, activistas sociais loitaron para defender o respecto polos dereitos humanos, malia unha forte oposici\u00f3n. Diversas organizaci\u00f3ns das guerrillas decidiron desmobilizarse logo das negociaci\u00f3ns de paz en 1989\u20131994.\nOs Estados Unidos de Am\u00e9rica involucr\u00e1ronse fortemente no conflito dende o seu comezo, cando a comezos da d\u00e9cada de 1960, o Goberno dos Estados Unidos alentou \u00f3s militares colombianos a atacar milicias de esquerda na Colombia rural. Isto formou parte da loita estadounidense contra o comunismo. Mercenarios e corporaci\u00f3ns multinacionais como Chiquita Brands International son alg\u00fans dos actores internacionais que contribu\u00edron \u00e1 violencia do conflito.\nO 4 de xullo de 1991, promulgouse unha nova Constituci\u00f3n. Os cambios xerados pola nova constituci\u00f3n son considerados positivos pola sociedade colombiana.\nS\u00e9culo XXI.\nA administraci\u00f3n do presidente \u00c1lvaro Uribe (2002\u201310), adoptou unha pol\u00edtica de seguridade democr\u00e1tica que inclu\u00edu unha campa\u00f1a integrada de contraterrorismo e contrainsurxencia. O plan econ\u00f3mico do goberno tam\u00e9n promoveu a confianza nos investimentos. Como parte dun controvertido proceso de paz, as AUC (paramilitares de ultradereita) deixaron de funcionar como unha organizaci\u00f3n formal. En febreiro de 2008, manifest\u00e1ronse mill\u00f3ns de colombianos en oposici\u00f3n \u00e1s FARC e outros grupos guerrilleiros.\nLogo das negociaci\u00f3ns de paz en Cuba, o goberno colombiano do Presidente Juan Manuel Santos e a guerrilla das FARC-EP anunciaron un acordo final e o remate do conflito. Por\u00e9n, o referendo para ratificar o acordo non tivo \u00e9xito. Despoi diso, o goberno colombiano e as FARC asinaron un acordo de paz revisado en novembro de 2016, que foi aprobado polo Congreso colombiano. En 2016, o presidente Santos foi galardoado co Premio Nobel da Paz. O Goberno iniciou un proceso de atenci\u00f3n e reparaci\u00f3n integral \u00e1s v\u00edtimas do conflito. Colombia amosou un modesto progreso na s\u00faa loita por defender os dereitos humanos, segundo o expresado polo HRW. Foi creada unha Xurisdici\u00f3n Especial de Paz para investigar, clarificar, perseguir e castigar as violaci\u00f3ns dos dereitos humanos e do dereito internacional humanitario que ocorreron durante o conflito armado e para satisfacer o dereito \u00e1 xustiza das v\u00edtimas. Durante a s\u00faa visita a Colombia, Papa Francisco rendeu homenaxe \u00e1s v\u00edtimas do conflito.\nAs relaci\u00f3ns entre Colombia e Venezuela foron inestables por mor das diferenzas ideol\u00f3xicas de \u00e1mbolos dous gobernos. Colombia ofreceu axuda humanitaria con comida e menci\u00f1as para mitigar a escaseza de subministraci\u00f3ns en Venezuela. O Ministerio de Exteriores de Colombia declarou que t\u00f3dolos esforzos para resolver a crise en Venezuela ser\u00edan pac\u00edficos. Colombia propuxo a idea dos Obxectivos de Desenvolvemento Sost\u00edbel e un documento final foi adoptado polas Naci\u00f3ns Unidas.\nXeograf\u00eda.\nA xeograf\u00eda de Colombia caracter\u00edzase polas s\u00faas seis rexi\u00f3ns naturais que te\u00f1en as s\u00faas propias caracter\u00edsticas \u00fanicas, dende a rexi\u00f3n andina compartida con Ecuador e Venezuela, a rexi\u00f3n pac\u00edfica compartida con Panam\u00e1 e Ecuador, a rexi\u00f3n caribe\u00f1a compartida con Venezuela e Panam\u00e1, a Orinoqu\u00eda compartida con Venezuela, a rexi\u00f3n amaz\u00f3nica compartida con Venezuela, o Brasil, o Per\u00fa e Ecuador at\u00e9 a rexi\u00f3n insular, que comprende illas tanto no oc\u00e9ano Atl\u00e1ntico como no Pac\u00edfico.\nColombia limita polo noroeste con Panam\u00e1; polo leste con Venezuela e o Brasil; polo sur con Ecuador e o Per\u00fa; e ten as s\u00faas fronteiras mar\u00edtimas estabelecidas a trav\u00e9s de sete acordos no mar Caribe e tres no oc\u00e9ano Pac\u00edfico. At\u00f3pase entre as latitudes 12\u00b0N e 4\u00b0S, e as lonxitudes 67\u00b0 e 79\u00b0W.\nForma parte do cinto de lume do Pac\u00edfico, unha rexi\u00f3n do mundo suxeita a terremotos e erupci\u00f3ns volc\u00e1nicas, e no interior de Colombia, os Andes son o accidente xeogr\u00e1fico predominante. A maior\u00eda dos centros de poboaci\u00f3n de Colombia at\u00f3panse nas terras altas do interior. Ademais do Macizo Colombiano (nos departamentos surorientais de Cauca e Nari\u00f1o) est\u00e1 dividida en tres cordilleiras principais: a Cordilleira Occidental, que discorre pola costa do Pac\u00edfico e incl\u00fae a cidade de Cali; a Cordilleira Central, que discorre entre os vales dos r\u00edos Cauca e Magdalena e que incl\u00fae as cidades de Medell\u00edn, Manizales, Pereira e Armenia; e a Cordilleira Oriental, que se estende cara \u00f3 nordeste at\u00e9 a pen\u00ednsula de La Guajira e incl\u00fae a Bogot\u00e1, Bucaramanga e C\u00facuta.\nOs cumios da Cordilleira Occidental superan os 4\u00a0700 m, e os das Cordilleiras Central e Oriental superan os 5\u00a0000 m. A 2\u00a0600 m, Bogot\u00e1 \u00e9 a cidade que se atopa a maior altitude no mundo en comparaci\u00f3n con outras cidades do seu tama\u00f1o.\n\u00d3 leste dos Andes at\u00f3pase a sabana dos \"Llanos\", parte da conca do Orinoco e, no sueste do pa\u00eds, a xungla da Amazonia. Xuntas, estas terras baixas comprenden a metade do territorio de Colombia, mais conte\u00f1en menos do 6% da poboaci\u00f3n. A costa caribe\u00f1a do norte \u00e9 o fogar do 21,9% da poboaci\u00f3n e a rexi\u00f3n onde se atopan as principais cidades portuarias, como Barranquilla e Cartaxena de Indias. Xeralmente son chairas de terras baixas pero tam\u00e9n cont\u00e9n a Serra Nevada de Santa Marta, onde se atopan os m\u00e1is altos picos do pa\u00eds (o Pico Crist\u00f3bal Col\u00f3n e o Pico Sim\u00f3n Bol\u00edvar), as\u00ed como o deserto de La Guajira. En contraste, a costa do Pac\u00edfico \u00e9 descontinua e estreita, cunha mesta vexetaci\u00f3n, respaldada pola Serran\u00eda de Baud\u00f3, e est\u00e1 escasamente poboada. O principal porto do pac\u00edfico \u00e9 Buenaventura.\nOs principais r\u00edos de Colombia son o Magdalena, o Cauca, o Guaviare, o Atrato, o Meta, o Putumayo e o Caquet\u00e1. Colombia ten catro sistemas principais de drenaxe: a drenaxe do Pac\u00edfico, a drenaxe do Caribe, a conca do Orinoco e a conca do Amazonas. O Orinoco e o Amazonas marcan a fronteira de Colombia con Venezuela e o Per\u00fa respectivamente.\nAs \u00e1reas protexidas e o \"Sistema de Parques Nacionais\" abranguen unha \u00e1rea de 142\u00a0682,24 km\u00b2 e representan o 12,77% do territorio de Colombia. Comparado cos seus pa\u00edses veci\u00f1os, os \u00edndices de deforestaci\u00f3n de Colombia son relativamente baixos. Colombia \u00e9 o sexto pa\u00eds do mundo pola magnitude da subministraci\u00f3n total de auga doce renovable, e a\u00ednda ten grandes reservas de auga doce.\nClima.\nO clima de Colombia caracter\u00edzase por ser tropical, presentando variaci\u00f3ns dentro das seis rexi\u00f3ns naturais e dependendo da altitude, a temperatura, a humidade, o vento e chuvia. A diversidade de zonas clim\u00e1ticas en Colombia comprende os climas de selva tropical, de sabana, de estepa, de deserto e de monta\u00f1a.\nO clima de monta\u00f1a \u00e9 un dos trazos \u00fanicos dos Andes e outros relevos de grande altitude onde o clima est\u00e1 determinado pola elevaci\u00f3n. Por debaixo dos 1000 m de altura at\u00f3pase a zona de clima quente, onde a temperatura est\u00e1 por enriba dos 24\u00a0\u00b0C. Arredor do 82,5% da \u00e1rea total do pa\u00eds se atopa neste tipo de zona. A zona de clima temperado at\u00f3pase entre os 1001 e os 2000 m, e caracter\u00edzase por manter temperaturas entre os 17 e os 24\u00a0\u00b0C. A zona de clima fr\u00edo est\u00e1 presente entre os 2001 e os 3000 m e a temperatura var\u00eda entre os 12 e os 17\u00a0\u00b0C. A m\u00e1is altura at\u00f3panse as condici\u00f3ns alpinas da zona boscosa e logo os pasteiros sen \u00e1rbores do p\u00e1ramo. Por riba dos 4000 m, onde as temperaturas est\u00e1n baixo cero, o clima \u00e9 glacial, unha zona de xeo e neve permanentes.\nBiodiversidade.\nColombia \u00e9 un dos pa\u00edses megadiversos en canto a biodiversidade, sendo o primeiro pa\u00eds do mundo en n\u00famero de especies de aves. En canto \u00e1 flora, o pa\u00eds ten entre 40\u00a0000 e 45\u00a0000 especie de plantas, o equivalente \u00f3 10 oou 20% de t\u00f3dalas especies do mundo, o cal \u00e9 a\u00ednda m\u00e1is destacado se se ten en conta que Colombia \u00e9 considerado un pa\u00eds de tama\u00f1o intermedio. Colombia \u00e9 o segundo pa\u00eds m\u00e1is biodiverso do mundo, s\u00f3 por detr\u00e1s do Brasil, que \u00e9 unhas sete veces meirande.\nColombia \u00e9 o pa\u00eds do mundo que m\u00e1is se caracteriza pola s\u00faa biodiversidade, coa taxa m\u00e1is alta de especies por unidade de \u00e1rea en todo o mundo e co maior n\u00famero de endemismos (especies que non se atopan de xeito natural en ning\u00fan outro pa\u00eds). Arredor dun 10% das especies animais da Terra viven en Colombia, inclu\u00edndo m\u00e1is de 1\u00a0900 especies de aves, m\u00e1is que en Europa e Am\u00e9rica do Norte xuntos. Colombia ten o 10% de t\u00f3dalas especies de mam\u00edferos do mundo, o 14% das especies de anfibios e o 18% das aves do mundo.\nColombia conta cunhas 2\u00a0000 especies de peixes mari\u00f1os e \u00e9 o segundo pa\u00eds m\u00e1is diverso en peixes de auga doce. Colombia \u00e9 o pa\u00eds do mundo con maior n\u00famero de bolboretas end\u00e9micas, o primeiro pa\u00eds en especies de orqu\u00eddea e ten arredor de 7\u00a0000 especies de cole\u00f3pteros. Colombia \u00e9 o segundo pa\u00eds en n\u00famero de anfibios e \u00e9 o terceiro pa\u00eds m\u00e1is diverso en r\u00e9ptiles e palmeiras. Conta con preto de 1\u00a0900 especies de moluscos e, segundo as estimaci\u00f3ns, ten arredor de 300\u00a0000 especies of invertebrados. En Colombia hai 32 biomas territoriais e 314 tipos de ecosistemas.\nGoberno e pol\u00edtica.\nColombia \u00e9 un Estado Social de Dereito, unha rep\u00fablica onde o poder executivo domina a estrutura de goberno. O presidente, elixido xunto co vicepresidente por voto popular durante catro anos, funciona tanto como xefe de estado como a testa do goberno.\nO parlamento bicameral de Colombia \u00e9 o Congreso que est\u00e1 constitu\u00eddo polo Senado, de 102 escanos, elixidos en circunscrici\u00f3n nacional, e pola C\u00e1mara de Representantes, de 166 escanos, elixidos en representaci\u00f3n proporcional \u00e1 poboaci\u00f3n de cada departamento e do Distrito Capital, 5 deles son elixidos por sectores minoritarios (ind\u00edxenas, afrocolombianos, minor\u00edas pol\u00edticas e colombianos no exterior). Os membros de ambas as c\u00e1maras son elixidos por voto popular por per\u00edodos de catro anos. O sistema xudicial colombiano experimentou reformas significativas na d\u00e9cada dos noventa.\nVexa tam\u00e9n: Lista de presidentes de Colombia\nDivisi\u00f3ns administrativas.\nColombia div\u00eddese pol\u00edtico-administrativamente en 32 departamentos e 1 distrito capital(*) que depende administrativamente do departamento de Cundinamarca: \nPartidos pol\u00edticos.\nPartido Liberal, Partido Conservador, (Moir) Movemento Obreiro Independente e Revolucionario, Partido Socialista dos Traballadores, Fronte pola Defensa do Folclore Andino Colombiano (PDFAC), Polo Democr\u00e1tico Independente e Alternativo(PDI), Convergencia Cidadana, Novo Liberalismo Ardilista, Nova Forza Democr\u00e1tica,(FILA)Fronte de Esquerda Liberal Autentico,(FLIP) Fronte de Liberalismo Independente de Piedecuesta, Cambio Radical.\nEconom\u00eda.\nHistoricamente unha econom\u00eda agr\u00edcola, Colombia urbanizouse rapidamente no s\u00e9culo XX, no final do cal s\u00f3 o 15,8% dos traballadores do pa\u00eds estaban empregados na agricultura, xerando s\u00f3 o 6,6% do PIB; o 19,6% dos traballadores estaban empregados na industria e un 64,6% en servizos, sendo responsables do 33,4% e do 59,9% do PIB respectivamente. A produci\u00f3n econ\u00f3mica do pa\u00eds est\u00e1 dominada pola s\u00faa forte demanda dom\u00e9stica. O gasto en consumo dos fogares \u00e9 o maior compo\u00f1ente do PIB.\nA econom\u00eda de mercado de Colombia medrou de xeito estable no final do s\u00e9culo XX, co seu Produto Interior Bruto (PIB) medrando unha media de m\u00e1is do 4% por ano entre 1970 e 1998. O pa\u00eds sufriu unha recesi\u00f3n en 1999 (o primeiro ano completo de crecemento negativo dende a Gran Depresi\u00f3n), e a recuperaci\u00f3n econ\u00f3mica foi longa e chea de atrancos. Por\u00e9n, nos \u00faltimos anos o crecemento foi moi importante, chegando \u00f3 6,9% en 2007, un dos \u00edndices de crecemento econ\u00f3mico m\u00e1is altos de Am\u00e9rica Latina. De acordo con estimaci\u00f3ns do Fondo Monetario Internacional, en 2012 o produto interior bruto de Colombia era de $500\u00a0bill\u00f3ns de d\u00f3lares (o 28\u00ba do mundo e terceiro de Am\u00e9rica do Sur).\nO gasto p\u00fablico total representa o 27,9% da econom\u00eda dom\u00e9stica. A d\u00e9beda externa representa o 39,9% do produto interior bruto. Un forte clima fiscal foi reafirmado por unha alza nas cualificaci\u00f3ns crediticias dos bonos. A inflaci\u00f3n anual pechou no 2017 cun 4,09% YoY (fronte o 5,75% YoY en 2016). A taxa de desemprego no ano 2017 era do 9,4%, a\u00ednda que a informalidade \u00e9 o maior problema que afronta o mercado laboral (os ingresos dos traballadores formais medraron un 24,8% en 5 anos, mentres que os ingresos laborais dos traballadores informais aumentaron s\u00f3 un 9%). Colombia ten unha zona de libre comercio (FTZ), a Zona Franca do Pac\u00edfico, que se atopa en Valle del Cauca, unha das zonas m\u00e1is atractivas para o investimento estranxeiro.\nO sector financeiro medrou favorablemente debido \u00e1 boa liquidez na econom\u00eda, \u00f3 crecemento do cr\u00e9dito e \u00f3 bo rendemento da econom\u00eda colombiana. A Bolsa de Valores de Colombia a trav\u00e9s do MILA ofrece un mercado rexional \u00f3 comercio de acci\u00f3ns. Colombia \u00e9 agora unha das tres econom\u00edas cunha puntuaci\u00f3n perfecta no \u00edndice de fortaleza dos dereitos legais, segundo o Banco Mundial.\nA produci\u00f3n de electricidade en Colombia prov\u00e9n maioritariamente de fontes de enerx\u00eda renovable. O 69,93% \u00e9 obtido a partir de xeraci\u00f3n hidroel\u00e9ctrica. O compromiso de Colombia coa enerx\u00eda renovable reco\u00f1eceuse no \"\u00cdndice Global de Econom\u00eda Verde (GGEI)\" de 2014, que se encontraba entre as 10 mellores naci\u00f3ns do mundo en canto a sectores de eficiencia ecol\u00f3xica.\nColombia \u00e9 rica en recursos naturais, e as s\u00faas principais exportaci\u00f3ns incl\u00faen combustibles minerais, petr\u00f3leo, produtos de destilaci\u00f3n, froita e outros produtos agr\u00edcolas, azucre e confitar\u00eda, alimentos, pl\u00e1sticos, pedras preciosas, metais, madeira, produtos qu\u00edmicos, f\u00e1rmacos, veh\u00edculos, produtos e equipamentos electr\u00f3nicos, perfumar\u00eda e cosm\u00e9tica, maquinaria, artigos manufacturados, t\u00e9xtiles e teas, roupa e calzado, vidro e cristalar\u00eda, mobles, edificios prefabricados, produtos militares, material para o fogar e a oficina, equipamento de construci\u00f3n e software, entre outros. Os principais socios comerciais son os Estados Unidos, a China, a Uni\u00f3n Europea e alg\u00fans pa\u00edses de Am\u00e9rica Latina.\nAs exportaci\u00f3ns non tradicionais impulsaron o crecemento das vendas estranxeiras colombianas, as\u00ed como a diversificaci\u00f3n dos destinos de exportaci\u00f3n grazas a novos tratados de libre comercio.\nEn 2017, o Departamento Administrativo Nacional de Estat\u00edstica (DANE) reportou que o 26,9% da poboaci\u00f3n estaba vivindo por debaixo do limiar da pobreza, dos cales o 7,4% se atopaban en \"pobreza extrema\". A taxa de pobreza multidimensional alcanza \u00f3 17,0% da poboaci\u00f3n. O Goberno estivo desenvolvendo un proceso de inclusi\u00f3n financeira entre a poboaci\u00f3n m\u00e1is vulnerable do pa\u00eds.\nO recente crecemento econ\u00f3mico provocou un aumento considerable de novos millonarios, as\u00ed como novos emprendedores, \u00e9 dicir, colombianos cun patrimonio neto de m\u00e1is de 1\u00a0bill\u00f3n de d\u00f3lares.\nA achega do turismo \u00f3 PIB foi de 5\u00a0880,3bn de d\u00f3lares (o 2,0% do PIB total) en 2016. O turismo xerou 556\u00a0135 empregos (o 2,5% do total de empregados) en 2016. Os turistas estranxeiros creceron dende os 0,6\u00a0mill\u00f3ns en 2007 at\u00e9 os 4\u00a0mill\u00f3ns en 2017.\nCiencia e tecnolox\u00eda.\nColombia ten m\u00e1is de 3\u00a0950 grupos de investigaci\u00f3n en ciencia e tecnolox\u00eda. iNNpulsa, un organismo do goberno que promove o emprendemento e a innovaci\u00f3n no pa\u00eds, achega subvenci\u00f3ns a novas empresas, ademais doutros servizos que ofrecen instituci\u00f3ns como Apps.co. Xurdiron numerosos espazos de traballo conxunto para servir como comunidades para novas empresas grandes e pequenas. Organizaci\u00f3ns como a Corporaci\u00f3n para a Investigaci\u00f3n Biol\u00f3xica (CIB), que apoia \u00e1 mocidade interesada no traballo cient\u00edfico, foron creadas con \u00e9xito en Colombia. O Centro International para a Agricultura Tropical con sede en Colombia investiga o reto crecente do quecemento global e a seguridade alimentaria.\nEn Colombia, t\u00e9\u00f1ense realizado importantes avances relacionados coa medicina, como o primeiro marcapasos externo con el\u00e9ctrodos internos, inventado polo enxe\u00f1eiro electr\u00f3nico Jorge Reynolds Pombo, unha invenci\u00f3n de grande importancia para aqueles que sofren de insuficiencia card\u00edaca. Tam\u00e9n foron ideadas en Colombia as t\u00e9cnicas de microqueratoma e queratomileusis, que forman a base fundamental do que hoxe se co\u00f1ece como LASIK (unha das m\u00e1is importantes t\u00e9cnicas para a correcci\u00f3n da visi\u00f3n) e a v\u00e1lvula de Hakim para o tratamento da hidrocefalia, entre outras. Colombia comezou a innovar na tecnolox\u00eda militar para o seu propio ex\u00e9rcito e para outros ex\u00e9rcitos do mundo, especialmente no dese\u00f1o e creaci\u00f3n de protecci\u00f3n bal\u00edstica, hardware militar, robots militares, bombas, simuladores e radares.\nAlg\u00fans cient\u00edficos l\u00edderes colombianos son Joseph M. Tohme, investigador reco\u00f1ecido polo seu traballo na diversidade xen\u00e9tica da comida, Manuel Elkin Patarroyo que \u00e9 co\u00f1ecido polo seu traballo no desenvolvemento dunha vacina sint\u00e9tica contra a malaria, Francisco Lopera que descubriu a \"mutaci\u00f3n paisa\" ou un tipo de doenza de Alzh\u00e9imer de inicio precoz, Rodolfo Llin\u00e1s, co\u00f1ecido polo seu estudo das propiedades intr\u00ednsecas das neuronas e a teor\u00eda dunha s\u00edndrome que cambiou o xeito de entender o cerebro, Jairo Quiroga Puello reco\u00f1ecido polos seus estudos na caracterizaci\u00f3n de substacias sint\u00e9ticas que poden ser usadas para loitar contra fungos, neoplasias, tuberculose e mesmo algunhas clases de virus, e \u00c1ngela Restrepo, que estabeleceu unha diagnose e un tratamento para combater os efectos dunha doenza causada polo \"Paracoccidioides brasiliensis\".\nInfraestruturas.\nO transporte en Colombia est\u00e1 regulado polas funci\u00f3ns do Ministerio de Transporte e entidades como o Instituto Nacional de V\u00edas (INV\u00cdAS) responsable das estradas do pa\u00eds, o Aerocivil, responsable da aviaci\u00f3n civil e dos aeroportos, a Axencia Nacional de Infraestrutura, a cargo das concesi\u00f3ns a trav\u00e9s de colaboraci\u00f3ns p\u00fablico-privadas, para o dese\u00f1o, construci\u00f3n, mantemento, operaci\u00f3n e administraci\u00f3n das infraestruturas de transporte, o Directorio Mar\u00edtimo Xeral (Dimar) que ten a responsabilidade da coordinaci\u00f3n do tr\u00e1fico mar\u00edtimo xunto coa Mari\u00f1a Colombiana, entre outros, e baixo a supervisi\u00f3n da Superintendencia de Portos e Transporte. A rede de estradas en Colombia ten unha lonxitude de 215\u00a0000\u00a0km, dos cales 23\u00a0000 est\u00e1n pavimentados. O transporte ferroviario en Colombia est\u00e1 adicado case completamente a mercanc\u00edas e a rede ferroviaria ten unha lonxitude de 1\u00a0700\u00a0km. Colombia ten 3\u00a0960 quil\u00f3metros de gasodutos, 4\u00a0900 quil\u00f3metros de oleodutos e 2\u00a0990 quil\u00f3metros de tubaxes de produtos refinados.\nO obxectivo de Colombia \u00e9 constru\u00edr 7\u00a0000\u00a0km de estradas no per\u00edodo de 2016 e 2020 e reducir o tempo das viaxes un 30% e o custo de transporte un 20%. Un programa de concesi\u00f3n de autoestradas abrnaguer\u00e1 40 proxectos, e forma parte dun grande obxectivo estrat\u00e9xico de investir case 50 bill\u00f3ns de d\u00f3lares en infrastruturas de transporte, inclu\u00edndo novas v\u00edas f\u00e9rreas, facer navegable de novo o r\u00edo Magdalena, mellorar as infraestruturas dos portos, as\u00ed como a expansi\u00f3n do aeroporto de Bogot\u00e1.\nDemograf\u00eda.\nCunha poboaci\u00f3n estimada de 49\u00a0mill\u00f3ns de persoas en 2017, Colombia \u00e9 o terceiro pa\u00eds m\u00e1is poboado de Am\u00e9rica Latina, despois do Brasil e de M\u00e9xico. A comezos do s\u00e9culo XX, a poboaci\u00f3n de Colombia era de preto de 4\u00a0mill\u00f3ns de persoas. Dende comezos da d\u00e9cada de 1970, Colombia experimentou dencensos constantes nas s\u00faas taxas de fertilidade, mortalidade e de crecemento da poboaci\u00f3n. A taxa de crecemento da poboaci\u00f3n no ano 2016 estimouse en 0,9%. A taxa de fertilidade era de 1,9 nacementos por muller no ano 2015. Arredor do 26,8% da poboaci\u00f3n ten 15 anos ou menos, o 65,7% est\u00e1 entre os 15 e os 64 anos e o 7,4% ten m\u00e1is de 65 anos. A proporci\u00f3n de persoas maiores no total da poboaci\u00f3n medrou de xeito substancial. Esp\u00e9rase que Colombia chegue \u00f3s 50,2\u00a0mill\u00f3ns de persoas en 2020 e a 55,3\u00a0mill\u00f3ns no ano 2050.\nA poboaci\u00f3n conc\u00e9ntrase nas terras altas andinas e \u00f3 longo da costa caribe\u00f1a, a\u00ednda que a densidade de poboaci\u00f3n \u00e9 maior nas rexi\u00f3ns andinas. Os nove departamentos de terras baixas supo\u00f1en o 54% da \u00e1rea de Colombia mais s\u00f3 te\u00f1en o 6% da poboaci\u00f3n. Tradicionalmente unha sociedade rural, o movemento cara a \u00e1reas urbanas foi moi importante a mediados do s\u00e9culo XX, e Colombia \u00e9 un dos pa\u00edses m\u00e1is urbanizados de Am\u00e9rica Latina. A poboaci\u00f3n urbana incrementou dende o 31% do total en 1938 a case o 60% en 1973, e no ano 2014 chegou \u00f3 76%. A poboaci\u00f3n de Bogot\u00e1 pasou de 300\u00a0000 habitantes en 1938 a m\u00e1is 8\u00a0mill\u00f3ns no ano 2017. En total, no ano 2015 setenta e d\u00faas cidades te\u00f1en poboaci\u00f3ns de m\u00e1is de 100\u00a0000 habitantes. No ano 2012, Colombia ti\u00f1a a meirande poboaci\u00f3n de persoas desprazadas internamente, estimada en 4,9\u00a0mill\u00f3ns.\nA esperanza de vida era de 74,8 anos en 2015 e a mortalidade infantil era de 13,1 por mil en 2016. En 2015, o 94,58% dos adultos e o 98,66% dos mozos estaban alfabetizados e o goberno inviste o 4,49% do seu PIB en educaci\u00f3n.\nColombia clasif\u00edcase no terceiro posto do Happy Planet Index.\nLinguas.\nM\u00e1is do 99,2% dos colombianos fala castel\u00e1n. Ademais, no pa\u00eds tam\u00e9n se falan 65 linguas ind\u00edxenas, d\u00faas linguas crioulas, a lingua roman\u00ed e lingua de sinais colombiana. O ingl\u00e9s ten status oficial no arquip\u00e9lago de San Andr\u00e9s, Providencia e Santa Catalina.\nInclu\u00edndo o castel\u00e1n, a base de datos Ethnologue nomea 101 linguas en Colombia. O n\u00famero espec\u00edfico de linguas faladas var\u00eda lixeiramente xa que alg\u00fans autores consideran linguas diferentes o que outros consideran variedades ou dialectos da mesma lingua. As mellores estimaci\u00f3ns numeran en 71 linguas as faladas no pa\u00eds, a maior\u00eda delas pertencentes \u00e1s familias ling\u00fc\u00edsticas chibcha, tucana, bora\u2013witoto, guahibana, arauaca, caribe, barbacoana e salibana. Est\u00edmase que o n\u00famero de falantes de linguas ind\u00edxenas rolda os 850\u00a0000.\nGrupos \u00e9tnicos.\nColombia \u00e9 diversa etnicamente, xa que a s\u00faa poboaci\u00f3n descende principalmente dos pobos ind\u00edxenas orixinais, dos colonizadores espa\u00f1ois, e dos africanos levados \u00f3 pa\u00eds como escravos. Ademais a emigraci\u00f3n europea e do Oriente Medio durante o s\u00e9culo XX contribu\u00edu \u00e1 diversa herdanza cultural colombiana. A distribuci\u00f3n demogr\u00e1fica reflicte un patr\u00f3n que est\u00e1 influ\u00eddo polo seu pasado colonial. Os brancos tenden a concentrarse principalmente nos centros urbanos, como Bogot\u00e1, Medell\u00edn ou Cali. As poboaci\u00f3ns das principais cidades tam\u00e9n incl\u00faen unha importante poboaci\u00f3n de mestizos. Os campesi\u00f1os mestizos das \u00e1reas rurais tam\u00e9n viven nas terras altas andinas, onde os conquistares espa\u00f1ois se mesturaron con mulleres ind\u00edxenas. Os mestizos incl\u00faen a artes\u00e1ns e pequenos comerciantes que xogaron un importante papel na expansi\u00f3n urbana das \u00faltimas d\u00e9cadas.\nO censo de 2005 amosou que a \"poboaci\u00f3n non \u00e9tnica\", conformada por brancos e mestizos (aqueles de ascendencia europea e ind\u00edxena), constit\u00faen o 86% da poboaci\u00f3n do pa\u00eds. O 10,6% \u00e9 de ascendencia africana. Os pobos ind\u00edxenas representan o 3,4% da poboaci\u00f3n. O 0,01% da poboaci\u00f3n \u00e9 xitana. Unha estimaci\u00f3n extraoficial considera que o 49% da poboaci\u00f3n colombiana \u00e9 mestiza e que arredor do 36% \u00e9 branca, principalmente de ascendencia espa\u00f1ola, a\u00ednda que tam\u00e9n hai unha importante poboaci\u00f3n de ascendencia do Oriente Medio; nalg\u00fans sectores da sociedade hai unha cantidade considerable de persoas con ascendencia italiana e alem\u00e1.\nMoitos dos pobos ind\u00edxenas experimentaron unha reduci\u00f3n da poboaci\u00f3n durante o goberno espa\u00f1ol e outros foron absorvidos dentro da poboaci\u00f3n mestiza, mais os pobos actuais representan m\u00e1is de oitenta culturas diferentes. As reservas (ou \"resgardos\") estabelecidos para os pobos ind\u00edxenas ocupan unha \u00e1rea de 305\u00a0716,4 km\u00b2 (ou o 27% da \u00e1rea total do pa\u00eds) e est\u00e1n habitadas por algo m\u00e1is de 800\u00a0000 persoas. Alg\u00fans dos pobos m\u00e1is importantes en poboaci\u00f3n son os wayuu, os paez, os pastos, os ember\u00e1 e os zen\u00fa. Os departamentos de La Guajira, Cauca, Nari\u00f1o, C\u00f3rdoba e Sucre te\u00f1en as maiores poboaci\u00f3ns ind\u00edxenas.\nA Organizaci\u00f3n Nacional Ind\u00edxena de Colombia (ONIC), fundada no primeiro Congreso Nacional Ind\u00edxena en 1982, \u00e9 unha organizaci\u00f3n que representa \u00e1s comunidades ind\u00edxenas de Colombia. En 1991, Colombia asinou e ratificou a actual lei internacional no relativos \u00f3s pobos ind\u00edxenas, a Convenci\u00f3n 169 da OIT sobre pobos ind\u00edxenas e tribais.\nOs africanos foron levados a Colombia como escravos, principalmente \u00e1s terras baixas costeiras, dende comezos do s\u00e9culo XVI at\u00e9 o s\u00e9culo XIX. As maiores comunidades afrocolombianas at\u00f3panse nas costas do Caribe e do Pac\u00edfico. A poboaci\u00f3n do departamento de Choc\u00f3, que se atopa no recuncho norte da costa pac\u00edfica colombiana, \u00e9 de ascendencia africana nun 80%. Os brit\u00e1nicos e os xamaicanos migraron cara \u00e1s illas de San Andr\u00e9s e Providencia. Un bo n\u00famero de europeos e norteamericanos migraron \u00f3 pa\u00eds no final do s\u00e9culo XIX e comezos do XX, inclu\u00edndo xente da antiga Uni\u00f3n Sovi\u00e9tica durante e despois da segunda guerra mundial.\nMoitas comunidades inmigrantes se asentaron na costa do Caribe, en especial orixinarios de Oriente Medio. Barranquilla (a meirande cidade do Caribe colombiano) e outras cidades caribe\u00f1as te\u00f1en grandes poboaci\u00f3ns de libaneses, palestinos e outros \u00e1rabes. Tam\u00e9n hai importantes comunidades de chineses, xaponeses, xitanos e xudeus. Existe unha gran migraci\u00f3n de venezolanos por mor da situaci\u00f3n pol\u00edtica e econ\u00f3mica de Venezuela.\nRelixi\u00f3n.\nO Departamento Administrativo Nacional de Estat\u00edstica (DANE) non amosa estat\u00edstica da relixi\u00f3n, e os informes exactos son dif\u00edciles de obter. Por\u00e9n, baseados en diversos estudos e enquisas, arredor dun 90% da poboaci\u00f3n \u00e9 cristi\u00e1, a maior\u00eda dos cales (70,9%\u201379%) son cat\u00f3licos, existindo unha significativa minor\u00eda (16,7%) de protestantes (a maior\u00eda evanx\u00e9licos). Arredor do 4,7% da poboaci\u00f3n \u00e9 atea ou agn\u00f3sticos, mentres que o 3,5% declara crer en Deus mais non seguir unha relixi\u00f3n espec\u00edfica. O 1,8% dos colombianos \u00e9 testemu\u00f1a de Xehov\u00e1 e adventista e menos do 1% \u00e9 membro doutras relixi\u00f3ns, como o islam, o xuda\u00edsmo, o budismo, o mormonismo, o hindu\u00edsmo, as relixi\u00f3ns ind\u00edxenas, hare krishna, o movemento rastafari, a Igrexa ortodoxa e movementos espirituais. As persoas restantes non responderon ou declararon non saber. Ademais das devanditas estat\u00edsticas, o 35,9% dos colombianos declarou que non practica a s\u00faa fe de xeito activo.\nA\u00ednda que Colombia \u00e9 un pa\u00eds cat\u00f3lico segundo as cifras de bautismos, a constituci\u00f3n de 1991 garante a liberdade de relixi\u00f3n e t\u00f3dalas fes e igrexas relixiosas son igualmente libres segundo a lei.\nMaiores cidades.\nColombia \u00e9 un pa\u00eds altamente urbanizado. As meirandes cidades do pa\u00eds son Bogot\u00e1, cun estimado de 8 mill\u00f3s de habitantes, Medell\u00edn, cun estimado de 2,5\u00a0mill\u00f3ns de habitantes, Cali, cun estimado de 2,4\u00a0mill\u00f3ns de habitantes, e Barranquilla, cun estimado de 1,2\u00a0mill\u00f3ns de habitantes. Cartaxena de Indias tam\u00e9n salienta en n\u00famero de habitantes e a cidade de Bucaramanga \u00e9 relevante en termos de poboaci\u00f3n metropolitana.\nCultura.\nColombia at\u00f3pase na confluencia entre Am\u00e9rica Latina e o resto do continente americano, e como tal \u00e9 o fogar dun gran n\u00famero de influencias culturais. A cultura ind\u00edxena, a espa\u00f1ola e outras como a europea, a africana, a estadounidense, a caribe\u00f1a e a \u00e1rabe, as\u00ed como outras influencias culturais latinoamericanas, est\u00e1n presentes na cultura moderna de Colombia. A migraci\u00f3n urbana, a industrializaci\u00f3n, a globalizaci\u00f3n e outros cambios pol\u00edticos, sociais e econ\u00f3micos tam\u00e9n provocaron cambios culturais no pa\u00eds.\nMoitos s\u00edmbolos nacionais, tanto os obxectos como os temas, xurdiron das diversas tradici\u00f3ns culturais de Colombia e apuntan a representar o que Colombia e o pobo colombiano te\u00f1en en com\u00fan. As expresi\u00f3ns culturais en Colombia son promovidas polo goberno a trav\u00e9s do Ministerio de Cultura.\nLiteratura.\nA literatura de Colombia data da \u00e9poca precolombiana, sendo un notable exemplo do per\u00edodo o poema \u00e9pico co\u00f1ecido como a \"Lenda de Yurupary\" (en nheengatu: \"Jurupar\u00ed\"). Nos tempos da colonia espa\u00f1ola, salientan os escritores Juan de Castellanos (\"Eleg\u00edas de varones ilustres de Indias\"), Hernando Dom\u00ednguez Camargo e o seu poema \u00e9pica a San Ignacio de Loyola, Pedro Sim\u00f3n, Juan Rodr\u00edguez Freyle (\"El Carnero\"), Lucas Fern\u00e1ndez de Piedrahita, e a monxa Francisca Josefa de Castillo, representante do misticismo.\nA literatura logo da independencia est\u00e1 vencellada \u00f3 romanticismo de autores como Antonio Nari\u00f1o, Jos\u00e9 Fern\u00e1ndez Madrid, Camilo Torres Tenorio e Francisco Antonio Zea. Na segunda metade do s\u00e9culo XIX e comezos do XX f\u00edxose popular o x\u00e9nero literario do \"costumismo\"; grandes escritores deste per\u00edodo foron Tom\u00e1s Carrasquilla, Jorge Isaacs e Rafael Pombo (este \u00faltimo escribiu notables obras de literatura infantil). Neste per\u00edodo, autores como Jos\u00e9 Asunci\u00f3n Silva, Jos\u00e9 Eustasio Rivera, Le\u00f3n de Greiff, Porfirio Barba-Jacob e Jos\u00e9 Mar\u00eda Vargas Vila desenvolveron o movemento modernista. En 1872, Colombia estabeleceu a Academia Colombiana da Lingua, a primeira academia da lingua castel\u00e1 en Am\u00e9rica. O poeta Candelario Obeso escribiu \"Cantos Populares de mi Tierra\" (1877), o primeiro libro de poes\u00eda dun autor afrocolombiano.\nEntre 1939 e 1940, foron publicados sete libros de poes\u00eda baixo o nome \"Piedra y cielo\" na cidade de Bogot\u00e1, os cales impactaron de modo significativo no pa\u00eds e que foron editados por Jorge Rojas. Na seguinte d\u00e9cada, Gonzalo Arango fundou o movemento do \"nada\u00edsmo\" en resposta \u00e1 violencia da \u00e9poca; foi influ\u00eddo polo nihilismo, o existencialismo, e o pensamento doutro grande escritor colombiano, Fernando Gonz\u00e1lez Ochoa. Durante o boom latinoamericano, xurdiron moitos escritores de \u00e9xito, liderados polo Nobel de Literatura Gabriel Garc\u00eda M\u00e1rquez e a s\u00faa principal obra, \"Cien a\u00f1os de soledad\", Eduardo Caballero Calder\u00f3n, Manuel Mej\u00eda Vallejo e \u00c1lvaro Mutis, un escritor que foi galardoado co Premio Miguel de Cervantes e o Premio Pr\u00edncipe de Asturias das Letras. Outros autores contempor\u00e1noes salientables son Fernando Vallejo, William Ospina (Premio R\u00f3mulo Gallegos) e Germ\u00e1n Castro Caycedo.\nArtes visuais.\nA arte de Colombia ten unha historia de m\u00e1is de 3\u00a0000 anos de historia. Os artistas colombianos capturaron o cambiante contexto pol\u00edtico e cultural usando unha gran variedade de estilos e formatos. Existen evidencias arqueol\u00f3xicas de cer\u00e1mica que foron producidas en Colombia m\u00e1is cedo que en ningunha outra parte de Am\u00e9rica, que data do ano -3\u00a0000.\nOs exemplos m\u00e1is antigos de artesan\u00eda de ouro foron atribu\u00eddos \u00f3 pobo tumaco da costa do Pac\u00edfico e datan do ano -325. Entre os anos -200 e 800, a cultura San Agust\u00edn, mestres da cantar\u00eda, entrou no seu \"per\u00edodo cl\u00e1sico\". Erixiron centros cerimoniais, sarc\u00f3fagos e grandes mon\u00f3litos que representaban formas antropom\u00f3rficas e zoom\u00f3rficas de rocha.\nA arte colombiana seguiu as tendencias de cada \u00e9poca, polo que durante os s\u00e9culos XVI \u00f3 XVIII, o catolicismo espa\u00f1ol tivo unha grande influencia na arte colombiana, e o popular estilo barroco foi substitu\u00eddo polo rococ\u00f3 cando os borb\u00f3ns ascenderon \u00e1 Coroa Espa\u00f1ola. Mais recentemente, os artistas colombianos Pedro Nel G\u00f3mez e Santiago Mart\u00ednez Delgado comezaron o Movemento Mural Colombiano na d\u00e9cada de 1940, con caracter\u00edsticas do neoclasicismo e do Art d\u00e9co.\nDende a d\u00e9cada de 1950, a arte colombiana comezou a desenvolver o seu propio punto de vista, reinventando elementos tradicionais baixo os conceptos do s\u00e9culo XX. Exemplos disto son os retratos de Ignacio G\u00f3mez Jaramillo, que amosou o que a arte colombiana pod\u00eda facer coas novas t\u00e9cnicas aplicadas en temas t\u00edpicos colombianos. Carlos Correa, coa s\u00faa paradigm\u00e1tica \"Naturaleza muerta en silencio\" (natureza morta en silencio), mestura abstracci\u00f3n e cubismo. Alejandro Obreg\u00f3n \u00e9 a mi\u00fado considerado o pai da pintura moderna colombiana e un dos artistas m\u00e1is influentes deste per\u00edodo debido \u00e1 s\u00faa orixinalidade, e as s\u00faas pinturas combinan paisaxes simb\u00f3licas e o uso expresionista dos animais, (especialmente o c\u00f3ndor andino). Fernando Botero, Omar Rayo, Enrique Grau, \u00c9dgar Negret, David Manzur, Rodrigo Arenas Betancourt, Oscar Murillo, Doris Salcedo e Oscar Mu\u00f1oz son alg\u00fans dos artistas colombianos de sona internacional.\nA escultura colombiana entre os s\u00e9culo XVI e XVIII estivo maioritariamente adicada a representaci\u00f3ns relixiosas de arte eclesi\u00e1stica, fortemente influenciada polas escolas espa\u00f1olas de escultura sagrada. Durante o primeiro per\u00edodo da Rep\u00fablica Colombiana, os artistas nacionais centr\u00e1ronse na produci\u00f3n de retratos escult\u00f3ricos de pol\u00edticos e figuras p\u00fablicas, seguindo a tendencia neocl\u00e1sica. Durante o s\u00e9culo XX, a escultura colombiana comezou a desenvolver un traballo audaz e innovador co obxectivo de acadar unha mellor comprensi\u00f3n da sensibilidade nacional.\nA fotograf\u00eda colombiana estivo marcada pola chegada do daguerrotipo. Jean-Baptiste Louis Gros foi quen introduciu o proceso de daguerrotipo a Colombia en 1841. A biblioteca p\u00falica Piloto ten os meirandes arquivos de negativos de Am\u00e9rica Laina, contendo 1,7\u00a0mill\u00f3ns de fotograf\u00edas antigas que cobren a historia de Colombia dende 1848 at\u00e9 2005.\nA prensa colombiana promoveu o traballo de humorista gr\u00e1fico. Nas d\u00e9cadas recentes, os fanzines, internet e editoriais independentes tiveron un papel fundamental no crecemento da banda dese\u00f1ada en Colombia."}
{"id": "1229", "revid": "98629", "url": "https://gl.wikipedia.org/wiki?curid=1229", "title": "Brasil", "text": "O Brasil, oficialmente Rep\u00fablica Federativa do Brasil, \u00e9 unha rep\u00fablica federal formada pola uni\u00f3n de vinte seis estados federados e un Distrito Federal, situada en Am\u00e9rica do Sur. O pa\u00eds conta con 5.570 municipios e unha superficie de 8\u00a0515\u00a0767\u00a0km\u00b2, o que o converte no pa\u00eds m\u00e1is grande do territorio suramericano, ocupando a s\u00faa superficie a metade do mesmo. En comparaci\u00f3n co resto de Estados do planeta, ocupa o quinto lugar en n\u00famero de habitantes, con 213\u00a0317\u00a0639 (2021), as\u00ed como en territorio. Por\u00e9n, presenta un dos m\u00e1is baixos \u00edndices de densidade de poboaci\u00f3n. A s\u00faa capital \u00e9 a cidade de Brasilia, a cal substitu\u00edu a R\u00edo de Xaneiro en 1960. Antes da cidade fluminense a primeira capital do pa\u00eds fora Salvador.\nO Brasil comparte fronteiras con t\u00f3dolos pa\u00edses suramericanos exceptuando Chile e Ecuador. As\u00ed, ao norte limita con Colombia, Venezuela, a G\u00fciana, Suriname e a G\u00fciana Francesa, ao sur coa Arxentina, o Uruguai e Paraguai e ao oeste con Bolivia e o Per\u00fa. Ao leste, durante 7.491 km, o pa\u00eds est\u00e1 ba\u00f1ado polas augas do oc\u00e9ano Atl\u00e1ntico. Ademais do territorio continental, o Brasil pos\u00fae grandes grupos de illas no Atl\u00e1ntico, por exemplo o Arquip\u00e9lago de San Pedro e San Paulo, Atol das Rocas, Fernando de Noronha, territorio especial do estado de Pernambuco, e Trindade e Martim Vaz en Esp\u00edrito Santo. Conta tam\u00e9n cun complexo de pequenas illas e corais chamado Atol das Rocas, que pertence ao estado de R\u00edo Grande do Norte.\nHabitado orixinariamente polos amerindios, o Brasil converteuse nunha colonia do Reino de Portugal tralo seu descubrimento da man de Pedro \u00c1lvares Cabral no ano 1500 e o Tratado de Tordesillas. No ano 1815, foi elevado \u00e1 categor\u00eda de Reino, a\u00ednda que xa perdera os seus lazos coloniais varios anos antes, en 1808, despois da invasi\u00f3n portuguesa de Napole\u00f3n. O pa\u00eds obtivo a s\u00faa completa independencia o 7 de setembro de 1822, constitu\u00edndose como un estado unitario gobernado baixo unha monarqu\u00eda constitucional e un sistema parlamentario. Anos despois, en 1889, un golpe de estado militar proclamou a Rep\u00fablica. A s\u00faa \u00faltima Constituci\u00f3n, formulada en 1988, define ao pa\u00eds como unha rep\u00fablica federal.\nClimaticamente \u00e9 un pa\u00eds tropical, xa que se atopa sobre a li\u00f1a ecuatorial, abarcando partes tanto no hemisferio sur como no hemisferio norte, con todo as estaci\u00f3ns clim\u00e1ticas non se senten dun xeito radical. Parte do seu territorio est\u00e1 cuberto pola selva tropical amaz\u00f3nica, que con 3,6 mill\u00f3ns de km\u00b2 \u00e9 a m\u00e1is grande do mundo. Grazas a todo isto \u00e9 o pa\u00eds con m\u00e1is especies de animais distintas no mundo. Demograficamente, a maior parte da s\u00faa poboaci\u00f3n conc\u00e9ntrase ao longo do litoral, mentres o interior est\u00e1 marcado por enormes baleiros demogr\u00e1ficos. A nivel ling\u00fc\u00edstico, o Brasil \u00e9 o \u00fanico pa\u00eds de lingua portuguesa do continente, a\u00ednda que tam\u00e9n son faladas outras moitas linguas. A relixi\u00f3n con m\u00e1is seguidores \u00e9 o catolicismo, sendo o pa\u00eds con maior n\u00famero de cat\u00f3licos nominais do mundo. A sociedade brasileira \u00e9 unha das m\u00e1is multi\u00e9tnicas do planeta, formada por descendentes de europeos, ind\u00edxenas, africanos e asi\u00e1ticos.\nA econom\u00eda brasileira \u00e9 a maior de Am\u00e9rica Latina e do hemisferio Sur, as\u00ed como a s\u00e9tima maior do mundo polo seu Produto Interior Bruto nominal e por paridade de poder adquisitivo. \u00c9 ademais unha das principais econom\u00edas con m\u00e1is r\u00e1pido crecemento econ\u00f3mico. O pa\u00eds \u00e9 membro da Organizaci\u00f3n das Naci\u00f3ns Unidas (ONU), da que \u00e9 membro fundador, G20, Comunidade dos Pa\u00edses de L\u00edngua Portuguesa (CPLP), Uni\u00f3n Latina, Organizaci\u00f3n dos Estados Americanos (OEA), Organizaci\u00f3n dos Estados Iberoamericanos (OEI), Mercado Com\u00fan do Sur (Mercosur) e da Uni\u00f3n de Naci\u00f3ns Suramericanas (Unasur), ademais de ser un dos pa\u00edses BRICS, xunto coa China, a India, Rusia e Sur\u00e1frica.\nEtimolox\u00eda.\nAs ra\u00edces etimol\u00f3xicas do termo Brasil son de dif\u00edcil reconstruci\u00f3n. O fil\u00f3logo Adelino Jos\u00e9 da Silva Azevedo postulou que se trata dunha palabra de procedencia celta, \"barkino\", mais tam\u00e9n advertiu que as orixes m\u00e1is remotas do termo poder\u00edan atoparse na lingua dos antigos fenicios. Este voc\u00e1bulo utiliz\u00e1base para nomear a un colorante vermello utilizado por esta civilizaci\u00f3n. Na Idade Media, a palabra foi deformada polos xenoveses a \"brazi\".\nNa \u00e9poca colonial, cronistas da importancia de Jo\u00e3o de Barros, frei Vicente do Salvador ou Pero de Magalh\u00e3es G\u00e2ndavo presentaron explicaci\u00f3ns semellantes acerca da orixe do nome Brasil. De acordo con eles, derivar\u00eda de pau brasil (\"Caesalpinia echinata\"), designaci\u00f3n dada a un tipo de madeira avermellada empregada na ebanister\u00eda e na tinguidura de tecidos. Na era dos descubrimentos, era com\u00fan entre exploradores gardar coidadosamente o segredo de todo canto descubr\u00edan ou conquistaban a fin de asegurar unha exploraci\u00f3n exclusiva do territorio, por\u00e9n os portugueses non tardaron en anunciar rapidamente por toda Europa o novo descubrimento da \"illa Brasil\" no medio do oc\u00e9ano Atl\u00e1ntico, de onde se extra\u00eda este tipo de madeira.\nCon todo, antes de recibir a s\u00faa designaci\u00f3n actual, as novas terras descubertas foron designadas de distintas formas, entre outras, Monte Pascoal, cando os descubridores avistaron terras por primeira vez, Illa de Vira Cruz, Terra de Santa Cruz, Nova Lusit\u00e2nia ou Cabr\u00e1lia. En 1967, coa primeira Constituci\u00f3n da ditadura militar, o Brasil pasou a chamarse Rep\u00fablica Federativa do Brasil, nome que se conserva na actual Constituci\u00f3n de 1988. Anteriormente, na \u00e9poca da monarqu\u00eda constitucional, o nome oficial era o de Imperio do Brasil e, posteriormente, coa proclamaci\u00f3n da Rep\u00fablica en 1889, cambiou a Estados Unidos do Brasil.\nOs habitantes naturais do Brasil son denominados segundo a Real Academia Galega \"brasileiros\", xentilicio que foi rexistrado por vez primeira en portugu\u00e9s en 1706, a\u00ednda que inicialmente s\u00f3 se refer\u00eda aos que comercializaban pau brasil. Por\u00e9n, non foi at\u00e9 1824, coa primeira constituci\u00f3n brasileira, que o xentilicio pasou legalmente a designar as persoas naturais do pa\u00eds. En portugu\u00e9s util\u00edzanse ademais outros xentilicios como bras\u00edlico, bras\u00edlio, brasiliano e brasiliense, este \u00faltimo tam\u00e9n aceptado pola RAG, a\u00ednda que para designar aos habitantes de Brasilia, a capital federal.\nHistoria.\nPer\u00edodo precolonial.\nNo momento da chegada \u00e1s costas do Brasil por parte dos portugueses, da man de Pedro \u00c1lvares Cabral, no ano 1500, est\u00edmase que a costa oriental de Am\u00e9rica do Sur estaba habitada por ao redor de dous mill\u00f3ns de ind\u00edxenas. A poboaci\u00f3n amerindia estaba repartida en grandes naci\u00f3ns ind\u00edxenas compostas por varios grupos \u00e9tnicos, entre os cales destacaban os grupos tup\u00ed-guaran\u00ed, macro-j\u00ea e arauaco. Os primeiros, por exemplo, estaban subdivididos entre os guaran\u00eds, os tup\u00eds e os tupinambas, entre moitos outros. Precisamente foron os tup\u00eds a primeira etnia ind\u00edxena que tivo contacto cos colonizadores, sendo o seu territorio o comprendido entre os actuais Estados de R\u00edo Grande do Sur e R\u00edo Grande do Norte.\nOs portugueses atoparon aos nativos a\u00ednda na Idade de Pedra e divididos en var\u00edas tribos que constantemente loitaban entre si. As fronteiras entre estes grupos ind\u00edxenas, antes da chegada dos europeos, xurd\u00edan por mor de distintas guerras entre eles, xurdidas por mor das diferenzas culturais e ling\u00fc\u00edsticas. Estas guerras abarcaban acci\u00f3ns b\u00e9licas a grande escala, tanto en terra como na auga, coa antropofaxia ritual sobre os prisioneiros de guerra. O territorio que hoxe pertence a Brasil, ademais do restante de Am\u00e9rica do Sur, por\u00e9n, estaba xa dividido entre d\u00faas potencias europeas, Portugal e Castela, antes a\u00ednda do seu descubrimento oficial. O Tratado de Tordesillas, asinado en 1494, foi un importante acordo para a definici\u00f3n das futuras fronteiras, que divid\u00eda o continente de norte a sur, dende o actual estado do Par\u00e1 at\u00e9 a cidade de Laguna en Santa Catarina, sendo posteriormente bastante alterada coa expansi\u00f3n portuguesa cara ao oeste.\nA colonizaci\u00f3n.\nA terra agora chamada Brasil foi reivindicada por Portugal en abril de 1500 coa chegada da frota portuguesa comandada por Pedro \u00c1lvares Cabral, a quen se lle atrib\u00fae o seu descubrimento tras avistar terra o 21 de abril de 1500 e chegando \u00e1 actual cidade de Porto Seguro (Ba\u00eda) ao d\u00eda seguinte. Por\u00e9n, a colonizaci\u00f3n non comezou de xeito efectivo at\u00e9 anos m\u00e1is tarde coa fundaci\u00f3n da vila de S\u00e3o Vicente, por Martim Afonso de Sousa en 1532 e coa divisi\u00f3n do territorio en doce capitan\u00edas hereditarias feita por Xo\u00e1n III en 1534. Con todo, o fracaso deste sistema de capitan\u00edas levou o rei a nomear un Gobernador Xeral para administrar toda a colonia. O 29 de marzo de 1549 foi fundada a cidade de Salvador para ser a capital.\nOs portugueses asimilaron algunhas das tribos nativas, mentres que outras foron escravizadas ou exterminadas, xa sexa ao contraer por doenzas europeas para as cales non estaban inmunizados, ou por mor das longas guerras que se produciron durante os dous primeiros s\u00e9culos de colonizaci\u00f3n entre grupos ind\u00edxenas rivais e os seus aliados europeos. A colonizaci\u00f3n presentaba grandes dificultades engadidas, xa que a estrutura econ\u00f3mica portuguesa non estaba preparada para afrontala. A mediados do s\u00e9culo XVI, cando o azucre de cana se converteu no m\u00e1is importante produto de exportaci\u00f3n do Brasil, os portugueses comezaron a importar de escravos africanos comprados nos mercados de \u00c1frica occidental, inicialmente para lidar coa crecente demanda internacional do produto. Anteriormente tentaran escravizar aos ind\u00edxenas, mais foron dezmados ao non someterse.\nEn canto aao control territorial, ignorando o Tratado de Tordesillas de 1494, os portugueses foron ampliando as s\u00faas fronteiras a trav\u00e9s de expedici\u00f3ns co\u00f1ecidas como bandeiras, chegando at\u00e9 onde hoxe se sit\u00faa a maior parte da fronteira do pa\u00eds. Isto levou a que tiveran que pasar os s\u00e9culos XVI e XVII defendendo tales conquistas contra potencias rivais europeas, tendo que rexeitar as francesas e neerlandesas. Tralo rexeitamento das tentativas de colonizaci\u00f3n, non quedou practicamente ningunha influencia cultural destas potencias europeas. Das intrusi\u00f3ns coloniais, a de m\u00e1is longa duraci\u00f3n foi a neerlandesa. Os corsarios holandeses comezaron por saquear a costa, como ocorreu en Ba\u00eda en 1604 onde chegaron a capturar temporalmente a capital, Salvador. De 1630 a 1654, estabelec\u00e9ronse permanentemente no nord\u00e9s e controlaron unha longa franxa de costa. Con todo, non lles resultou sinxelo, pois os colonos da Compa\u00f1\u00eda Holandesa das Indias Occidentais viv\u00edan en constante estado de sitio. Tras varios anos de guerra, retir\u00e1ronse formalmente en 1661.\nAo final do s\u00e9culo XVII, debido \u00e1 competencia colonial as exportaci\u00f3ns de azucre comezaron a declinar, mais o descubrimento de ouro por parte dos bandeirantes na d\u00e9cada de 1690, abriu un novo ciclo para a econom\u00eda da colonia, promovendo unha febre do ouro. Esta situaci\u00f3n atraeu miles de novos colonos, vindos non s\u00f3 de Portugal sen\u00f3n tam\u00e9n doutras colonias portuguesas ao redor do mundo, o que \u00e1 s\u00faa vez acabou xerando conflitos, como a guerra dos Emboabas, entre os antigos colonos e os chegados recentemente.\nPara garantir o mantemento da orde colonial interna, al\u00e9n da defensa do monopolio de explotaci\u00f3n econ\u00f3mica do Brasil, o foco da administraci\u00f3n colonial portuguesa se concentrou tanto en manter so control e erradicar as principais formas de rebeli\u00f3n e resistencia dos escravos, como por exemplo a do Quilombo dos Palmares, como en reprimir todo movemento de autonom\u00eda ou independencia pol\u00edtica. A primeira delas foi a revolta de Filipe dos Santos en 1720. Anos m\u00e1is tarde xurdir\u00edan grandes movementos coa intenci\u00f3n de proclamar a independencia e reivindicar a abolici\u00f3n da escravitude, como \u00e9 o caso das Conxuras Mineira (1789), Carioca (1794) e Baiana (1798).\nA Conxura Mineira partiu da elite de Minas Xerais, debido \u00e1 decadencia da minar\u00eda na segunda metade do s\u00e9culo XVIII, o que fac\u00eda dif\u00edcil pagar os impostos esixidos pola coroa portuguesa. Ademais, o goberno portugu\u00e9s pretend\u00eda promulgar un imposto que esix\u00eda que toda a poboaci\u00f3n contribu\u00edse coa recadaci\u00f3n do 20% do valor do ouro retirado, afectando incluso aos que non traballaban nas minas. Os colonos sublev\u00e1ronse e pasaron a conspirar contra Portugal para crear un estado independente baixo a forma dunha Rep\u00fablica, inspirados polas ideas da Ilustraci\u00f3n francesa e independencia norteamericana. Con todo, os l\u00edderes do movemento foron detidos e enviados a R\u00edo de Xaneiro, onde foron xulgados e condenados.\nA Conxura Baiana, polo contrario, foi un movemento que partiu da clases m\u00e1is humildes da sociedade de Brasil, con gran participaci\u00f3n de xastres ou alfaiates, por iso tam\u00e9n \u00e9 co\u00f1ecida como Revolta dos Alfaiates. Os revolucionarios predicaban a liberaci\u00f3n dos escravos, a instauraci\u00f3n dun goberno igualitario onde as persoas fosen promovidas de acordo coa capacidade e merecemento individuais, ademais da instauraci\u00f3n dunha Rep\u00fablica na Ba\u00eda. O 12 de agosto de 1798, o movemento precipitouse cando alg\u00fans dos seus membros alertaron as autoridades ao distribu\u00edr panfletos na porta das igrexas, o que supuxo a s\u00faa detenci\u00f3n. Centenares de persoas foron denunciadas, detidas, prendidas e procesadas. Catro participantes foron condenados \u00e1 forca e os restos dos seus corpos foron esparexidos pola ba\u00eda para agoirar \u00e1 poboaci\u00f3n.\nReino Unido con Portugal.\nA finais de 1807, forzas castel\u00e1s e napole\u00f3nicas ameazaron a seguridade do Portugal continental, facendo que o pr\u00edncipe rexente Xo\u00e1n VI, en nome da ra\u00ed\u00f1a Mar\u00eda I, trasladase a corte real de Lisboa cara ao Brasil. O estabelecemento da corte portuguesa levou \u00e1 creaci\u00f3n dalgunhas das primeiras instituci\u00f3ns brasileiras, como as bolsas de valores locais e un banco nacional. Acabou ademais o monopolio comercial que Portugal manti\u00f1a so o Brasil, liberalizando os trocos comerciais con outras naci\u00f3ns e abrindo os portos \u00e1 naci\u00f3ns amigas. En 1809, en vinganza por ser forzado a un \"autoexilio\" no Brasil, o pr\u00edncipe rexente ordenou a conquista portuguesa da G\u00fciana Francesa.\nCo fin da guerra peninsular en 1814, os tribunais europeos esixiron que a ra\u00ed\u00f1a Mar\u00eda I e o pr\u00edncipe rexente Xo\u00e1n regresasen a Portugal, xa que consideraban impropio que representantes dunha antiga monarqu\u00eda europea residisen nunha colonia. En 1815, para xustificar a s\u00faa permanencia no Brasil, onde a corte real estaba a prosperar nos \u00faltimos seis anos, creouse o Reino Unido de Portugal, Brasil e o Algarve, estabelecendo as\u00ed un Estado mon\u00e1rquico transatl\u00e1ntico e pluricontinental con capital en R\u00edo de Xaneiro. As\u00ed, o Brasil pasa de ser a \u00fanica colonia do mundo a converterse, momentaneamente, en metr\u00f3pole.\nIso irritou a sectores da sociedade portuguesa da \u00e9poca e non foi suficiente para calmar a demanda de retorno da corte a Lisboa, como se esixiu na revoluci\u00f3n liberal do Porto en 1820, nin o desexo de independencia por parte de grupos brasileiros, como por exemplo a Revoluci\u00f3n Pernambucana de 1817. Por\u00e9n, rexeita retornar e aproba unha lei na cal calquera decisi\u00f3n tomada en Lisboa que afectase a todo o Reino Unido deber\u00eda ser ratificada por el persoalmente. En 1821, como esixencia por parte dun grupo de revolucionarios que tomaran a cidade do Porto, Xo\u00e1n VI parte para Lisboa, onde fixo un xuramento \u00e1 nova constituci\u00f3n, deixando seu fillo, o pr\u00edncipe Pedro de Alc\u00e1ntara como Rexente do Reino do Brasil.\nIndependencia e Imperio.\nXo\u00e1n VI regresou a Europa o 26 de abril de 1821, deixando ao seu primox\u00e9nito, Pedro de Alc\u00e1ntara, como pr\u00edncipe rexente. O goberno portugu\u00e9s tentou transformar o Brasil nunha colonia unha vez m\u00e1is, privando o pa\u00eds do estatuto de Reino adquirido en 1815. Por\u00e9n, os brasileiros non cederon e Pedro declara a independencia do pa\u00eds do Reino Unido de Portugal, Brasil e o Algarve o 7 de setembro de 1822, sendo coroado como primeiro emperador do Brasil o 1 de decembro.\nA\u00ednda que os primeiros intentos por independizar ao pa\u00eds do control portugu\u00e9s adoptaron os ideais republicanos, como foi o caso da Conxura Mineira, no s\u00e9culo XIX case t\u00f3dolos brasileiros estaban a favor dunha monarqu\u00eda. A Guerra de Independencia propagouse por case todo o territorio, a\u00ednda que as principais batallas libr\u00e1ronse nas Rexi\u00f3ns Norte, Nordeste e Sur (na provincia Cisplatina, actual Uruguai). Os \u00faltimos soldados portugueses rend\u00e9ronse o 8 de marzo de 1824, sendo a a independencia reco\u00f1ecida por Portugal m\u00e1is dun anos despois, o 29 de agosto de 1825, no Tratado do R\u00edo de Xaneiro.\nTras ser aprobada polos consellos municipais de todo o pa\u00eds, o 25 de marzo de 1824 prom\u00falgase a primeira Constituci\u00f3n brasileira. O 7 de abril de 1831, Pedro I abdica cando regresou a Europa para recuperar o trono da s\u00faa familia para a s\u00faa filla Mar\u00eda, deixando ao seu fillo de cinco anos, Pedro II, como sucesor. Como o novo emperador non pod\u00eda exercer as s\u00faas funci\u00f3ns debido \u00e1 s\u00faa idade, creouse unha rexencia. As disputas entre distintas facci\u00f3ns pol\u00edticas levaron a unha rexencia inestable, na que houbo rebeli\u00f3ns chegando case a adoptarse o anarquismo. A\u00ednda que os grupos rebeldes non estaban en contra da monarqu\u00eda, alg\u00fans declararon a independencia das s\u00faas provincias formando novas rep\u00fablicas independentes mentres Pedro II fose incapaz de gobernar. Os casos m\u00e1is notorios foron o da Rep\u00fablica Rio-Grandense (hoxe Estado de R\u00edo Grande do Sur) e Rep\u00fablica Xuliana (hoxe Santa Catarina) os cales, por medio da guerra dos Farrapos, proclamaron a s\u00faa secesi\u00f3n do Imperio brasileiro.\nDebido a todas estas circunstancias, Pedro II foi declarado emperador prematuramente aos catorce anos. A partir de a\u00ed, o Brasil gozou de varias d\u00e9cadas de estabilidade pol\u00edtica e r\u00e1pido progreso econ\u00f3mico, sendo o seu principal recurso a agricultura, onde o caf\u00e9 era principal produto exportado, chegando presentar unha expansi\u00f3n deste negocio do 900%. Ademais, constru\u00edse durante o seu reinado unha ampla rede ferroviaria, sendo as\u00ed o segundo pa\u00eds latinoamericano en implantar este tipo de transporte. A nivel b\u00e9lico, chegou mesmo a posu\u00edr a cuarta maior armada do mundo.\nDurante os 59\u00a0anos de reinado de Pedro II, o Brasil sa\u00edu ben parado de tres guerras internacionais: a guerra grande, a guerra contra Aguirre e a guerra da Tripla Alianza, ademais de testemu\u00f1ar a consolidaci\u00f3n da democracia representativa, grazas sobre todo \u00e1 realizaci\u00f3n de sucesivas elecci\u00f3ns e \u00e1 liberdade de prensa. O proceso para extinguir a escravitude foi moito m\u00e1is lento, ora que constante. Comezou en 1850 coa fin do tr\u00e1fico internacional de escravos, mais a pesar dos efectos pol\u00edticos e econ\u00f3micos decorrentes da derrota dos Estados Confederados na guerra civil americana durante a d\u00e9cada de 1860, non foi at\u00e9 1888, ap\u00f3s un longo proceso de mobilizaci\u00f3n interna e de debate para a quitar lexitimidade moral e legal \u00e1 escravitude, que esta foi formalmente abolida.\nCon todo, dende a independencia a poboaci\u00f3n escrava estaba en claro declive: en 1823, o 29% da poboaci\u00f3n estaba composta por escravos, mais para 1887 esta porcentaxe reduc\u00edrase at\u00e9 o 5%. A falta de man de obra a consecuencia da liberaci\u00f3n dos escravos foi solucionada coa atracci\u00f3n de centenares de miles de inmigrantes, na s\u00faa maior\u00eda italianos e portugueses. Cando o Imperio foi derrocado o 15 de novembro de 1889, houbo pouco interese por parte do pobo brasileiro en trocar a forma de goberno dunha monarqu\u00eda a unha rep\u00fablica xa que Pedro II estaba no auxe da s\u00faa popularidade entre a cidadan\u00eda, a\u00ednda que xa nos anos 1870 comezaran a medrar os movementos republicanos. O golpe militar republicano foi apoiado polos antigos propietarios de escravos que se negaban a aceptar a abolici\u00f3n da escravitude pactada en 1888 polo goberno mon\u00e1rquico.\nA Rep\u00fablica Vella e a era Vargas.\nUn golpe militar liderado polo republicano Deodoro da Fonseca depuxo a Pedro II o 15 de novembro de 1889, nome\u00e1ndose as\u00ed mesmo como o primeiro presidente \"de facto\" do pa\u00eds. Nun principio o goberno republicano non era sen\u00f3n unha ditadura militar, at\u00e9 que a nova Constituci\u00f3n promulgada en 1891 convocou elecci\u00f3ns directas para o ano 1894. Este documento tam\u00e9n aboliu as restrici\u00f3ns do dereito ao voto que exist\u00edan no per\u00edodo mon\u00e1rquico, cando s\u00f3 se lles outorgaba a aqueles que tivesen un nivel de ganancias determinado. Por\u00e9n, mantivo o car\u00e1cter aberto e non secreto do voto, permitindo s\u00f3 a participaci\u00f3n de homes alfabetizados, nunha \u00e9poca na que a maior\u00eda da poboaci\u00f3n brasileira era analfabeta. O pa\u00eds f\u00edxose chamar Rep\u00fablica dos Estados Unidos do Brasil, sendo entre 1889 e 1930 os principais n\u00facleos do pa\u00eds S\u00e3o Paulo e Minas Xerais, quen alternaron o control da Presidencia nun per\u00edodo co\u00f1ecido so o nome de \"Rep\u00fablica do caf\u00e9 con leite\".\nDurante o primeiro per\u00edodo de goberno republicano, o Brasil mantivo unha pol\u00edtica exterior pac\u00edfica e neutral, que s\u00f3 foi interrompida pola guerra do Acre e a primeira guerra mundial. A nivel local, por mor da burbulla econ\u00f3mica do \"encilhamento\" e da Revolta da Armada nos anos 1890, iniciouse un ciclo prolongado de inestabilidade financeira, pol\u00edtica e social que se estender\u00eda at\u00e9 a d\u00e9cada de 1920, mantendo ao pa\u00eds arrasado por diversas rebeli\u00f3ns que aos poucos minaron o r\u00e9xime. Entre estas destacaron a Revoluci\u00f3n Paulista, a Revoluci\u00f3n do Forte de Copacabana, a Comuna de Manaus e a Columna Prestes. Finalmente, en 1930, Get\u00falio Vargas, que fora candidato presidencial nas elecci\u00f3ns dese ano, liderou un golpe de estado e asumiu a presidencia da rep\u00fablica co apoio dos militares.\nVargas e os militares, quen aduciron asumir a presidencia temporalmente a fin de po\u00f1er en funcionamento reformas democr\u00e1ticas, disolveron o Congreso e continuaron o seu mandato baixo un estado de emerxencia, substitu\u00edndo aos gobernadores dos Estados polos seus aliados. En 1932, co pretexto de po\u00f1er en funcionamento as promesas de reformas democr\u00e1ticas, a oligarqu\u00eda paulista tentou recuperar o poder mediante unha revolta, e en 1935 os comunistas rebel\u00e1ronse, mais ambos os movementos foron derrotados. No entanto, a ameaza comunista serviu de pretexto para impedir as elecci\u00f3ns previamente estipuladas, e tam\u00e9n para que Vargas e os militares efectuasen outro golpe de estado en 1937, establecendo unha ditadura. En maio de 1938 houbo outro intento errado por tomar o poder, esta vez por parte dos fascistas brasileiros.\nO Brasil mant\u00edvose neutral durante os primeiros anos da segunda guerra mundial, mais diversos acontecementos levaron ao pa\u00eds a ali\u00f1arse en favor dos Estados Unidos durante a Conferencia de R\u00edo de 1942, rompendo relaci\u00f3ns diplom\u00e1ticas coas potencias do Eixo. En represalia, as armadas da Alema\u00f1a nazi e a Italia fascista estenderon a s\u00faa campa\u00f1a de guerra submarina ao Brasil. Despois de meses de continuos afundimentos de nav\u00edos mercantes brasileiros e a intensa presi\u00f3n p\u00fablica, o goberno declaroulles a guerra en agosto. Coa vitoria aliada e a fin dos dous r\u00e9ximes totalitarios europeos, a posici\u00f3n de Vargas tornouse insostible e foi rapidamente deposto por outro golpe militar. En 1946, a democracia foi restablecida e o xeneral Eurico Gaspar Dutra foi elixido presidente. Vargas regresou ao poder a finais de 1950 democraticamente elixido, mais suicidouse en agosto de 1954 no medio dunha crise pol\u00edtica.\nEra contempor\u00e1nea.\nVarios gobernos provisionais breves sucederon ao falecido presidente Vargas. Juscelino Kubitschek converteuse en novo presidente en 1956, marcado pola campa\u00f1a pol\u00edtica cuxo lema era \"50 anos en 5\", asumindo unha postura conciliadora coa oposici\u00f3n pol\u00edtica que lle permitiu gobernar sen crises importantes. A econom\u00eda e o sector industrial creceron considerablemente, mais a s\u00faa maior conquista foi a construci\u00f3n da nova capital, Brasilia, inaugurada en 1960. O seu sucesor, J\u00e2nio Quadros, renunciou en 1961, menos dun ano despois de asumir o cargo, tomando o seu vicepresidente, Jo\u00e3o Goulart, a presidencia. Por\u00e9n, isto suscitou unha forte oposici\u00f3n pol\u00edtica, o que provocou que fose deposto por un golpe que resultou nun r\u00e9xime militar.\nA intenci\u00f3n do novo r\u00e9xime era ser transitorio, mais rematou por converteuse nunha ditadura plena coa promulgaci\u00f3n da Lei Institucional N\u00famero Cinco (AI-5) de 1968. A censura e a represi\u00f3n en t\u00f3dalas s\u00faas formas, inclu\u00edndo a tortura, non se restrinxiu tan s\u00f3 aos pol\u00edticos opositores e aos militantes de esquerda, a s\u00faa acci\u00f3n alcanzou a todos aqueles a quen o r\u00e9xime encaraba como opositores ou xente ligada a eles. Isto abrangueu practicamente a t\u00f3dolos sectores sociais, entre eles artistas, estudantes, xornalistas, cl\u00e9rigos, sindicalistas, profesores ou intelectuais, al\u00e9n dos propios militares e polic\u00edas que demostrasen non estar ali\u00f1ados co r\u00e9xime. O r\u00e9xime tam\u00e9n participou na persecuci\u00f3n internacional a disidentes suramericanos, en xeral a trav\u00e9s da operaci\u00f3n C\u00f3ndor, a cal practicou o terrorismo de Estado. A exemplo doutros r\u00e9ximes ditatoriais na historia, o r\u00e9xime militar brasileiro atinxiu o auxe da s\u00faa popularidade nun momento de alto crecemento econ\u00f3mico, que ficou co\u00f1ecido como \"milagre econ\u00f3mico\", intre que coincidiu co auxe da represi\u00f3n, nos co\u00f1ecidos como \"anos de chumbo\".\nO desgaste natural de anos de poder ditatorial, que non abrandou a represi\u00f3n, sumado \u00e1 incapacidade de lidar coas crises econ\u00f3micas e as presi\u00f3ns populares, fixeron inevitable a apertura pol\u00edtica do r\u00e9xime, a cal foi conducida polos xenerais Ernesto Geisel, quen asumiu a presidencia en 1974 coa promesa dun proceso de redemocratizaci\u00f3n \"lento, gradual e seguro\". En 1978 anulou a Lei Institucional N\u00famero Cinco, a\u00ednda que o r\u00e9xime militar continuou co seu sucesor, o xeneral Jo\u00e3o Figueiredo, para completar a plena transici\u00f3n cara \u00e1 democracia. Coa promulgaci\u00f3n da Lei da Marcha en 1979, o Brasil comezou amodi\u00f1o a s\u00faa volta \u00e1 democracia, que se completar\u00eda coa volta dos civ\u00eds ao poder en 1985, cando Jos\u00e9 Sarney asumiu a presidencia. Con todo, Sarney nunca foi moi popular debido \u00e1 continuidade da crise econ\u00f3mica e hiperinflaci\u00f3n herdadas do r\u00e9xime militar. O mal resultado deste goberno permitiu a elecci\u00f3n en 1989 do case desco\u00f1ecido Fernando Collor, que posteriormente sufrir\u00eda proceso de \"impeachment\", fundamentado en acusaci\u00f3ns de corrupci\u00f3n, polo Congreso Nacional brasileiro en 1992. Collor foi sucedido polo seu vicepresidente, Itamar Franco, que nomeou como Ministro de Facenda a Fernando Henrique Cardoso, quen creou o exitoso Plan Real que cal trouxo a estabilidade \u00e1 econom\u00eda brasileira.\nEn consecuencia, Fernando Henrique Cardoso foi elixido como presidente en 1994 e novamente en 1998. A transici\u00f3n pac\u00edfica de poder cara ao seu principal opositor, Luiz In\u00e1cio Lula da Silva, elixido en 2002 e reelixido en 2006, mostrou que o Brasil finalmente conseguiu alcanzar a s\u00faa procurada estabilidade pol\u00edtica. En 2010, Dilma Rousseff converteuse na primeira muller elixida presidente, a segunda persoa en chegar \u00e1 presidencia sen nunca antes disputar unha elecci\u00f3n e a primeira en chegar \u00e1 presidencia con plenitude democr\u00e1tica, tras outro goberno democr\u00e1tico que cumpriu o seu mandato completo.\nEn xu\u00f1o de 2013 comezaron a celebrarse moitas manifestaci\u00f3ns populares, nas que centenares de miles de persoas sa\u00edron \u00e1s r\u00faas de varias cidades. As protestas, que inicialmente eran para contestar os aumentos nas tarifas de transporte p\u00fablico, ga\u00f1aron un grande apoio popular despois que as polic\u00edas militares estatais reprimiran as manifestaci\u00f3ns de forma violenta e desproporcionada. A partir de ent\u00f3n, as protestas tomaron maiores proporci\u00f3ns, pasando a abranguer unha gran variedade de temas, como os gastos p\u00fablicos en grandes eventos deportivos internacionais, a mala calidade dos servizos p\u00fablicos e indignaci\u00f3n contra a corrupci\u00f3n pol\u00edtica en xeral.\nXeograf\u00eda.\nO territorio brasileiro est\u00e1 atravesado por dous planos xeogr\u00e1ficas imaxinarias: o Ecuador, que pasa pola foz do Amazonas, e o Tr\u00f3pico de Capricornio, que cruza pola cidade de S\u00e3o Paulo. O pa\u00eds ocupa unha \u00e1rea vasta ao longo da costa Leste de Am\u00e9rica do Sur e abarca gran parte do interior do continente, compartindo fronteiras terrestres co Uruguai ao sur; a Arxentina e Paraguai ao suroeste; Bolivia e o Per\u00fa ao oeste; Colombia ao noroeste e Venezuela, Suriname, G\u00fciana e a G\u00fciana Francesa ao norte. Desta forma, ten fronteiras en com\u00fan con t\u00f3dolos pa\u00edses de Suram\u00e9rica, excepto con Ecuador e Chile. O territorio brasileiro tam\u00e9n engloba unha serie de illas e arquip\u00e9lagos, como Fernando de Noronha, o Atol das Rocas, San Pedro e San Paulo e Trindade e Martim Vaz. O tama\u00f1o, relevo, clima e recursos naturais fan do Brasil un pa\u00eds xeograficamente diverso.\nO Brasil \u00e9 ademais o quinto Estado m\u00e1is grande do mundo, despois de Rusia, o Canad\u00e1, a China e os Estados Unidos, ademais de ser o terceiro m\u00e1is grande de Am\u00e9rica, cunha superficie total de 8\u00a0514\u00a0876,599\u00a0km\u00b2, inclu\u00edndo 55.455\u00a0km\u00b2 de auga. Debido a esta gran superficie, o seu territorio abarca tres fusos horarios, dende o UTC-4 nos estados occidentais, ao UTC-3 para os estados do leste, ademais de ser a hora oficial do Brasil, e UTC-2 para as illas.\nO pa\u00eds est\u00e1 ba\u00f1ado exclusivamente polo oc\u00e9ano Atl\u00e1ntico, cun litoral en xeral pouco recortado que vai dende o cabo Orange, no norte, at\u00e9 o arroio Chu\u00ed no sur, cunha lonxitude de 7491\u00a0km, que aumenta at\u00e9 os 9198\u00a0km se se consideran os sa\u00edntes e entrantes costeiros; isto conv\u00e9rteo no [15\u00ba litoral m\u00e1is longo do mundo. Dos vinte e seis estados brasileiros nove non te\u00f1en litoral, as\u00ed como tampouco o Distrito Federal. A maior\u00eda dos dezasete estados costeiros te\u00f1en as s\u00faas capitais situadas preto da costa, ag\u00e1s Porto Alegre (R\u00edo Grande do Sur), Curitiba (Paran\u00e1), S\u00e3o Paulo (Estado de S\u00e3o Paulo), Teresina (Piau\u00ed), Bel\u00e9m (Par\u00e1) e Macap\u00e1 (Amap\u00e1). Con todo, tanto Porto Alegre, como Bel\u00e9m e Macap\u00e1 at\u00f3panse emprazadas preto de grandes r\u00edos navegables, polo que son igualmente accesibles dende o litoral.\nO Brasil conta cun sistema denso e complexo de r\u00edos, un dos m\u00e1is extensos do mundo, con oito grandes concas hidrogr\u00e1ficas que drenan no Atl\u00e1ntico, o que sup\u00f3n a maior reserva de auga doce do planeta. Os r\u00edos m\u00e1is importantes son o Amazonas, que \u00e9 o r\u00edo m\u00e1is grande do mundo tanto en extensi\u00f3n (6.937,08\u00a0km) como en volume de auga (12.500 mill\u00f3ns de litros por minuto, o Paran\u00e1, o seu maior afluente, o Iguaz\u00fa, que d\u00e1 orixe \u00e1s Cataratas do Iguaz\u00fa, o Negro, S\u00e3o Francisco, Xingu, Madeira e o Tapax\u00f3s.\nA topograf\u00eda brasileira \u00e9 tam\u00e9n moi diversa, e incl\u00fae varios outeiros, monta\u00f1as, chairas e mesetas. Gran parte do terreo sit\u00faase a unha altitude de entre os 200 a 800\u00a0msnm, estando a maior parte das terras altas situadas na parte sur do pa\u00eds. O noroeste brasileiro \u00e9 unha meseta composta por un terreo amplo interrompido por alg\u00fans outeiros, mentres que a rexi\u00f3n sueste \u00e9 m\u00e1is accidentada, cunha masa complexa de cordilleiras e serras que alcanzan altitudes de m\u00e1is de 1200\u00a0m. Estes accidentes incl\u00faen a serra da Mantiqueira, a serra do Espi\u00f1azo e a serra do Mar. No norte, o escudo g\u00fcian\u00e9s constit\u00fae unha foxa de drenaxe principal, separando os r\u00edos que corren cara ao sur da conca do Amazonas dos r\u00edos que desembocan no sistema do r\u00edo Orinoco, ao norte en Venezuela. O punto m\u00e1is alto do Brasil \u00e9 o Pico da Neblina, na fronteira con Venezuela, con 2994\u00a0m de altitude.\nClima.\nA consecuencia de factores variados, a diversidade clim\u00e1tica do territorio brasileiro \u00e9 moi grande. De entre eles, dest\u00e1case a fisionom\u00eda xeogr\u00e1fica, a extensi\u00f3n territorial, o relevo e a din\u00e1mica das masas de aire. Este \u00faltimo factor \u00e9 de suma importancia porque afecta directamente tanto \u00e1 temperatura como \u00e1 pluviosidade, provocando as diferenciaci\u00f3ns clim\u00e1ticas rexionais. As masas de ar que interfiren m\u00e1is directamente son a ecuatorial (continental e atl\u00e1ntica), a tropical (continental e atl\u00e1ntica) e a polar atl\u00e1ntica.\nBrasil presenta o clima super-h\u00famido con caracter\u00edsticas diversas, tales como o super-h\u00famido quente (ecuatorial), en tramos da rexi\u00f3n Norte do Brasil; super-h\u00famido mesot\u00e9rmico (subtropical), na Rexi\u00f3n Sur do Brasil e sur de Estado de S\u00e3o Paulo, e super-h\u00famido quente (tropical), nunha estreita franxa litoranea de Estado de S\u00e3o Paulo ao R\u00edo de Xaneiro, Vitoria, sur da Ba\u00eda ata Salvador, sur de Sergipe e norte de Alagoas.\nO clima h\u00famido, tam\u00e9n ten varias caracter\u00edsticas: clima h\u00famido quente (ecuatorial), no Acre, Rond\u00f4nia, Roraima, norte de Mato Grosso, liches do Amazonas, Par\u00e1, Amap\u00e1 e pequeno tramo ao oeste do Maranh\u00e3o; clima h\u00famido subquente (tropical), en Estado de S\u00e3o Paulo e sur do Mato Grosso do Sul, e o clima h\u00famido quente (tropical), no Mato Grosso do Sul, sur de Goi\u00e1s, suroeste e unha estreita franxa do oeste de Minas Xerais, e unha franxa de Sergipe e do litoral de Alagoas \u00e1 Para\u00edba. \nO clima semi-h\u00famido quente (tropical), corresponde \u00e1 \u00e1rea sur do Mato Grosso do Sul, Goi\u00e1s, Tocantins, sur do Maranh\u00e3o, suroeste do Piau\u00ed, Minas Xerais, unha franxa ben estreita a liches da Ba\u00eda, ao oeste do R\u00edo Grande do Norte e un tramo da Ba\u00eda meridional.\nO clima semi-\u00e1rido, con diversificaci\u00f3n canto \u00e1 humidade, correspondendo a unha ampla \u00e1rea do clima tropical quente. As\u00ed, tense o clima semi-\u00e1rido brando, no nordeste do Maranh\u00e3o, Piau\u00ed e parte sur da Ba\u00eda; o semi-\u00e1rido mediano, no Cear\u00e1, Rio Grande do Norte, Para\u00edba, Pernambuco e interior da Ba\u00eda; o semi-\u00e1rido forte, ao norte da Ba\u00eda e interior da Para\u00edba, e o semi-\u00e1rido moi forte, en pequenas porci\u00f3ns do interior da Para\u00edba, de Pernambuco e norte da Ba\u00eda.\nMalia que \u00e9 variado, o clima no Brasil \u00e9 relativamente est\u00e1bel, sen a ocorrencia de grandes cat\u00e1strofes meteorol\u00f3xicas, por\u00e9n, un raro cicl\u00f3n ocorreu en 2004 entre o Rio Grande do Sul e Santa Catarina, quedando co\u00f1ecido como Furac\u00e1n Catarina.\nA maior temperatura rexistrada no Brasil foi 44,7\u00a0\u00b0C en Bom Jesus, Piau\u00ed, en 21 de novembro de 2005, superando o r\u00e9cord de Orleans (Santa Catarina) de 44,6\u00a0\u00b0C, de 6 de xaneiro de 1963. Xa a m\u00e1is pequena temperatura rexistrada foi de -17,8\u00a0\u00b0C no Morro da Igrexa, en Urubici (Santa Catarina), en 29 de xu\u00f1o de 1996, superando o r\u00e9cord do municipio de Ca\u00e7ador, no mesmo estado, de -14\u00a0\u00b0C, no inverno de 1975.\n\u00c9 interesante destacar que os municipios catarinenses de Urubici (detentor do actual r\u00e9cord nacional de temperatura m\u00e1is baixa, no Morro da Igreja) e Orleans (antigo detentor do r\u00e9cord de temperatura m\u00e1is alta no Brasil) fan fronteira entre si.\nHidrograf\u00eda.\nO Brasil abriga a maior rede hidrogr\u00e1fica do mundo. Os seus r\u00edos pertencen a diversas bac\u00edas hidrogr\u00e1ficas. As maiores son: \nOs r\u00edos Paran\u00e1, Paraguai e Uruguai van formar o R\u00edo da Prata por iso dise que eles forman a Bac\u00eda Platina.\nA Bac\u00eda Amaz\u00f3nica \u00e9 a maior do Brasil. Nela existen preto de 1.100 r\u00edos. O principal \u00e9 o r\u00edo Amazonas, que nace nos Andes peruanos. Ao entrar no Brasil el ch\u00e1mase r\u00edo Solim\u00f5es ata recibir o r\u00edo Negro, cando pasa a chamarse Amazonas. A Canle do Norte, no lado occidental do arquip\u00e9lago do Maraj\u00f3, est\u00e1 considerado como a s\u00faa foz. A\u00ednda que est\u00e1 pr\u00f3xima ao encontro das augas do r\u00edo Negro co Solim\u00f5es, a cidade de Manaus queda nas marxes do Negro, o que fai que a cidade de Macap\u00e1 estea considerada a \u00fanica capital brasileira ba\u00f1ada polo r\u00edo Amazonas. Macap\u00e1 est\u00e1 cortada pola li\u00f1a do Ecuador, cun monumento onde se pode observar o fen\u00f3meno do equinoccio.\nXeolox\u00eda.\nBrasil pos\u00fae terreos xeol\u00f3xicos moi antigos e bastante diversificados, dada a s\u00faa extensa \u00e1rea territorial. Non existen, con todo, cadeas orox\u00e9nicas modernas, datadas do Mesozoico, como os Andes, os Alpes e o Himalaia. Vela\u00ed a raz\u00f3n pola cal a modestia das altitudes \u00e9 unha das caracter\u00edsticas principais da xeomorfolox\u00eda brasileira. Raros son os puntos nos que o relevo ultrapasa dous mil metros de altitude, non sendo que as maiores altitudes illadas se atopen na fronteira norte do pa\u00eds, mentres as maiores medias rexionais est\u00e1n na Rexi\u00f3n Sueste, principalmente nas fronteiras de Minas Xerais e R\u00edo de Xaneiro. As rochas m\u00e1is antigas integran \u00e1reas de escudo cristalino, representadas polos cratons: Amaz\u00f3nico, Guianas, San Francisco, R\u00edo da Prata, acompa\u00f1ado por extensas franxas m\u00f3biles proterozoicas. Da existencia destes cratons adv\u00e9n outra caracter\u00edstica xeol\u00f3xica moi importante do territorio: a s\u00faa estabilidade xeol\u00f3xica.\nSon infrecuentes no Brasil os grandes movementos s\u00edsmicos ou terremotos. Tampouco existe actividade volc\u00e1nica intensiva. As partes m\u00e1is accidentadas do relevo son resultado de dobramentos ou arqueamentos antigos da costa, datados do proterozoico (franxas m\u00f3biles). As \u00e1reas de coberturas sedimentares est\u00e1n representadas por tres grandes bac\u00edas sedimentarias: Bac\u00eda Amaz\u00f3nica, Bac\u00eda de Paran\u00e1 e m\u00e1is a Bac\u00eda do Parna\u00edba, todas presentando rochas de idade paleozoica.\nMedio ambiente.\nO Brasil \u00e9 o pa\u00eds de maior biodiversidade do planeta: unha entre cada cinco especies at\u00f3panse nel. Foi o primeiro signatario da Convenci\u00f3n sobre a Diversidad Biol\u00f3xica (CDB), e \u00e9 considerado megabiodiverso \u2013 o pa\u00eds \u00e9 o respons\u00e1bel de aproximadamente 14% da biota mundial \u2013 pola \"Conservation International\" (CI).\nA biodiversidade pode ser cualificada pola diversidade en ecosistemas, en especies biol\u00f3xicas, en endemismos e en patrimonio xen\u00e9tico.\nDebido \u00e1 s\u00faa dimensi\u00f3n continental e \u00e1 gran variaci\u00f3n xeomorfol\u00f3xica e clim\u00e1tica, o Brasil abriga seis biomas, 49 ecorrexi\u00f3ns, xa clasificadas, e incalculables ecosistemas. Os biomas son: Amazonia, O Cerrado, Mata Atl\u00e2ntica, Pantanal, Pampas e Caatinga.\nA biota terrestre pos\u00fae a flora m\u00e1is rica do mundo, con ata 56.000 especies de plantas superiores xa descritas; m\u00e1is de 3.000 especies de peixes de auga doce; 517 especies de anfibios; 1.677 especies de aves; e 530 especies de mam\u00edferos; pode ter ata 10 mill\u00f3ns de insectos.\nPor ese motivo, \u00e9 grande a presi\u00f3n internacional para que o Brasil preserve o seu medio ambiente, tarefa na cal o pa\u00eds en gran medida fallou. Exemplos son a destruci\u00f3n das s\u00faas biomas, como a Amazonia, a Mata Atl\u00e1ntica e o Pechado. Aquel que \u00e9 considerado o maior desastre ecol\u00f3xico da historia do Brasil, con todo, deuse o ano de 1998, cando da enchedura do reservatorio da F\u00e1brica hidrel\u00e9ctrica Enxe\u00f1eiro S\u00e9rgio Motta (Porto Primavera), no Mato Grosso do Sul, pola Compa\u00f1\u00eda Energ\u00e9tica de S\u00e3o Paulo. A f\u00e1brica, considerada a terceira m\u00e1is ineficiente do mundo, pos\u00fae o maior lago artificial do Brasil, o que custou a destruci\u00f3n dun dos m\u00e1is ricos ecosistemas do Brasil e do mundo, o desaloxamento de miles de familias e a morte por afogamento de ducias de especies animais en risco de extinci\u00f3n, unha vez que a CESP non realizou o seu salvamento. Tam\u00e9n desapareceron varias especies vexetais en extinci\u00f3n e a maior e mellor reserva de arxila da Am\u00e9rica do Sur.\nAnt\u00e1rtica.\nOs \u00faltimos anos o Brasil demostrou interese no continente Ant\u00e1rtico, instalando al\u00e1 a Base Ant\u00e1rtica Comandante Ferraz.\nGoberno e pol\u00edtica.\nConsonte coa Constituci\u00f3n de 1988, o Brasil \u00e9 unha rep\u00fablica federativa presidencialista. A forma de Estado foi inspirada no modelo estadounidense, con todo, o sistema legal brasileiro segue a tradici\u00f3n romano-xerm\u00e2nica do Dereito Positivo. O federalismo no Brasil \u00e9 m\u00e1is centralizado do que o federalismo estadounidense; os estados brasileiros te\u00f1en menos autonom\u00eda do que os estados norteamericanos, especialmente en canto \u00e1 creaci\u00f3n de leis.\nOs poderes son divididos en 3: Poder Executivo, Poder Lexislativo e Poder Xudicial, totalmente independentes e con igual peso pol\u00edtico.\nO Poder Executivo \u00e9 exercido por un Presidente da Rep\u00fablica, que acumula as funci\u00f3ns de xefe de Estado e xefe de Goberno, electo cuadrienalmente, con posibilidade de s\u00f3 unha reelecci\u00f3n consecutiva.\nSimultaneamente \u00e1s elecci\u00f3ns presidenciais, v\u00f3tase para o Congreso Nacional, sede do Poder Lexislativo, dividido en d\u00faas casas parlamentarias: a C\u00e1mara dos Deputados, que te\u00f1en mandato de catro anos, e o Senado Federal, cuxos membros pos\u00faen mandatos de oito anos e el\u00edxense nun terzo e dous terzos alternativamente cada catro anos. Ad\u00f3ptase o sistema maioritario para a elecci\u00f3n dos senadores e o proporcional para os deputados. Os estados m\u00e1is populosos te\u00f1en dereito a elixiren unha cantidade maior de deputados federais, con todo as regras dan un peso relativo moito maior aos estados menos populosos. Al\u00e9n disto, o n\u00famero de deputados \u00e9, limitado como m\u00ednimo oito e como m\u00e1ximo setenta para cada estado; e hai tres senadores representando cada unidade da federaci\u00f3n (actualmente 27), independentemente da poboaci\u00f3n.\nO Poder Xudicial, cuxa instancia m\u00e1xima \u00e9 o Supremo Tribunal Federal, pola s\u00faa banda \u00e9 respons\u00e1bel por interpretar a Constituci\u00f3n Federal. Est\u00e1 composto de once ministros indicados polo presidente baixo aprobaci\u00f3n do Senado, de entre individuos de acreditada sapiencia xur\u00eddica. A composici\u00f3n dos ministros do Supremo Tribunal Federal non se renova completamente cada mandato presidencial: o presidente soamente indica un novo ministro cando un deles se xubila ou ben falece.\nOs tribunais organ\u00edzanse en diversas p\u00f3las separadas por cualificaci\u00f3ms, habendo un para a xustiza com\u00fan, e outros para a xustiza militar, laboral (relaci\u00f3ns entre empregados e empregadores) e electoral (organizaci\u00f3n e fiscalizaci\u00f3n de elecci\u00f3ns). Asuntos de xustiza com\u00fan que envolven intereses da Uni\u00f3n deben ser xulgados en tribunais federais. Os estados pos\u00faen cadanseus tribunais para a xustiza com\u00fan, organizados nunha primeira instancia de xu\u00edzo por un xu\u00edz, e unha segunda instancia de xu\u00edzo colexiado (en grupo) por un tribunal.\nAbaixo do Supremo Tribunal Federal, que s\u00f3 tutela en materias de interese constitucional, as instancias m\u00e1ximas son o Superior Tribunal de Xustiza (para a xustiza com\u00fan), Tribunal Superior do Traballo, Tribunal Superior Electoral e o Superior Tribunal Militar.\nLei.\nA lei brasileira est\u00e1 baseada na tradici\u00f3n romano-xerm\u00e1nica. As\u00ed, os conceptos de dereito civil prevalecen sobre pr\u00e1cticas de dereito com\u00fan. A maior parte da lexislaci\u00f3n brasileira est\u00e1 codificada, a\u00ednda que os estatutos non-codificados sexan unha parte substancial do sistema, desempe\u00f1ando un papel complementario. Decisi\u00f3ns do Tribunal e orientaci\u00f3ns explicativas; no entanto, non son vinculativas sobre outros casos espec\u00edficos, excepto nalgunhas situaci\u00f3ns. Obras de doutrina e as obras de xuristas acad\u00e9micos te\u00f1en forte influencia na creaci\u00f3n de dereito e en casos de dereito. O sistema xur\u00eddico bas\u00e9ase na Constituci\u00f3n federal, que foi promulgada en 5 de outubro de 1988 e \u00e9 a lei fundamental do Brasil. Todos as outras lexislaci\u00f3ns e as decisi\u00f3ns do Tribunal deben coresponder aos seus principios. Os estados te\u00f1en as s\u00faas propias Constituci\u00f3ns, que non deben entrar en contradici\u00f3n coa Constituci\u00f3n federal. Municipios e o Distrito Federal non te\u00f1en as s\u00faas propias Constituci\u00f3ns; a no canto diso, eles te\u00f1en leis org\u00e1nicas. Entidades lexislativas son a principal fonte dos estatutos, a\u00ednda que en determinadas cuesti\u00f3ns organismos do poder xudicial e executivo poden promulgar normas xur\u00eddicas.\nA xurisdici\u00f3n est\u00e1 administrada polas entidades do poder xudicial, a\u00ednda que en situaci\u00f3ns raras a Constituci\u00f3n federal permita que o Senado Federal interfira nas decisi\u00f3ns xur\u00eddicas. Existen tam\u00e9n xurisdici\u00f3ns especializadas como a Xustiza Militar, a Xustiza do Traballo e a Xustiza Electoral. O Tribunal m\u00e1is alto \u00e9 o Supremo Tribunal Federal. Este sistema foi criticado nas \u00faltimas d\u00e9cadas debido \u00e1 lentitude, na que as decisi\u00f3ns finais son emitidas. Acci\u00f3ns xudiciais de recurso poden levar varios anos para se resolveren e, nalg\u00fans casos, m\u00e1is dunha d\u00e9cada expirar antes de que as decisi\u00f3ns definitivas estean feitas.\nPol\u00edtica externa e forzas armadas.\nO Brasil \u00e9 hoxe un l\u00edder pol\u00edtico e econ\u00f3mico na Am\u00e9rica Latina, a\u00ednda que esta alegaci\u00f3n sexa parcialmente contestada pola Arxentina e polo M\u00e9xico, que se opo\u00f1en ao obxectivo de que o pa\u00eds obte\u00f1a un lugar permanente como representante da rexi\u00f3n no Consello de Seguridade das Naci\u00f3ns Unidas. Problemas sociais e econ\u00f3micos impiden o Brasil exercer efectivamente poder global. Entre a segunda guerra mundial e 1990, os gobernos democr\u00e1ticos e militares buscaron expandir a influencia do Brasil no mundo, proseguindo cunha pol\u00edtica industrial e externa independente. M\u00e1is recentemente, o pa\u00eds ten como obxectivo reforzar lazos con outros pa\u00edses da Am\u00e9rica do Sur e exercer a diplomacia multilateral, a trav\u00e9s das Naci\u00f3ns Unidas e da Organizaci\u00f3n dos Estados Americanos. A actual pol\u00edtica externa do Brasil est\u00e1 baseada na posici\u00f3n do pa\u00eds como unha potencia rexional na Am\u00e9rica Latina, un l\u00edder entre os pa\u00edses en desenvolvemento e unha potencia mundial emerxente. A pol\u00edtica externa brasileira en xeral reflectiu multilateralismo, resoluci\u00f3n de lit\u00edgios de forma pac\u00edfica e non intervenci\u00f3n nos asuntos doutros pa\u00edses, A Constituci\u00f3n brasileira determina tam\u00e9n que o pa\u00eds debe buscar unha integraci\u00f3n econ\u00f3mica, pol\u00edtica, social e cultural coas naci\u00f3ns da Am\u00e9rica Latina.\nAs Forzas Armadas do Brasil comprenden o Ex\u00e9rcito Brasileiro, a Mari\u00f1a do Brasil, e a Forza A\u00e9rea Brasileira. A Polic\u00eda Militar \u00e9 descrita como unha forza auxiliar ao Ex\u00e9rcito pola Constituci\u00f3n, pero baixo o control de cadanseu estado e de cadanseu respectivo gobernador. As forzas armadas brasileiras son as maiores da Am\u00e9rica Latina. A Forza A\u00e9rea Brasileira \u00e9 o p\u00f3la de guerra a\u00e9rea das Forzas Armadas Brasileiras, sendo a maior forza a\u00e9rea da Am\u00e9rica Latina, con preto de 700 avi\u00f3ns tripulados en servizo. A Mari\u00f1a do Brasil \u00e9 respons\u00e1bel polas operaci\u00f3ns navais e pola garda das augas territoriais brasileiras. \u00c9 a m\u00e1is antiga das Forzas Armadas brasileiras e a \u00fanica Mari\u00f1a da Am\u00e9rica Latina que opera un porta-avi\u00f3ns, o NAe S\u00e3o Paulo (antigo FS Foch da Mari\u00f1a Francesa). Xa o Ex\u00e9rcito brasileiro \u00e9 respons\u00e1bel polas operaci\u00f3ns militares por terra, contando cunha forza de preto de 190.000 soldados. Por fin, como o Brasil adopta o servizo militar obrigatorio, a s\u00faa forza militar \u00e9 unha das maiores do mundo con efectivo calculado en m\u00e1is de 1\u00a0600\u00a0000 homes en idades de reservista por ano.\nDemograf\u00eda.\nMunicipios m\u00e1is poboados.\n&lt;noinclude&gt;\nPrincipais rexi\u00f3ns metropolitanas.\nO Brasil ten 36 cidades con m\u00e1is de 500 mil habitantes e 30 rexi\u00f3ns metropolitanas, 20 das cales te\u00f1en m\u00e1is de 1\u00a0000\u00a0000 de habitantes en 2007. As principais est\u00e1n abaixo.\nEconom\u00eda.\nA econom\u00eda do pa\u00eds est\u00e1 bastante diversificada: agricultura, industria mineira, industria t\u00e9xtil, industria automobil\u00edstica, industria petroqu\u00edmica e de transformaci\u00f3n, industria electr\u00f3nica e, m\u00e1is recentemente, a industria do turismo e o mercado de servizos.\nO Brasil \u00e9 a sexta maior econom\u00eda mundial e a maior da Am\u00e9rica Latina, de acordo co Produto interno Bruto calculado con base no m\u00e9todo da paridade do poder de compra segundo o Fondo Monetario Internacional. O PIB per c\u00e1pita, no entanto, \u00e9 inferior a alg\u00fans pa\u00edses de Am\u00e9rica do Sur (a Arxentina, Chile e o Uruguai).\nO primeiro produto que moveu a econom\u00eda do Brasil foi o azucre, na capitan\u00eda de Pernambuco, durante o per\u00edodo de colonia, seguindo polo ouro na rexi\u00f3n de Minas Xerais. Xa independente, un novo ciclo econ\u00f3mico xurdiu, agora co caf\u00e9. Ese momento foi fundamental para o desenvolvemento do estado de S\u00e3o Paulo, que acabou por tornarse o m\u00e1is rico do pa\u00eds.\nA pesar de ter, ao longo da d\u00e9cada de 1990, un salto cualitativo na produci\u00f3n de bens agr\u00edcolas, acadar o liderado mundial en diversos produtos, con reformas comandadas polo goberno federal, a pauta de exportaci\u00f3n brasileira foi diversificada, cunha enorme inclusi\u00f3n de bens de alto valor agregados como xoias, avi\u00f3ns, autom\u00f3biles e pezas de roupa.\nActualmente o pa\u00eds est\u00e1 entre os 20 maiores exportares do mundo, co US$ 142 mil mill\u00f3ns (en abril de 2007) vendidos entre produtos e servizos a outros pa\u00edses. Mais cun crecemento de dous d\u00edxitos ao ano desde o goberno Fernando Henrique, en poucos anos a expectativa que o Brasil estea entre as principais plataformas de exportaci\u00f3n do mundo.\nEn 2004 o Brasil comezou a crecer, acompa\u00f1ando a econom\u00eda mundial. Isto d\u00e9bese a unha pol\u00edtica adoptada polo presidente Lula, no entanto, gran parte da prensa reclamou as altas taxas de xuros adoptadas polo goberno. A finais de 2004 o PIB creceu 5,7%, a industria creceu na franxa de 8% e as exportaci\u00f3ns superaron todas as expectativas. Por\u00e9n en 2005 a econom\u00eda desacelerou, cun crecemento de 3,2%, sendo que en 2006 houbo unha pequena mellora, cun crecemento do 3,7%, moi por debaixo da media mundial de pa\u00edses emerxentes, de 6,5%. En 2007, operando as expectativas dos especialistas, a econom\u00eda aqueceuse e volveu crecer como en 2004, con crecemento previsto do 5,4%, despois 4,5% inicialmente, tendo a industria o maior crecemento. A taxa de investimento no Brasil sit\u00faase en torno ao 17% do PIB, moi inferior ao \u00edndice dos seus pares emerxentes. En 2006 o PIB alcanzou R$ 2\u00a0322\u00a0000 mil mill\u00f3ns (US$ 1\u00a0067\u00a0000 mil mill\u00f3ns).\nO Brasil \u00e9 visto polo mundo como un pa\u00eds con moito potencial como a Rusia, a India e m\u00e1is a China, as econom\u00edas BRICs. A pol\u00edtica exterior adoptada polo Brasil prioriza as alianzas entre pa\u00edses subdesenvolvidos para negociaren cos pa\u00edses ricos. O Brasil, as\u00ed como a Arxentina e m\u00e1is a Venezuela ve\u00f1en mantendo o proxecto da ALCA en discusi\u00f3n, conxuntamente cos Estados Unidos. Existen tam\u00e9n iniciativas de integraci\u00f3n na Am\u00e9rica do Sur, colaboraci\u00f3n na econom\u00eda e nas \u00e1reas sociais.\nAlg\u00fans expertos en econom\u00eda, como o analista Peter Gutmann, afirman que en 2050 o Brasil pode vir a acadar estat\u00edsticas no est\u00e1ndar de vida verificado en 2005 nos pa\u00edses da Zona Euro.\nCompo\u00f1entes.\nA econom\u00eda brasileira (recentemente clasificada como \"grao de investimento\") \u00e9 diversa, abranguendo a agricultura, a industria e unha multiplicidade de servizos. Actualmente o pa\u00eds debe conseguir impor a s\u00faa lideranza global grazas ao desenvolvemento da s\u00faa econom\u00eda. A forza econ\u00f3mica que o pa\u00eds ten demostrado, v\u00e9n en parte, ao\"boom\"mundial nos prezos de \"commodities\" e de mercador\u00edas para exportaci\u00f3n, como a carne bovina e a soia. A perspectivas da econom\u00eda brasileira ten mellorado a\u00ednda m\u00e1is grazas a descubertas de enormes xacementos de petr\u00f3leo e gas natural na conca de Santos. \u00c9 tam\u00e9n unha potencia mundial en agricultura e en recursos naturais, o Brasil desencadeou a s\u00faa maior explosi\u00f3n de prosperidade econ\u00f3mica das \u00faltimas tres d\u00e9cadas.\nA agricultura e sectores aliados, como a silvicultura, explotaci\u00f3n forestal e m\u00e1is a pesca contabilizaron 5,1% do produto interior bruto en 2007, unha \"performance\" que pon o agronegocio nunha posici\u00f3n de privilexio no balance comercial do Brasil, a pesar das barreiras comerciais e das pol\u00edticas de subsidios adoptado polos pa\u00edses desenvolvidos. A industria de autom\u00f3biles, aceiro, petroqu\u00edmica, computadores, aeronaves e bens de consumo duradeiros contabilizan 30,8% do produto interior bruto brasileiro. A actividade industrial est\u00e1 concentrada xeograficamente nas rexi\u00f3ns metropolitanas de S\u00e3o Paulo, R\u00edo de Xaneiro, Curitiba, Campinas, Porto Alegre, Belo Horizonte, Manaus, Salvador, Recife e Fortaleza. Industrias de alta tecnolox\u00eda tam\u00e9n est\u00e1n concentradas nestas \u00e1reas.\nO pa\u00eds responde por tres quinto da produci\u00f3n industrial da econom\u00eda sur-americana e participa de diversos bloques econ\u00f3micos como: o Mercosur, o G-22 e o Grupo de Cairns. O seu desenvolvemento cient\u00edfico e tecnol\u00f3xico, aliado a un parque industrial diversificado e din\u00e1mico, atrae investimentos externos. Os investimentos directos foron da orde de vinte mill\u00f3ns de d\u00f3lares por ano, contra dous mill\u00f3ns por ano durante a d\u00e9cada pasada.\nO Brasil comercializa regularmente con m\u00e1is dunha centena de pa\u00edses, sendo que 74% dos bens exportados son manufaturados ou semimanufaturados. Os maiores socios son: A Uni\u00f3n Europea (con 26% do saldo); Mercosur e Am\u00e9rica Latina (25%); Asia (17%) e Estados Unidos (15%). Un sector dos m\u00e1is din\u00e1micos a ese intercambio \u00e9 o de agronegocio, que mant\u00e9n hai d\u00faas d\u00e9cadas o Brasil entre os pa\u00edses con maior produtividade no campo.\nPropietario de sofisticaci\u00f3n tecnol\u00f3xica, o pa\u00eds desenvolve de submarinos a aeronaves, amais de estar presente na pescuda aeroespacial, pos\u00fae un Centro de lanzamento de Veh\u00edculos Leves e sendo o \u00fanico pa\u00eds do Hemisferio Sur a integrar o equipo de construci\u00f3n da Estaci\u00f3n Espacial Internacional (ISS). Pioneiro na procura de petr\u00f3leo en augas profundas, de onde extrae o 73% das s\u00faas reservas, foi a primeira econom\u00eda capitalista a reunir, no seu territorio, as dez maiores empresas montadoras de autom\u00f3biles.\nEnerx\u00eda.\nO Brasil \u00e9 o d\u00e9cimo maior consumidor de enerx\u00eda do planeta e o terceiro maior do hemisferio occidental, por detr\u00e1s dos Estados Unidos e o Canad\u00e1. A matriz enerx\u00e9tica brasileira est\u00e1 baseada en fontes renovables, sobre a enerx\u00eda hidroel\u00e9ctrica e o etanol, amais de fontes non renov\u00e1beis de enerx\u00eda, como o petr\u00f3leo e o gas natural. Ao longo das \u00faltimas tres d\u00e9cadas o Brasil est\u00e1 a traballar para crear unha alternativa vi\u00e1bel \u00e1 gasolina. Co seu combust\u00edbel \u00e1 base de Cana de azucre, a naci\u00f3n pode tornarse enerxeticamente independente neste momento. O Pro-alcohol, que tivo orixe na d\u00e9cada de 1970, en resposta \u00e1s incertezas do mercado do petr\u00f3leo, colleitou un \u00e9xito intermitente. A\u00ednda as\u00ed, gran parte dos brasileiros utilizan os chamados \"veh\u00edculos flex\", que funcionan con etanol ou gasolina e permite que o consumidor poida abastecerse da opci\u00f3n m\u00e1is barata no momento, moitas veces o etanol.\nOs pa\u00edses con gran consumo de combust\u00edbel como a India e a China est\u00e1n seguindo o progreso do Brasil nesta \u00e1rea. Amais, pa\u00edses como o Xap\u00f3n e Suecia est\u00e1n Importando etanol brasileiro para axudar a cumprir as s\u00faas obrigas ambientais estipuladas no Protocolo de Quioto.\nO Brasil pos\u00fae a segunda maior reserva de petr\u00f3leo bruto na Am\u00e9rica do Sur e \u00e9 un dos produtores de petr\u00f3leo que m\u00e1is aumentou a s\u00faa produci\u00f3n nos \u00faltimos anos. O pa\u00eds \u00e9 un dos m\u00e1is importantes do mundo na produci\u00f3n de enerx\u00eda hidroel\u00e9ctrica. Da s\u00faa capacidade total de xeraci\u00f3n de electricidade, que corresponde a 90.000 megawatts, a enerx\u00eda h\u00eddrica \u00e9 respons\u00e1bel de 66.000 megawatts (74%). A enerx\u00eda nuclear representa aproximadamente 4% da matriz enerx\u00e9ticos do Brasil. O Brasil poder\u00e1 converterse nunha superpotencia mundial na produci\u00f3n de petr\u00f3leo, con grandes descubertas dese recurso nos \u00faltimos tempos na conca de Santos.\nCiencia e tecnolox\u00eda.\nA produci\u00f3n cient\u00edfica brasileira comezou, efectivamente, nas primeiras d\u00e9cadas do s\u00e9culo XIX, cando a familia real portuguesa, comandada por Xo\u00e1n VI, chegou ao R\u00edo de Xaneiro, fuxindo da invasi\u00f3n do ex\u00e9rcito de Napole\u00f3n en Portugal, en 1807. Ata ent\u00f3n, o Brasil era unha pobre colonia portuguesa, sen universidades e organizaci\u00f3ns cient\u00edficas, en flagrante contraste coas ex-colonias americanas do Imperio Espa\u00f1ol, que a pesar de teren unha gran parte da poboaci\u00f3n analfabeta, ti\u00f1an un n\u00famero consider\u00e1bel de universidades desde o s\u00e9culo XVI.\nA busca tecnol\u00f3xica no Brasil \u00e9 en gran parte realizada en universidades p\u00fablicas e institutos de pescuda. Por\u00e9n, m\u00e1is de 73% dos financiamentos para a pescuda de base a\u00ednda v\u00e9n de fontes gobernamentais. Alg\u00fans dos m\u00e1is not\u00e1beis centros tecnol\u00f3xicos do Brasil son os institutos Oswaldo Cruz, Butantan, Comando-Geral de Tecnologia Aeroespacial, Empresa Brasileira de Pesquisa Agropecu\u00e1ria e o INPE. O Brasil ten o m\u00e1is avanzado programa espacial da Am\u00e9rica Latina, con recursos significativos para veh\u00edculos de lanzamento, e fabricaci\u00f3n de sat\u00e9lites. O 14 de outubro de 1997, a Ag\u00eancia Espacial Brasileira asinou un acordo coa NASA para proporcionar pezas para a ISS. Este acordo posibilita o Brasil adestrar o seu primeiro astronauta. O 30 de marzo de 2006 Marcos Pontes a bordo do veh\u00edculo Soiuz converteuse no primeiro astronauta brasileiro e o terceiro latinoamericano que orbita o noso planeta. O uranio enriquecido na F\u00e1brica de combust\u00edbel nuclear (FCN), de Resende, no Estado do R\u00edo de Xaneiro, atende a demanda enerx\u00e9tica do pa\u00eds. Existen plans para a construci\u00f3n do primeiro submarino nuclear do pa\u00eds, al\u00e9n diso, o Brasil \u00e9 un dos tres pa\u00edses da Am\u00e9rica Latina cun laboratorio S\u00edncrotron en operaci\u00f3n, un mecanismo de pescuda da f\u00edsica, da qu\u00edmica, das ciencias dos materiais e m\u00e1is da biolox\u00eda.\nTurismo.\nBrasil atraeu, en 2005, preto de cinco mill\u00f3ns de turistas estranxeiros. Da Arxentina vi\u00f1eron 991 mil, dos Estados Unidos 792 mil e de Portugal 373 mil turistas, ocupando respectivamente os primeiro, segundo e terceiro lugares na clasificaci\u00f3n dos principais emisores de turistas para Brasil. Os visitantes deixaron US$ 4 bill\u00f3ns no pa\u00eds, facendo o turismo unha importante actividade econ\u00f3mica para Brasil, xerando 678 mil novos empregos directos.\nEventos en datas e locais espec\u00edficos, como o Reveillon e o Carnaval do R\u00edo de Xaneiro, Salvador e Recife, o gran Premio do Brasil de F\u00f3rmula 1 de S\u00e3o Paulo \u00e9 o maior convite para turistas nacionais e estranxeiros.\nOs estados m\u00e1is visitados polos turistas son o Estado do R\u00edo de Xaneiro (34,7 %), Santa Catarina (25,1 %), Paran\u00e1 (20,3 %), Estado de S\u00e3o Paulo (16 %), e Ba\u00eda (15,5 %). As cidades m\u00e1is visitadas foron R\u00edo de Xaneiro (31,5 %), Foz do Igua\u00e7u (17 %), S\u00e3o Paulo (13,6 %), Florian\u00f3polis (12,1 %), Salvador (11,5 %) e Natal (9,3 %). Esp\u00e9rase que con pol\u00edticas rexionais de est\u00edmulo ao turismo ese fluxo sexa diversificado, con incremento do turismo ecol\u00f3xico, enfocado en rexi\u00f3ns como a Amazonia e o Pantanal; o turismo hist\u00f3rico, facendo fincap\u00e9 na Estrada Real de Minas Gerais; e o turismo c\u00edvico, en Brasilia.\nTransporte.\nHai aproximadamente 2.498 aeroportos no Brasil, inclu\u00edndo as \u00e1reas de desembarque. O pa\u00eds ten o segundo maior n\u00famero de Aeroportos de todo o mundo, s\u00f3 por detr\u00e1s dos Estados Unidos. O Aeroporto Internacional de S\u00e3o Paulo, sito nas proximidades de S\u00e3o Paulo, \u00e9 o maior e m\u00e1is din\u00e1mico aeroporto do pa\u00eds, gran parte dese movemento d\u00e9bese ao tr\u00e1fico comercial e popular do pa\u00eds e ao feito de que o aeroporto liga S\u00e3o Paulo a practicamente todas as grandes cidades de todo o mundo. O Brasil ten 34 Aeroportos internacionais e 2464 Aeroportos rexionais.\nPos\u00fae preto de 1\u00a0355\u00a0000 quil\u00f3metros de autoestradas, as estradas son as principais v\u00edas de transporte de carga e de pasaxeiros no tr\u00e1fico brasileiro. Dende o inicio da rep\u00fablica os gobernos sempre priorizaron o transporte viario en detrimento ao transporte ferroviario e fluvial . O presidente Juscelino Kubitschek (1956 - 1960), que concibiu e constru\u00edu a capital Brasilia, foi outro incentivator das autoestradas. Kubitscheck foi respons\u00e1bel da instalaci\u00f3n de grandes fabricantes de autom\u00f3biles no pa\u00eds (Volkswagen, Ford e General Motors chegaron ao Brasil durante o seu goberno) e un dos puntos utilizados para atraelos era, evidentemente, o apoio \u00e1 construci\u00f3n de autoestradas. Hoxe, o pa\u00eds ten instalado no seu territorio outros grandes fabricantes de autom\u00f3biles como Fiat, Renault, Peugeot, Citro\u00ebn, Chrysler, Mercedes-Benz, Hyundai e Toyota. Actualmente, por\u00e9n, o goberno brasileiro, diferente do pasado, procura incentivar outros medios de transporte, principalmente os ferroviarios, un exemplo destes incentivos \u00e9 o proxecto do tren de Alta Velocidade Rio-S\u00e3o Paulo, un tren de alta velocidade que vai conectar as d\u00faas principais metr\u00f3poles do pa\u00eds. O Brasil \u00e9 o 7 \u00ba pa\u00eds m\u00e1is importante da industria automobil\u00edstica. Hai 37 grandes portos no Brasil, entre os cales o maior \u00e9 o Porto de Santos.\nCultura.\nO Brasil \u00e9 o \u00fanico pa\u00eds das Am\u00e9ricas que ten de lingua oficial o portugu\u00e9s.\nO seu pobo \u00e9 o resultado da mestura de diferentes etnias e culturas, con influencias tanto dos amerindios, moradores orixinais do continente, como europeos invasores e inmigrantes, e con africanos que foron tra\u00eddos como escravos. Amais destes, participan tam\u00e9n os pobos asi\u00e1ticos, pero de influencia m\u00e1is limitada.\nArquitectura e patrimonio hist\u00f3rico.\nO interese oficial pola preservaci\u00f3n do patrimonio hist\u00f3rico e art\u00edstico no Brasil comezou coa instituci\u00f3n en 1934 da \"Inspectoria de Monumentos Nacionais\". O \u00f3rgano foi sucedido polo \"Servizo do Patrimonio Hist\u00f3rico e Art\u00edstico Nacional\" e hoxe o sector \u00e9 administrado nacionalmente polo Instituto do Patrimonio Hist\u00f3rico e Art\u00edstico Nacional (IPHAN), que xa pos\u00fae m\u00e1is de 20 mil edificios adheridos a si, 83 casas de campo e conxuntos urbanos, 12.517 casas de campo arqueol\u00f3xicas dadas de alta, m\u00e1is dun mill\u00f3n de obxectos expostos, inclu\u00edndo o acervo museol\u00f3xico, preto de 250 mil volumes bibliogr\u00e1ficos e vasta documentaci\u00f3n arquiv\u00edstica. Tradici\u00f3ns inmateriais como o samba de roda do Rec\u00f4ncavo Baiano e a arte gr\u00e1fica e a pintura corporal dos indios Wajapi do Amap\u00e1 tam\u00e9n xa foron reco\u00f1ecidas como Patrimonio da Humanidade pola UNESCO. Tam\u00e9n os estados e alg\u00fans municipios xa pos\u00faen instancias propias de preservaci\u00f3n e o interese nesta \u00e1rea creceu nos \u00faltimos anos.\nA\u00ednda coa intensa actividade dos \u00f3rganos oficiais, o patrimonio nacional a\u00ednda sofre frecuente depredaci\u00f3n e ten a s\u00faa protecci\u00f3n e sustentabilidade limitadas pola escaseza de orzamentos e pola falta de conciencia da poboaci\u00f3n para coa riqueza da s\u00faa herdanza cultural e art\u00edstica e para coa necesidade dunha repartici\u00f3n de responsabilidades para a s\u00faa salvagarda efectiva a longo prazo.\nO patrimonio hist\u00f3rico brasileiro \u00e9 un dos m\u00e1is antigos da Am\u00e9rica, sendo especialmente rico en reliquias de arte e arquitectura barrocas, concentradas sobre todo no estado de Minas Xerais (Ouro Preto, Diamantina, S\u00e3o Jo\u00e3o del-Rei, Sabar\u00e1, Congonhas etc) e en centros hist\u00f3ricos de Recife, S\u00e3o Luis, Salvador, Olinda, Santos, Parati, entre outras cidades. Tam\u00e9n pos\u00fae nas grandes capitais numerosos e importantes edificios de arquitectura ecl\u00e9tica, da transici\u00f3n entre os s\u00e9culos XIX e XX.\nA partir de mediados do s\u00e9culo XX a construci\u00f3n dunha serie de obras modernistas, creadas por un grupo liderado por Gregori Warchavchik, Lucio Costa e sobre todo Oscar Niemeyer, proxectou a arquitectura brasileira internacionalmente. O movemento moderno culminou na realizaci\u00f3n de Brasilia, o \u00fanico conxunto urban\u00edstico moderno do mundo reco\u00f1ecido pola UNESCO como Patrimonio Cultural da Humanidade.\nTam\u00e9n hai diversidade en casas de campo arqueol\u00f3xicas, como o atopado no sur do estado do Piau\u00ed: serra da Capivara. Os problemas enfrontados pola maior\u00eda das casas de campo arqueol\u00f3gicas brasileiros non afectan os m\u00e1is de 600 casas de campo que est\u00e1n no Parque Nacional da Serra da Capivara, no Piau\u00ed. Localizado nunha \u00e1rea de 130 mil hect\u00e1reas o Parque Nacional da Serra da Capivara \u00e9 un exemplo de conservaci\u00f3n do patrimonio hist\u00f3rico e art\u00edstico nacional. En 1991, foi consagrado patrimonio mundial pola Unesco.\nA serra da Capivara \u00e9 unha das \u00e1reas m\u00e1is protexidas do Brasil, pois est\u00e1 baixo a garda do Iphan, Ministerio do Medio Ambiente (MMA), Fundahm e do Ibama local, que ten poder de polic\u00eda. Nesta mesma \u00e1rea local\u00edzase o Museo do Home Americano, onde se atopa o m\u00e1is vello f\u00f3sil humano atopado en Am\u00e9rica e o segundo m\u00e1is vello do mundo.\nM\u00fasica.\nA m\u00fasica do Brasil formouse, principalmente, a partir da fusi\u00f3n de elementos europeos e africanos, tra\u00eddos respectivamente polos colonizadores portugueses e os escravos africanos. Ata o s\u00e9culo XIX Portugal era a porta de entrada da maior parte das influencias que constru\u00edron a m\u00fasica brasileira, cl\u00e1sica e popular, pola introduci\u00f3n da maior\u00eda do instrumental, o sistema harm\u00f3nico, a literatura musical e boa parte das formas musicais cultivadas no pa\u00eds ao longo dos s\u00e9culos, malia estes elementos non seren de orige portuguesa, sen\u00f3n do resto de Europa.\nNa m\u00fasica cl\u00e1sica, as\u00ed e todo, esa diversidade de elementos chegou serodiamente e de xeito bastante modesto en comparanza cos grandes centros europeos ou como os de M\u00e9xico e do Per\u00fa, e un car\u00e1cter especificamente brasileiro na produci\u00f3n nacional s\u00f3 se ver\u00eda con car\u00e1cter nidio logo da grande s\u00edntese realizada por Villa Lobos, a mediados do s\u00e9culo XX. O primeiro grande compositor brasileiro foi Jos\u00e9 Maur\u00edcio Nunes Garcia, autor de pezas sacras con grande influencia do clasicismo vienense.\nA principal contribuci\u00f3n do elemento africano foi a diversidade r\u00edtmica e algunhas danzas e instrumentos, que tiveron un papel importante no desenvolvemento da m\u00fasica popular e folcl\u00f3rica, especialmente a partir do s\u00e9culo XX. O elemento amerindio case non deixou trazos na m\u00fasica popular brasileira como un conxunto, bardante alg\u00fans x\u00e9neros folcl\u00f3ricos Con gran participaci\u00f3n da poboaci\u00f3n africana e afrodescendente, a m\u00fasica popular desde finais do s\u00e9culo XVIII comezou a dar sinais de formaci\u00f3n dunha caracter\u00edstica sonoridade brasileira, coa samba como a forma m\u00e1is t\u00edpica e reco\u00f1ecida pola UNESCO como patrimonio da humanidade desde 2005 \nA m\u00fasica brasileira engloba varios estilos rexionais influenciados por formas africanas, europeas e amerindias. Desenvolveuse en estilos e x\u00e9neros musicais diferentes, tales como m\u00fasica popular brasileira, m\u00fasica nativista, m\u00fasica sertaneja, vaner\u00e3o, samba, choro, ax\u00e9, brega, forr\u00f3, frevo, bai\u00e3o, lambada, maracatu, tropicalismo, bossa nova e rock brasileiro, entre outros.\nLinguas.\nIdioma oficial.\nA lingua oficial do Brasil \u00e9 o portugu\u00e9s, idioma que \u00e9 falado e escrito pola inmensa maior\u00eda da poboaci\u00f3n. O portugu\u00e9s \u00e9 a lingua usada nas instituci\u00f3ns de ensino, nos medios de comunicaci\u00f3n e nos negocios. Brasil \u00e9 o \u00fanico pa\u00eds de lingua portuguesa das Am\u00e9ricas.\nO idioma falado e escrito no Brasil \u00e9 parcialmente diferente do utilizado en Portugal e nos outros pa\u00edses lus\u00f3fonos. En raz\u00f3n das diferenzas xeogr\u00e1ficas e culturais entre o Brasil e Portugal, e tam\u00e9n das diferentes pol\u00edticas ling\u00fc\u00edsticas constru\u00eddas polos dous pa\u00edses ao longo dos anos, o portugu\u00e9s brasileiro e o portugu\u00e9s europeo non evolucionaron de forma uniforme. Hai moitas diverxencias entre as normas cultas das d\u00faas variantes da lingua, sobre todo no que se refire \u00e1 fon\u00e9tica, \u00e1 ortograf\u00eda e ao sistema pronominal. A\u00ednda as\u00ed, tales diferenzas non comprometen a comprensi\u00f3n mutua.\nHai a\u00ednda diversas variaci\u00f3ns dialextais internas ao portugu\u00e9s brasileiro, que se conectan sobre todo a diferenzas rexionais e sociais.\nA Linguaxe Brasileira de Sinais tam\u00e9n \u00e9 considerada un medio de comunicaci\u00f3n legal no pa\u00eds.\nIdiomas ind\u00edxenas e de inmigrantes.\nNa \u00e9poca do Descubrimento, estimouse que se falaban m\u00e1is de mil linguas no Brasil. Actualmente, eses idiomas est\u00e1n reducidos a 180 linguas. Das 180 linguas, s\u00f3 24, o 13%, te\u00f1en m\u00e1is de mil falantes; 108 linguas, o 60%, te\u00f1en entre cen e mil falantes; mentres que 50 linguas, o 27%, te\u00f1en menos de 100 falantes e metade destas, o 13%, te\u00f1en menos de 50 falantes, o que mostra que gran parte deses idiomas est\u00e1n en serio risco de extinci\u00f3n.\nOs primeiros anos de colonizaci\u00f3n, as linguas ind\u00edxenas eran faladas inclusive polos colonos portugueses, que adoptaron un idioma mixto baseado na lingua tupi. Por ser falada por case todos os habitantes do Brasil, quedou co\u00f1ecida como lingua xeral. Con todo, o s\u00e9culo XVIII, a lingua portuguesa f\u00edxose oficial do Brasil, o que culminou na case desaparici\u00f3n desa lingua com\u00fan.\nCo transcorrer dos s\u00e9culos, os indios foron exterminados ou aculturados pola acci\u00f3n colonizadora e, con iso, centenares dos seus idiomas foron extintos. Actualmente, os idiomas ind\u00edxenas son falados sobre todo no Norte e Centro-Oeste. As linguas m\u00e1is faladas son do tronco tup\u00ed-guaran\u00ed.\nAmais das ducias de linguas aut\u00f3ctonas, dialectos de orixe al\u00f3ctones son falados en colonias rurais m\u00e1is illadas do Brasil meridional, sobre todo o hunsr\u00fcckisch e o talian (ou v\u00eaneto brasileiro), de orixes alem\u00e1 e italiana, respectivamente.\nO estado de S\u00e3o Paulo sufriu tanta inmigraci\u00f3n que o seu portugu\u00e9s \u00e9 diferente de calquera outro no Brasil e no mundo. Hai moitos barrios italianos, como a Mooca, onde as persoas falan italiano no seu d\u00eda a d\u00eda, outros alem\u00e1ns, como Santo Amaro, que ten celebraci\u00f3ns t\u00edpicas xerm\u00e1nicas, como o Oktoberfest . Hai tam\u00e9n a segunda maior aglomeraci\u00f3n de asi\u00e1ticos f\u00f3ra de Asia, o barrio da Liberdade, que tam\u00e9n se ve presente a lingua xaponesa e chinesa o d\u00eda a d\u00eda dos habitantes. S\u00e3o Paulo foi tam\u00e9n o que m\u00e1is recibiu os \u00e1rabes, tendo a s\u00faa coci\u00f1a moi alterada coa inmigraci\u00f3n de sirios e libaneses.\nRelixi\u00f3n.\nSendo constitucionalmente un estado laico, Brasil non pos\u00fae relixi\u00f3n oficial desde 1891, e a discriminaci\u00f3n aos seguidores de calquera relixi\u00f3n \u00e9 ilegal. Non obstante, a maior parte da poboaci\u00f3n do pa\u00eds \u00e9, tradicionalmente, seguidora da Igrexa cat\u00f3lica, e \u00e9 ineg\u00e1bel a influencia da devandita relixi\u00f3n en varios momentos do pasado e ata do presente. Mais esa influencia debe ser relativizada debido ao gran sincretismo relixioso existente no pa\u00eds (malia que o Brasil est\u00e1 considerado o maior pa\u00eds cat\u00f3lico do mundo en n\u00fameros absolutos).\nA predominancia do catolicismo tende a decrecer cando se leva en conta o recente ascenso do protestantismo e a importancia hist\u00f3rica das relixi\u00f3ns afro-brasileiras, o Candombl\u00e9 e a Umbanda, na formaci\u00f3n cultural e \u00e9tica do pobo brasileiro. A\u00ednda que foron perseguidas ata o comezo do s\u00e9culo XX, cando a pr\u00e1ctica relixiosa non-cat\u00f3lica era reprimida pola polic\u00eda. Al\u00e9n diso, \u00e9 pertinente sinalar o xurdimento de novas relixi\u00f3ns de orixe oriental ou esot\u00e9rica, ata daquela case desco\u00f1ecidas pola sociedade brasileira.\nO censo demogr\u00e1fico realizado en 2000, polo IBGE, apuntou a seguinte composici\u00f3n relixiosa no Brasil:\nHimnos Oficiais do Brasil.\nOs himnos oficiais do Brasil son o Himno do Brasil, o Himno \u00e1 Bandeira, o Himno da Independencia e o Himno da Proclamaci\u00f3n da Rep\u00fablica."}
{"id": "1230", "revid": "98629", "url": "https://gl.wikipedia.org/wiki?curid=1230", "title": "Am\u00e9rica Latina", "text": "Am\u00e9rica Latina ou Latinoam\u00e9rica, entidade territorial e sociocultural diferente a Hispanoam\u00e9rica e Iberoam\u00e9rica, constitu\u00edda polo conxunto de pa\u00edses de Am\u00e9rica que foron antigas colonias de pa\u00edses europeos onde se falan as linguas romances, \u00e9 dicir derivadas do lat\u00edn, correspondentes \u00e1s actuais Espa\u00f1a, Portugal e Francia. O xentilicio que normalmente se emprega \u00e9 \"latinoamericano\".\nO termo \"Latinoam\u00e9rica\" foi introducido por primeira vez polo Imperio Franc\u00e9s de Napole\u00f3n III, durante a s\u00faa invasi\u00f3n de M\u00e9xico, como forma de inclu\u00edr a Francia entre os pa\u00edses con influencia en Am\u00e9rica e case exclusivamente coa fin de exclu\u00edr \u00f3s anglosax\u00f3ns.\nNestes pa\u00edses obs\u00e9rvanse moitas similitudes debido \u00e1 s\u00faa longa historia en com\u00fan por ser territorios coloniais de Espa\u00f1a e Portugal e, en menor medida, de Francia. Entre eles obs\u00e9rvanse tam\u00e9n variaci\u00f3ns ling\u00fc\u00edsticas, \u00e9tnicas, sociais, pol\u00edticas, econ\u00f3micas e clim\u00e1ticas.\nEconom\u00eda.\nOs pa\u00edses agr\u00fapanse en diferentes bloques comerciais:\nCultura.\nA cultura da Am\u00e9rica Latina ten coma principal caracter\u00edstica ser a fusi\u00f3n de tres culturas bastante distintas entre si:\nIdiomas.\nComo o seu nome indica, os idiomas oficiais dos pa\u00edses da Am\u00e9rica Latina (espa\u00f1ol, franc\u00e9s e portugu\u00e9s) son todos linguas romances. As\u00ed e todo, dentro destes territorios existen unha multitude doutras linguas orixinarias dos pa\u00edses latinoamericanos. Algunhas destas outras linguas son:"}
{"id": "1231", "revid": "43749", "url": "https://gl.wikipedia.org/wiki?curid=1231", "title": "Brasil/Brasilia", "text": ""}
{"id": "1232", "revid": "98629", "url": "https://gl.wikipedia.org/wiki?curid=1232", "title": "Historia do Brasil", "text": "A historia do Brasil adoita dividirse en catro per\u00edodos xerais: o Predescobrimento (at\u00e9 1500), a Colonia (1500 a 1822), o Imperio (1822 a 1889) e Rep\u00fablica (de 1889 \u00e1 actualidade).\nIntroduci\u00f3n.\nEntre as hip\u00f3teses m\u00e1is aceptadas para a colonizaci\u00f3n das Am\u00e9ricas est\u00e1 a que establece que a migraci\u00f3n principal foi a de elementos mongoloides de Asia en vagas sucesivas, a trav\u00e9s do estreito de Bering. Adm\u00edtese tam\u00e9n unha inmigraci\u00f3n menor, equivalente a 1 - 2% que vir\u00eda de Melanesia ou Sueste Asi\u00e1tico a trav\u00e9s do Oc\u00e9ano Pac\u00edfico.\nSupo\u00f1endo a marcha de 1\u00a0km/ano, para sa\u00edr de Alasca e chegar a Santar\u00e9n (PA), no Brasil, ter\u00edan que percorrer unha distancia aproximada de 20.000\u00a0km, levando polo menos 20.000 anos no traxecto.\nSitios arqueol\u00f3xicos brasileiros moi antigos foron atopados dende San Raimundo Nonato no Piau\u00ed (de hai aproximadamente 42.000 anos) at\u00e9 a rexi\u00f3n dos pampas (con m\u00e1is de 10.000 anos). Nesa \u00faltima rexi\u00f3n xa foron mesmo achados fragmentos de \u00f3sos dun Megaterio, con aparentes marcas da acci\u00f3n humana.\nNa Am\u00e9rica do Norte existen evidencias m\u00e1is concretas do contacto destes primeiros habitantes americanos coa paleofauna da rexi\u00f3n, como as puntas de frechas de Cl\u00f3vis e de Folson (nos Estados Unidos), datadas hai uns 17.000 anos.\nA aparente contradici\u00f3n entre a data de migraci\u00f3n pola Berinxia e a idade do home m\u00e1is vello na Am\u00e9rica do Sur rem\u00edtenos \u00e1s hip\u00f3teses dunha extensi\u00f3n do poboamento a partir das illas do Pac\u00edfico, talvez vidos de \u00c1frica, ou a erros t\u00e9cnicos de dataci\u00f3n do material do Piau\u00ed. A\u00ednda, no Brasil, ademais dos restos do Piau\u00ed, hai tam\u00e9n un antiqu\u00edsimo conxunto atopado na rexi\u00f3n de Lagoa Santa (Minas Xerais), posiblemente os representantes do antigo grupo ling\u00fc\u00edstico do pa\u00eds -Macro G\u00ea-, cuxos descendentes m\u00e1is pr\u00f3ximos hoxe ser\u00edan os indios cariris e botocudos.\nUnha descuberta interesante dese posible contacto son os dese\u00f1os/debuxos da Toca do Boqueir\u00f3n, no S\u00edtio da Pedra Furada, tam\u00e9n no Piau\u00ed, que parece representar unha escena de ataque dos terr\u00edbeis felinos que xa habitaran o continente suramericano.\nA concepci\u00f3n dos actuais indios que habitan a rexi\u00f3n nordeste do pa\u00eds por exemplo dos cariris, a pesar de estar bastante modificada, a\u00ednda pode constitu\u00edrse nun elemento \u00fatil para descifrarmos esas representaci\u00f3ns como unha estratexia conxectural. Unha interpretaci\u00f3n sobre os dese\u00f1os/debuxos da figura humana deses pobos revela unha sorprendente complexidade que pode moi ben corresponder a un mapa das sensaci\u00f3ns corporais e/ou unha concepci\u00f3n de corpo e esp\u00edrito. Os encantados son descritos polos cariris en xeral como homes descomunais, feroces e implac\u00e1beis, de facci\u00f3n ruda e ollos esbugallados, verdadeiramente aterrecedores, segundo o antrop\u00f3logo Nascimento, que estudou na s\u00faa tese para Mestrado na Universidade Federal de Ba\u00eda os rituais e identificaci\u00f3n \u00e9tnica dos indios do nordeste, en partir as concepci\u00f3ns dun grupo actual, os cariris de Mirandela (BA) en 1994.\nSegundo ese autor, tam\u00e9n caracterizan o \"xent\u00edo bravo\" ou seus antepasados que a\u00ednda viven no mato.\nA chegada dos europeos.\nO Brasil foi co\u00f1ecido polos europeos en 1500 cando Pedro \u00c1lvares Cabral, un navegante portugu\u00e9s, supostamente estaba procurando un novo cami\u00f1o para as Indias. En 1822, libertouse do dominio da coroa portuguesa e pasou a ser un imperio at\u00e9 \u00f3 ano de 1889, en que Don Pedro II, \u00faltimo emperador do Brasil, foi deposto e foi declarada a rep\u00fablica. Do ano de 1964 ata 1984, o Brasil foi gobernado por unha ditadura militar e, actualmente, \u00e9 novamente unha rep\u00fablica democr\u00e1tica.\nLi\u00f1a do tempo.\nAsume a presidencia o Xeneral Arthur da Costa e Silva.\nPer\u00edodo Pre-Descubrimento.\nO Brasil, cando foi descuberto polos europeos en 1500, estaba habitado por mill\u00f3ns de indios, que habitaban o pa\u00eds do norte \u00f3 sur. A poboaci\u00f3n amerindia brasileira estaba dividida en grandes naci\u00f3ns ind\u00edxenas, de varios grupos \u00e9tnicos. Dest\u00e1canse os grupos guaran\u00ed, tupiniquins e tupinambas.\nDo lado europeo, a descuberta do Brasil foi simultaneada con varios Tratados entre Portugal e Espa\u00f1a, establecendo l\u00edmites e dividindo o mundo, descuberto e por descubrir.\nDestes, o Tratado de Tordesillas (1494) \u00e9, de lonxe, o m\u00e1is importante, por definir a porci\u00f3n que correspond\u00eda a Portugal do Brasil durante boa parte do per\u00edodo en que o mesmo foi colonia portuguesa. Establec\u00eda este tratado as terras que, \u00f3 leste do Meridiano de Tordesillas, ser\u00edan posesi\u00f3n do rei de Portugal. Este meridiano pasaba a 370 l\u00e9goas mari\u00f1as a oeste de Cabo Verde.\nDescubrimento.\nPedro \u00c1lvares Cabral era o capit\u00e1n da escuadra que partiu de Portugal a procura dun cami\u00f1o seguro para as Indias, contornando \u00c1frica. A certa altura da viaxe, tendo pasado xa as Illas Canarias, a frota de Cabral desv\u00edase para oeste, co pretexto de desviarse dunha parte do Oc\u00e9ano Atl\u00e1ntico co\u00f1ecido polas calmas, ou ausencia de vento. Existe algunha controversia sobre o motivo real do desv\u00edo para Oeste, unha vez que algunhas fontes suxiren evidencias de que os portugueses xa ter\u00edan vido \u00f3 Brasil polo menos catro anos antes.\nUnha pequena rectificaci\u00f3n: Pedro \u00c1lvares Cabral non procuraba un cami\u00f1o seguro para a India, porque este xa era co\u00f1ecido, tendo sido percorrido pouco antes pola armada de [Vasco da Gama]. A frota de Cabral desviouse para Oeste para fuxir da corrente ascendente do Golfo da Guinea. Ali\u00e1s, seria exactamente ese gran desv\u00edo que os navios estaban obrigados a facer que ter\u00eda dado aos navegadores os indicios da existencia de terra naquela direcci\u00f3n. \u00c9 hoxe case certo que a frota de Cabral ti\u00f1a como incumbencia primordial localizar esa terra e reclamala para a coroa portuguesa ao abrigo do tratado de Tordesillas. Dase como unha das probas diso mesmo o feito dun dos nav\u00edos ter regresado de inmediato para dar a novidade ao Rei, en tanto que os restantes segu\u00edan para a India; ben como o feito de seguir un home na frota, Pero Vaz de Caminha coa misi\u00f3n de elaborar unha descrici\u00f3n detallada da terra descuberta, a \"Carta do Achamento do Brasil\".\nDe calquera xeito, o 22 de abril Pedro \u00c1lvares Cabral nomeou como Illa de Vera Cruz a terra que ti\u00f1a descuberto, pois pensou tratarse dunha illa. O local en que Cabral aportou \u00e9 co\u00f1ecido como Porto Seguro, en Bahia.\nNo ano de 1501, unha nova expedici\u00f3n atopou como recurso explorable apenas o pau-brasil, madeira vermella moi requirida na \u00e9poca, o que tam\u00e9n deu o nome ao Brasil. No 1503 houbo nova expedici\u00f3n, desta vez comandada por Gonzalo Coelho, mais non houbo ning\u00fan asentamento portugu\u00e9s.\nEn 1530 foi enviada \u00f3 Brasil a expedici\u00f3n de Martim Afonso de Souza, cos obxectivos de explorar a costa, expulsar os franceses e establecer n\u00facleos de colonizaci\u00f3n. Foron fundados por esta expedici\u00f3n os n\u00facleos de San Vicente e S\u00e3o Paulo.\nBrasil Colonia.\nA coroa portuguesa reco\u00f1eceu que non posu\u00eda recursos para administrar o Brasil e estabelece o sistema de Capitan\u00edas Heredit\u00e1rias, unha divisi\u00f3n de lotes do Brasil, que foron doados a quen tivera interese en investir e administrar os mesmos. Das 15 capitan\u00edas orixinais, apenas as capitan\u00edas de Pernambuco e S\u00e3o Vicente prosperaron.\nNo per\u00edodo colonial, o Brasil sofre invasi\u00f3ns francesas e neerlandesas que foron derrotadas ap\u00f3s loitas (v\u00e9xase invasi\u00f3ns holandesas no Brasil e invasi\u00f3ns francesas no Brasil).\nReino Unido a Portugal.\nNo 1808 as tropas de Napole\u00f3n Bonaparte obrigaron \u00e1 coroa portuguesa a procurar abrigo no Brasil. Coa chegada de D. Jo\u00e3o VI a R\u00edo de Xaneiro, o Brasil \u00e9 elevado \u00e1 condici\u00f3n de Reino Unido de Portugal e Algarves. Os portos brasileiros son abertos as naci\u00f3ns amigas, e unha serie de melloras foron introducidas no Brasil, como a Imprensa Nacional. Tam\u00e9n a elecci\u00f3n de representantes brasileiros para as Cortes Constitucionais Portuguesas. \u00c9 desta \u00e9poca a fundaci\u00f3n do Banco do Brasil.\nPer\u00edodo Imperial.\nPrimeiro Imperio.\nTras a declaraci\u00f3n da independencia, o Brasil foi gobernado por Don Pedro I ata o ano de 1831, cando foi forzado a abdicar en favor do seu fillo, D. Pedro II, ent\u00f3n con 5 anos.\nPer\u00edodo Rexencial.\nDurante o per\u00edodo de 1831 a 1840, o Brasil foi gobernado por diversos rexentes, encargados de administrar o pa\u00eds entanto o herdeiro do trono, D. Pedro II, a\u00ednda era menor.\nDest\u00e1canse neste per\u00edodo a inestabilidade pol\u00edtica e a actuaci\u00f3n do titor Xos\u00e9 Bonif\u00e1cio, que garantiu o trono para D. Pedro II.\nIniciouse neste per\u00edodo a Revoluci\u00f3n Farroupilla, na que os gauchos revolt\u00e1ronse contra a pol\u00edtica interna do Imperio, e declararon a Rep\u00fablica Piratini.\nSegundo Imperio.\nO Segundo Imperio ten inicio co Golpe da Maioridade. A partir do mesmo, o Brasil \u00e9 gobernado por D. Pedro II, coa axuda de Jos\u00e9 Bonif\u00e1cio.\nEste per\u00edodo dest\u00e1case por varios eventos importantes. En 1845 a Revoluci\u00f3n Farroupilla foi cerrada, coa sinatura do Tratado de Ponche Verde. Outro evento importante, que acabou custando o trono \u00e1 familia de D. Pedro II, foi a abolici\u00f3n da escravitude.\nLiberaci\u00f3n dos escravos.\nO 28 de setembro de 1871 o Parlamento Brasileiro aprobou e a Princesa Isabel, na \u00e9poca rexente do Brasil, asinou, a Lei do Ventre Livre, que determinaba que, a partir daquel momento, todos os fillos de escravos eran considerados libres.\nO 13 de maio de 1871, a Princesa Isabel asinou a Lei \u00c1urea, que xa fora aprobada polo Parlamento, abolindo toda forma de escravitude no Brasil. O Brasil foi o \u00faltimo pa\u00eds das Am\u00e9ricas a abolir a escravitude.\nA abolici\u00f3n da escravitude desagradou \u00e1s oligarqu\u00edas rurais, que pasaron a apoiar con m\u00e1is empe\u00f1o o movemento republicano, ent\u00f3n en plena acci\u00f3n.\nRep\u00fablica.\nRep\u00fablica Vella.\nO 15 de novembro de 1889, o Mariscal Deodoro da Fonseca declarou o fin do per\u00edodo imperial e o inicio do per\u00edodo republicano, destitu\u00edndo o \u00faltimo emperador brasileiro, D. Pedro II, que tivo que partir \u00f3 exilio a Europa.\nOs presidentes que seguiron son:\nDitadura do Estado Novo.\nNo 1930, a Xunta de Goberno foi substitu\u00edda por Get\u00falio Dorneles Vargas, como Presidente do Goberno Provisorio. Foi elixido presidente pola Asemblea Constitu\u00ednte. En 1937 creou o Estado Novo, e foi presidente ata 1945, cando foi deposto.\nSegundo Per\u00edodo Democr\u00e1tico.\nEste per\u00edodo in\u00edciase coa renuncia de Get\u00falio Vargas, en outubro de 1945. O seu vicepresidente, o General Eurico Gaspar Dutra, \u00e9 o pr\u00f3ximo presidente elixido. En 1946 \u00e9 promulgada unha nova Constituci\u00f3n, m\u00e1is democr\u00e1tica que a anterior, restaurando dereitos\nindividuais.\nEn 1950, Get\u00falio Vargas \u00e9 elixido Presidente, novamente. Durante o seu goberno creouse Petrobr\u00e1s. No 1954, Get\u00falio Vargas suic\u00eddase, e Juscelino Kubitschek \u00e9 elixido o \npresidente o ano seguinte.\nNo 1960, Kubitschek inaugura Brasilia, a nova capital do Brasil.\nEn 1961, Janio Quadros asume a presidencia, mais renuncia en agosto do mesmo ano. Seu vicepresidente, Jo\u00e3o Goulart, goberna ata 1964, con constantes problemas creados pola oposici\u00f3n de dereita (parte do empresariado, sectores militares e da clase media) \u00f3 seu goberno, debido \u00f3 seu forte nacionalismo. A dereita acusaba Goulart de simpatizar co comunismo.\nDitadura Militar.\nOs gobernos de Xo\u00e1n Goulart est\u00e1n marcados por inflaci\u00f3n alta, par\u00f3n econ\u00f3mico e unha forte oposici\u00f3n das forzas armadas. O 31 de marzo de 1964 as Forzas Armadas dan un Golpe Militar, destitu\u00edndo a Xo\u00e1n Goulart. Os l\u00edderes do golpe escolleron como presidente \u00f3 xeral Humberto Castello Branco, seguido polo Xeral Arthur da Costa e Silva (1967-1969), o xeral Emilio Garrastazu Medici (1968-1974), e o xeral Ernesto Geisel (1974-1979). Entre as caracter\u00edsticas do golpe militar, dest\u00e1canse a supresi\u00f3n dos dereitos constitucionais e unha forte censura da prensa.\nEn 1965, todos os partidos pol\u00edticos son declarados extintos, e d\u00e1se comezo \u00e1 represi\u00f3n pol\u00edtica. Soamente eran permitidos dous partidos, a ARENA (Alianza Renovadora Nacional) e o MDB (Movemento Democr\u00e1tico Brasileiro).\nNo 1967 \u00e9 aprobada a 6\u00aa Constituci\u00f3n Brasileira polo Congreso, institucionalizando o golpe, e establecendo elecci\u00f3ns indirectas para Presidente. O Congreso, constitu\u00eddo apenas por pol\u00edticos que recibiran permiso para participar da elecci\u00f3n para Deputado Federal, elixen o Presidente.\nNo mesmo ano de 1967, o xeral Arthur da Costa e Silva asume a presidencia e, en decembro de 1968, fecha o Congreso e decreta o Acto Institucional n\u00ba 5, o infame AI-5, que lle d\u00e1 o dereito de fechar o Parlamento, suprimir dereitos pol\u00edticos as\u00ed como o dereito de habeas-corpus. Neste per\u00edodo intensif\u00edcase a loita armada nas cidades e no campo contra o goberno militar.\nNo 1969, o xeral Emilio Garrastazu M\u00e9dici \u00e9 o Presidente, e comanda o per\u00edodo m\u00e1is sanguento da Ditadura Militar, coa m\u00e1is forte represi\u00f3n, con persoas presas, torturadas, exiliadas ou asasinadas polo Estado. Centenares de persoas desapareceron neste per\u00edodo. Ao mesmo tempo, ocorre o Milagre Brasileiro, un per\u00edodo de crecemento do PIB.\nEn 1974, o xeral Ernesto Geisel asume a Presidencia, tendo que enfrontar grandes problemas econ\u00f3micos, causados pola d\u00e9beda externa creada polo goberno M\u00e9dici, e agravados pola crise internacional do petr\u00f3leo e unha alta taxa de inflaci\u00f3n.\nO xeral Geisel iniciou a apertura democr\u00e1tica que foi continuada polo seu sucesor, o xeral Xo\u00e1n Baptista de Oliveira Figueiredo (1979-1985). Figueiredo non s\u00f3 permitiu o retorno de pol\u00edticos exiliados ou apartados das actividades pol\u00edticas durante os anos 60 e 70, sen\u00f3n que tam\u00e9n permitiu que se presentaran nas elecci\u00f3ns de gobernadores dos estados en 1982. Tam\u00e9n permitiu, despois de 1979 que xurdisen outros partidos. As\u00ed, rexurdiu o PTB (Partido Traballista Brasileiro) e xurdiron o PDT (Partido Democr\u00e1tico Traballista) e o PT (Partido dos Traballadores). A antiga Arena, partido pro-goberno militar, tornouse PDS (Partido Democr\u00e1tico Social) e o MDB tornouse PMDB (Partido do Movemento Democr\u00e1tico Brasileiro).\nO per\u00edodo termina coas elecci\u00f3ns indirectas para presidente en 1984, con Paulo Maluf concorrendo polo PDS e Tancredo Neves polo PMDB. Foron as \u00faltimas elecci\u00f3ns indirectas, e foi elixido Tancredo Neves, pero non asumiu o mandato, pois ficou doente na v\u00e9spera da posesi\u00f3n.\nTerceiro Per\u00edodo Democr\u00e1tico - Redemocratizaci\u00f3n.\nO primeiro presidente civil elixido deste o golpe militar de 1964 foi Tancredo Neves. Morreu antes de asumir, deixando o vicepresidente, Jos\u00e9 Sarney, no goberno por 5 anos.\nFernando Collor de Mello foi elixido en 1989, na primeira elecci\u00f3n directa para Presidente da Rep\u00fablica dende 1964. O seu goberno perdurou ata 1992, cando sufriu proceso de \"impeachment\". O vice-presidente, Itamar Franco, asume o seu posto.\nNo goberno de Itamar Franco \u00e9 posto en marcha o Plan Real, articulado polo seu Ministro da Facenda, Fernando Henrique Cardoso. O Goberno Itamar Franco contou coa presenza de varios senadores como ministros. Historiadores chegan a clasificar este fen\u00f3meno como unha especie de \"parlamentarismo branco\". Un dos senadores, Fernando Henrique Cardoso, articulou a base partidaria de apoio para a s\u00faa elecci\u00f3n. En principio tivo o apoio do ent\u00f3n presidente Itamar, un rompemento entre os dous ocorreu durante o primeiro mandato do Presidente Cardoso.\nO terceiro presidente, Fernando Henrique Cardoso, foi elixido en 1994 e reelixido en 1998. Fernando Henrique cumpriu dous mandatos e transmitiu, democraticamente, a franxa presidencial \u00f3 seu sucesor no 1 de xaneiro de 2003. O ent\u00f3n presidente Itamar Franco foi elixido, polo PMDB, gobernador do estado de Minas Xerais, nas elecci\u00f3ns de 1998 e non se presentou \u00e1 reelecci\u00f3n, na que o candidato apoiado por el, o deputado A\u00e9cio Neves, foi elixido na primeira quenda. O goberno de A\u00e9cio Neves comezou marcado por profundas transformaci\u00f3ns na estrutura administrativa do estado, con vistas a adecualo \u00e1 Lei de Responsabilidade Fiscal.\nO Presidente Fernando Henrique tentou manter a base aliada de partidos para as elecci\u00f3ns presidenciais de 2002, o que non foi posible. A alianza PSDB-PMDB-PFL-PTB perdeu os dous \u00faltimos partidos. O segundo apoiou a Ciro Gomes e o PFL non lanzou candidatos \u00e1 presidencia da Rep\u00fablica. Lula e Serra disputaron a segunda quenda en 2002. O candidato Lula, do PT foi elixido presidente do Brasil con aproximadamente o 61% dos votos v\u00e1lidos."}
{"id": "1233", "revid": "6497878", "url": "https://gl.wikipedia.org/wiki?curid=1233", "title": "Metro", "text": "O metro \u00e9 a unidade fundamental de lonxitude, pertencente \u00f3 Sistema Internacional de Unidades. O seu s\u00edmbolo \u00e9 m. Definiuse inicialmente como a 10\u00a0000\u00a0000 parte do cuadrante do meridiano terrestre, mais actualmente, o metro def\u00ednese como a lonxitude do traxecto percorrido pola luz no baleiro durante un intervalo de tempo de 1/299\u00a0792\u00a0458 de segundo (Unidade de Base ratificada pola 17\u00aa CXPM - 1983).\nEtimolox\u00eda.\nAs ra\u00edces da etimolox\u00eda do voc\u00e1bulo \"metro\" poden trazarse ata o verbo grego \u03bc\u03b5\u03c4\u03c1\u03ad\u03c9 (transliterado \"metreo\", \"medir, contar ou comparar\") e o substantivo \u03bc\u03ad\u03c4\u03c1\u03bf\u03bd (\"metron\", \"medida\"), que se empregaban para medidas f\u00edsicas, para a m\u00e9trica e por extensi\u00f3n para a moderaci\u00f3n ou evitar o extremismo (como en \"ter unha resposta medida\"). O rango de usos tam\u00e9n se atopaba no lat\u00edn \"metior, mensura\" e noutras linguas.\nO lema \u039c\u0395\u03a4\u03a1\u03a9 \u03a7\u03a1\u03a9 (\"metro khro\") aparece no selo da Oficina Internacional de Pesos e Medidas (BIPM), que era unha expresi\u00f3n do estadista e fil\u00f3sofo grego Pitaco de Mitilene e se traduce como \"Emprega medida!\", chamando tanto pola medida como pola moderaci\u00f3n. A palabra \"metro\" chegou a partir do franc\u00e9s m\u00e8tre.\nM\u00faltiplos e subm\u00faltiplos.\nPoden empregarse os prefixos do Sistema Internacional de Unidades (SI) para denotar m\u00faltiplos e subm\u00faltiplos do metro como se mostra na t\u00e1boa:\nAlgunhas destas unidades empr\u00e9ganse m\u00e1is raramente. As\u00ed, as distancias longas adoitan expresarse en quil\u00f3metros, unidades astron\u00f3micas (149,6\u00a0Gm), anos luz (10\u00a0Pm) ou parsecs (31\u00a0Pm), m\u00e1is que en Mm, Gm, Tm, Pm, Em, Zm ou Ym; \"30\u00a0cm\", \"30\u00a0m\" e \"300\u00a0m\" son m\u00e1is com\u00fans que \"3\u00a0dm\", \"3\u00a0dam\" e \"3\u00a0hm\", respectivamente.\nPoden empregarse os voc\u00e1bulos \"micron\" e \"millimicron\" no canto de \"micr\u00f3metro\" (\u03bcm) e \"nan\u00f3metro\" (nm), mais esta pr\u00e1ctica est\u00e1 desaconsellada. A palabra \"micra\" est\u00e1 oficialmente rexeitada.\nEquivalencias noutras unidades.\nNa t\u00e1boa, \"polgada\" e \"iarda\" ref\u00edrense a \"polgada internacional\" e \"iarda internacional\". O s\u00edmbolo \"\u2248\" significa \"aproximadamente igual a\"; o s\u00edmbolo \"\u2261\" significa \"igual por definici\u00f3n\" ou \"exactamente igual a\".\nHistoria da definici\u00f3n do metro.\nPrimeiras medici\u00f3ns.\nDurante toda a historia lev\u00e1ronse a cabo intentos de unificaci\u00f3n das distintas medidas co obxecto de simplificar os intercambios, facilitar o comercio e o cobro xusto dos impostos. En 1671 Jean Picard mediu a lonxitude dun p\u00e9ndulo cun per\u00edodo de dous segundos no Observatorio de Par\u00eds. Atopou un valor de 440,5 li\u00f1as da toesa de Ch\u00e2telet, que acababa de ser renovada. Propuxo unha toesa universal (en franc\u00e9s, \"Toise universelle\") que era o dobre da lonxitude do p\u00e9ndulo. Por\u00e9n, descubriuse axi\u00f1a que a lonxitude dese p\u00e9ndulo var\u00eda co lugar: o astr\u00f3nomo franc\u00e9s Jean Richer medira unha diferenza do 0,3% de lonxitude entre Cayenne (na G\u00fciana Francesa) e en Par\u00eds.\nJean Richer e Giovanni Domenico Cassini mediron a paralaxe de Marte entre Par\u00eds e Cayenne cando Marte estaba m\u00e1is pr\u00f3ximo \u00e1 Terra en 1672. Chegaron a un valor para a paralaxe solar de 9,5 segundos de arco, equivalente a unha distancia Terra-Sol duns 22\u00a0000 raios terrestres. Foron tam\u00e9n os primeiros astr\u00f3nomos en ter acceso a un valor preciso e fiable para o raio da Terra, que fora medido polo seu colega Jean Picard en 1669 como 3\u00a0269\u00a0000 toesas. As observaci\u00f3ns xeod\u00e9sicas de Picard limit\u00e1ronse \u00e1 determinaci\u00f3n da magnitude da Terra considerada como unha esfera, mais o descubrimento feito por Jean Richer volveu a atenci\u00f3n dos matem\u00e1ticos cara \u00e1 s\u00faa desviaci\u00f3n dunha forma esf\u00e9rica.\nDesde Erat\u00f3stenes, os xe\u00f3grafos utilizaron a medici\u00f3n dos arcos meridianos para avaliar o tama\u00f1o do globo terr\u00e1queo. Desde finais do s\u00e9culo XVII, a xeodesia preocupouse de medir a Terra, para determinar non s\u00f3 o seu tama\u00f1o, sen\u00f3n tam\u00e9n a s\u00faa forma. De feito, primeiro tomada como esfera, a Terra foi ent\u00f3n considerada como un esferoide de revoluci\u00f3n. No s\u00e9culo XVIII, a xeodesia estaba no centro dos debates entre cartesianos e newtonianos en Francia, porque era o medio para demostrar empiricamente a teor\u00eda da gravitaci\u00f3n universal. Ademais da s\u00faa importancia para o mapeo, a determinaci\u00f3n da figura da Terra era ent\u00f3n un problema de suma importancia en astronom\u00eda, xa que o raio da Terra era a unidade \u00e1 que se refer\u00edan todas as distancias celestes.\nMeridiano terrestre.\nNa Revoluci\u00f3n Francesa, xunto con outros desaf\u00edos considerados necesarios para os \"novos tempos\", nome\u00e1ronse comisi\u00f3ns de cient\u00edficos para uniformar os pesos e as medidas, entre os que estaba a lonxitude. A tarefa foi ardua e complexa. Considerouse empregar como padr\u00f3n a lonxitudo do p\u00e9ndulo nun segundo a unha latitude de 45\u00b0, pero acabou descart\u00e1ndose por non ser \"un modelo completamente obxectivo\". O 7 de outubro de 1790 esa comisi\u00f3n aconsellou a adopci\u00f3n dun sistema decimal e o 19 de marzo de 1791 aconsellou a adopci\u00f3n do termo \"m\u00e8tre\" (\"medida\"), unha unidade b\u00e1sica de lonxitude, que definiron como igual a unha dezmilion\u00e9sima parte do cuadrante de meridiano, a distancia entre o polo norte e o ecuador ao longo do meridiano de Par\u00eds. Se este valor se expresase de xeito an\u00e1logo a como se define a milla n\u00e1utica, corresponder\u00edase coa lonxitude de meridiano terrestre que forma un arco de 1/10 de segundo de grao centesimal. En 1793, a Convenci\u00f3n Nacional adoptou a proposta.\nA Academia de Ciencias Francesa encargou unha expedici\u00f3n dirixida por Jean Baptiste Joseph Delambre e Pierre M\u00e9chain, de 1792 a 1799, que intentou medir con precisi\u00f3n, mediante un sistema de triangulaci\u00f3n, a distancia entre unha espadana en Dunkerque e o castelo de Montju\u00efc de Barcelona na lonxitude do Pante\u00f3n de Par\u00eds. Esta porci\u00f3n do meridiano de Par\u00eds \u00eda servir de base para a lonxitude do meridiano que conectaba o polo norte co ecuador. De 1801 a 1812 Francia adoptou esta definici\u00f3n do metro como a s\u00faa unidade oficial de lonxitude base\u00e1ndose nos resultados desta expedici\u00f3n combinados cos da Misi\u00f3n Xeod\u00e9sica ao Per\u00fa.\nNo s\u00e9culo XIX, a xeodesia viviu unha revoluci\u00f3n cos avances nas matem\u00e1ticas, as\u00ed como o progreso dos instrumentos e m\u00e9todos de observaci\u00f3n. A aplicaci\u00f3n do m\u00e9todo de m\u00ednimos cadrados \u00e1s medidas do arco dos meridianos demostrou a importancia do m\u00e9todo cient\u00edfico na xeodesia. Por outra banda, a invenci\u00f3n do tel\u00e9grafo permitiu medir arcos paralelos e a mellora do p\u00e9ndulo reversible deu lugar ao estudo do campo gravitatorio da Terra. Unha determinaci\u00f3n m\u00e1is precisa da forma da Terra apareceu despois da medici\u00f3n do Arco Xeod\u00e9sico de Struve (1816\u20131855) e deu outro valor para a definici\u00f3n deste est\u00e1ndar de lonxitude. Isto non invalidou o metro, sen\u00f3n que resaltou que os progresos cient\u00edficos permitir\u00edan unha mellor medici\u00f3n do tama\u00f1o e forma da Terra.\nEn 1832, Carl Friedrich Gauss estudou o campo magn\u00e9tico terrestre e propuxo engadir o segundo \u00e1s unidades b\u00e1sicas do metro e o quilogramo na forma do sistema CGS (cent\u00edmetro, gramo, segundo). En 1836 fundou a Magnetischer Verein, primeira asociaci\u00f3n cient\u00edfica internacional, en colaboraci\u00f3n con Alexander von Humboldt e Wilhelm Edouard Weber. A xeof\u00edsica precedeu \u00e1 f\u00edsica e contribu\u00edu ao desenvolvemento dos seus m\u00e9todos. Trat\u00e1base principalmente dunha filosof\u00eda natural que ti\u00f1a como obxecto o estudo de fen\u00f3menos naturais como o campo magn\u00e9tico terrestre, os raios e a gravidade. A coordinaci\u00f3n da observaci\u00f3n dos fen\u00f3menos xeof\u00edsicos en diferentes puntos do globo foi de enorme importancia e estivo na orixe da creaci\u00f3n das primeiras asociaci\u00f3ns cient\u00edficas internacionais. A fundaci\u00f3n do Magnetischer Verein foi seguida da Medida do Arco de Europa Central (en alem\u00e1n: Mitteleuropa\u00efsche Gradmessung) por iniciativa de Johann Jacob Baeyer en 1863, e pola da Organizaci\u00f3n Meteorol\u00f3xica Internacional cuxo segundo presidente, o meteor\u00f3logo e f\u00edsico su\u00edzo, Heinrich von Wild representou a Rusia no Comit\u00e9 Internacional de Pesos e Medidas (CIPM).\nBarra de platino e iridio.\nFerdinand Rudolph Hassler foi elixido membro da American Philosophical Society o 17 de abril de 1807. Levara aos Estados Unidos unha gran colecci\u00f3n de libros cient\u00edficos e numerosos instrumentos e est\u00e1ndares cient\u00edficos, entre eles un metro est\u00e1ndar fabricado en Par\u00eds en 1799. Un longo curso de formaci\u00f3n especial en Su\u00edza, Francia e Alema\u00f1a convert\u00e9rano nun dos m\u00e1is destacados especialistas en xeodesia pr\u00e1ctica no seu pa\u00eds a principios do s\u00e9culo XIX. En 1816 foi nomeado primeiro superintendente do Survey of the Coast. A parte creativa de Hassler viuse no dese\u00f1o de novos instrumentos de levantamento. O m\u00e1is orixinal foi un aparello que implicaba unha idea elaborada por el en Su\u00edza e perfeccionada en Am\u00e9rica. No canto de po\u00f1er diferentes barras en contacto durante o proceso de medici\u00f3n da li\u00f1a de base, utilizaba catro barras de ferro de dous metros fixadas xuntas que sumaban oito metros de lonxitude e o contacto \u00f3ptico. Xa en febreiro-marzo de 1817, Ferdinand Rudolph Hassler estandarizou as barras do seu dispositivo que realmente estaban calibradas co metro. Esta \u00faltima converteuse na unidade de lonxitude da xeodesia nos Estados Unidos.\nO uso do metro por Ferdinand Rudolph Hassler na investigaci\u00f3n costeira contribu\u00edu \u00e1 introduci\u00f3n da Metric Act of 1866 que permit\u00eda o uso do metro nos Estados Unidos e probablemente tam\u00e9n tivo un papel na elecci\u00f3n do metro como unidade cient\u00edfica internacional de lonxitude e na proposta da European Arc Measurement para \"establecer unha oficina internacional europea de pesos e medidas\".\nEn 1867, na segunda conferencia xeral da Asociaci\u00f3n Internacional de Xeodesia celebrada en Berl\u00edn, discutiuse a cuesti\u00f3n dunha unidade de lonxitude est\u00e1ndar internacional para combinar as medidas feitas en diferentes pa\u00edses para determinar o tama\u00f1o e a forma da Terra. A conferencia recomendou a adopci\u00f3n do metro en substituci\u00f3n da toesa e a creaci\u00f3n dunha comisi\u00f3n internacional do metro, segundo a proposta de Johann Jacob Baeyer, Adolphe Hirsch e Carlos Ib\u00e1\u00f1ez e Ib\u00e1\u00f1ez de Ibero que idearan dous est\u00e1ndares xeod\u00e9sicos calibrados no metro para trazar o mapa de Espa\u00f1a. A trazabilidade da medida entre o toesa e o metro asegurouse mediante a comparaci\u00f3n do est\u00e1ndar espa\u00f1ol co est\u00e1ndar ideado por Borda e Lavoisier para o levantamento do arco do meridiano que conecta Dunkerque con Barcelona.\nNa d\u00e9cada de 1870 e \u00e1 luz da precisi\u00f3n moderna, celebr\u00e1ronse unha serie de conferencias internacionais para dese\u00f1ar novos est\u00e1ndares m\u00e9tricos. A Convenci\u00f3n do Metro (Convention du M\u00e8tre) de 1875 obrigaba a establecer unha Oficina Internacional de Pesos e Medidas (BIPM) permanente que se situar\u00eda en S\u00e8vres, Francia. Esta nova organizaci\u00f3n deb\u00eda constru\u00edr e conservar un prototipo de barra de medici\u00f3n, distribu\u00edr prototipos m\u00e9tricos nacionais e manter comparaci\u00f3ns entre eles e os est\u00e1ndares de medida non m\u00e9tricos. A organizaci\u00f3n distribu\u00edu tales barras o 28 de setembro de 1889 na primeira Conferencia Xeral de Pesos e Medidas, establecendo o \"metro portotipo internacional\" como a distancia entre d\u00faas li\u00f1as nunha barra est\u00e1ndar composta por unha aliaxe de 90% de platino e un 10% de iridio, medido no punto de fusi\u00f3n do xeo. O novo padr\u00f3n foi depositado en cofres situados nos subterr\u00e1neos do pavill\u00f3n de Breteuil en S\u00e8vres, Oficina de Pesos e Medidas, nos arredores de Par\u00eds.\nA comparaci\u00f3n dos novos prototipos do metro entre si e co metro do Comit\u00e9 implicou o desenvolvemento de equipos de medida especiais e a definici\u00f3n dunha escala de temperatura reproducible. O traballo de termometr\u00eda do BIPM levou ao descubrimento de aliaxes especiais de ferro-n\u00edquel, en particular o invar, polo que o seu director, o f\u00edsico su\u00edzo Charles-Edouard Guillaume, recibiu o Premio Nobel de F\u00edsica en 1920.\nLonxitude de onda.\nEn 1873, James Clerk Maxwell suxeriu que a luz emitida por un elemento pod\u00eda usarse como est\u00e1ndar tanto para o metro como para o segundo. Estas d\u00faas cantidades poder\u00edan usarse para definir a unidade de masa.\nEn 1893, o metro est\u00e1ndar foi medido por primeira vez cun interfer\u00f3metro por Albert A. Michelson, o inventor do dispositivo e defensor do uso dalgunha lonxitude de onda particular como est\u00e1ndar de lonxitude. En 1925, a interferometr\u00eda estaba en uso regular no BIPM. Non obstante, o prototipo internacional mant\u00edvose como est\u00e1ndar ata 1960, cando a XI Conferencia de Pesos e Medidas adoptou unha nova definici\u00f3n de metro en 1960:\nA precisi\u00f3n era cincuenta veces superior \u00e1 do padr\u00f3n de 1889.\nVelocidade da luz.\nA definici\u00f3n dada na XVII Conferencia Xeral da Oficina Internacional de Pesas e Medidas, vixente dende 1983, \u00e9 a seguinte:\nA precisi\u00f3n desta definici\u00f3n \u00e9 trinta veces superior \u00e1 do prototipo de 1960 e fixou a velocidade da luz no baleiro como exactamente 299\u00a0792\u00a0458\u00a0m/s.\nUnidades derivadas.\nO metro d\u00e1 orixe a diversas unidades compostas ou derivadas, como:"}
{"id": "1235", "revid": "98629", "url": "https://gl.wikipedia.org/wiki?curid=1235", "title": "Segundo", "text": "O segundo (s\u00edmbolo no SI: s) \u00e9 o nome dunha unidade de tempo, e \u00e9 a unidade b\u00e1sica no Sistema Internacional de Unidades para medilo. Tradicionalmente, o segundo \u00e9 definido como unha das 86.400 partes nas que se divide o per\u00edodo de tempo que tarda a Terra en dar unha volta sobre o seu eixo imaxinario (per\u00edodo tam\u00e9n chamado d\u00eda), mais a definici\u00f3n oficial de segundo \u00e9 a duraci\u00f3n equivalente a 9\u00a0192\u00a0631\u00a0770 per\u00edodos de radiaci\u00f3n correspondente \u00e1 transici\u00f3n entre os dous niveis hiperfinos do estado fundamental do is\u00f3topo 133 do \u00e1tomo de cesio, medidos a 0 kelvin.\nA mi\u00fado os prefixos do SI son combinados coa palabra \"segundo\" para denotar subdivisi\u00f3ns do segundo, por exemplo, o milisegundo (unha mil\u00e9sima parte dun segundo) e o nanosegundo (unha mil millon\u00e9sima parte dun segundo). A\u00ednda que os prefixos do SI poden ser usados para formar m\u00faltiplos do segundo (tales como o \u00abquilosegundo\u00bb ou mil segundos), estas unidades son rara vez usadas na pr\u00e1ctica. As unidades m\u00e1is usadas neste caso son outras non pertencentes ao SI: o minuto a hora e o d\u00eda.\nO segundo tam\u00e9n ten a unidade base de tempo nos sistemas de unidades cent\u00edmetro-gramo-segundo, metro-quilogramo-segundo, metro-tonelada-segundo e p\u00e9-libra-segundo.\nEtimolox\u00eda.\nA palabra segundo prov\u00e9n do lat\u00edn \"sequire\" (seguir); por\u00e9n, o seu uso para denominar a medida de tempo \u00e9 semellante \u00e1 orixe do termo minuto. Este prov\u00e9n do lat\u00edn \"minuta\" (parte pequena); \u00e9 dicir, unha \u00abminuta de hora\u00bb \u00e9 unha parte pequena da hora. A hora divid\u00edase en 60 fracci\u00f3ns \u00e1s que se denominaba \"pars minuta prima\" (primeira parte pequena), e \u00e1 s\u00faa vez estas divid\u00edanse novamente en 60 partes chamadas \"pars minuta secunda\" (segunda parte pequena).\nHistoria.\nSistema sexaxesimal.\nAs primeiras civilizaci\u00f3ns constru\u00edron divisi\u00f3ns do d\u00eda, mais ningunha delas empregou o termo segundo nin estableceu unha unidade an\u00e1loga. Os exipcios subdivid\u00edan o d\u00eda e a noite en per\u00edodos de doce horas cada un dende polo menos 2000\u00a0a.C., o que levaba a que a duraci\u00f3n dunha hora variase coa estaci\u00f3n do ano. Os astr\u00f3nomos gregos Hiparco (c.\u00a0150\u00a0a.C.) e Tolomeo (c.\u00a0150\u00a0d.C.) subdividiron o d\u00eda de maneira sexaxesimal e usaron a hora media como , fracci\u00f3ns de hora (, etc.) e tempo-graos ( d\u00eda ou catro segundos modernos), mais non minutos nin segundos modernos.\nO d\u00eda dividiuse sexaxesimalmente, \u00e9 dicir, por , despois , despois sucesivamente, ata 6 lugares despois do punto sexaxesimal (unha precisi\u00f3n de m\u00e1is de 2 microsegundos) polos babilonios despois de 300\u00a0a.C. Os babilonios non empregaban a hora, mais usaban a hora-dupla (120 minutos), o minuto grao (4 minutos) e a cevada con duraci\u00f3n de 3 de segundo (equivalente ao \"helek\" hebreo, por\u00e9n non subdivid\u00edan de maneira sexaxesimal esas unidades menores de tempo.\nNo ano 1000 o estudoso persa al-Biruni, que escrib\u00eda en \u00e1rabe empregou por primeira vez a expresi\u00f3n \"segundo\" e definiu a divisi\u00f3n de tempo entre as l\u00faas novas dalgunhas semanas espec\u00edficas en d\u00edas, horas, minutos, segundos, terzos e cuartos despois do mediod\u00eda do domingo. En 1267 o cient\u00edfico Roger Bacon definiu a divisi\u00f3n de tempo entre l\u00faas cheas como o n\u00famero de horas, minutos, segundos, terzos e cuartos (\"horae\", \"minuta\", \"secunda\", \"tertia\" e \"quarta\") tralo mediod\u00eda nunhas datas especificadas.\nFracci\u00f3n do d\u00eda.\nOs primeiros reloxos mec\u00e1nicos que apareceron a partir do s\u00e9culo XIV ti\u00f1an pantallas que divid\u00edan a hora en metades, terzos, cuartos e \u00e1s veces ata 12 partes, mais nunca por 60. De feito, a hora non se divid\u00eda habitualmente en 60 minutos xa que non era de duraci\u00f3n uniforme. Non foi pr\u00e1ctico para os cronometradores considerar minutos ata que apareceron os primeiros reloxos mec\u00e1nicos que amosaban minutos preto de finais do s\u00e9culo XVI. Os reloxos mec\u00e1nicos manti\u00f1an o \"tempo medio\", ao contrario do \"tempo aparente\" que mostraban os reloxos de sol.\nOs primeiros reloxos que mostraban segundos apareceron durante a \u00faltima metade do s\u00e9culo XVI. O segundo f\u00edxose medible con exactitude co desenvolvemento de reloxos mec\u00e1nicos. O primeiro reloxo de resorte con segundeiro foi un reloxo de autor desco\u00f1ecido cunha representaci\u00f3n de Orfeo na colecci\u00f3n Fremersdorf, datado entre 1560 e 1570. Durante o terceiro cuarto do s\u00e9culo XVI, Taqi al-Din constru\u00edu un reloxo con marcas cada 1/5 de minuto. En 1579, Jost B\u00fcrgi constru\u00edu para Guillerme de Hesse un reloxo que marcaba os segundos. En 1581, Tycho Brahe redese\u00f1ou reloxos que amosaban s\u00f3 os minutos no seu observatorio para que tam\u00e9n amosasen os segundos, a\u00ednda que eses segundos non eran precisos. En 1587, Brahe queixouse de que os seus catro reloxos discordaban en m\u00e1is ou menos catro segundos.\nEn 1644, Marin Mersenne calculou que un p\u00e9ndulo cunha lonxitude de 0,994 metros ter\u00eda un per\u00edodo de dous segundos, permitindo a medida dun segundo mediante un p\u00e9ndulo. En 1656, o cient\u00edfico neerland\u00e9s Christiaan Huygens inventou o primeiro reloxo de p\u00e9ndulo. Ti\u00f1a unha lonxitude de p\u00e9ndulo de pouco menos dun metro, o que lle daba un balance dun segundo e un escape que marcaba cada segundo. Era o primeiro reloxo que pod\u00eda manter o tempo con precisi\u00f3n en segundos. Na d\u00e9cada de 1730, 80 anos despois, os cron\u00f3metros mar\u00edtimos de John Harrison pod\u00edan manter a hora exacta preciso por un segundo en 100 d\u00edas.\nEn 1832, Gauss propuxou empregar o segundo como unidade fundamental de tempo no seu sistema mil\u00edmetro-miligramo-segundo. A British Association for the Advancement of Science (BAAS) declarou en 1862 que \"todos os homes de ciencia estaban de acordo en empregar o segundo de tempo medio solar como unidade de tempo\". BAAS propuxo formalmente o sistema CGS en 1874, a\u00ednda que foi substitu\u00eddo gradualmente polo MKS durante os seguintes anos. En ambos os sistemas a definici\u00f3n de segundo era formula_1 do d\u00eda solar medio.\nFracci\u00f3n do ano.\nA finais da d\u00e9cada de 1940, os reloxos con oscilador de cristal de cuarzo cunha frecuencia de funcionamento de aproximadamente 100\u00a0kHz avanzaron para calcular o tempo cunha precisi\u00f3n mellor que unha parte cada 108 durante un per\u00edodo de funcionamento dun d\u00eda. F\u00edxose evidente que un consenso destes reloxos contaba mellor o tempo que a rotaci\u00f3n da Terra. Os metr\u00f3logos tam\u00e9n sab\u00edan que a \u00f3rbita da Terra ao redor do Sol (un ano) era moito m\u00e1is estable que a rotaci\u00f3n da Terra. Isto levou a propostas xa en 1950 para definir a segunda como fracci\u00f3n do ano.\nO movemento da Terra foi descrito nas \"Tables of the Sun\" de Newcomb (1895), que proporcionaban unha f\u00f3rmula para estimar o movemento do Sol en relaci\u00f3n coa ][\u00e9poca (astronom\u00eda)|\u00e9poca]] de 1900 base\u00e1ndose nas observaci\u00f3ns astron\u00f3micas feitas entre 1750 e 1892. Isto deu lugar \u00e1 adopci\u00f3n dunha escala de tempo de efem\u00e9rides expresada en unidades do ano sideral nesa \u00e9poca pola IAU en 1952. Esta escala de tempo extrapolada proporciona as posici\u00f3ns observadas dos corpos celestes de acordo coas teor\u00edas din\u00e1micas newtonianas do seu movemento. En 1955, o ano tropical, considerado m\u00e1is fundamental que o ano sideral, foi elixido pola IAU como a unidade de tempo. O ano tropical por definici\u00f3n non \u00e9 unha medida sen\u00f3n que se calcula a partir dunha f\u00f3rmula que describe un ano tropical medio que dimin\u00fae linearmente co paso do tempo.\nEn 1956, o segundo redefiniuse en termos do ano en relaci\u00f3n a esa \u00e9poca como:\nEsta definici\u00f3n foi adoptada como parte do Sistema Internacional de Unidades en 1960.\nSegundo at\u00f3mico.\nPor\u00e9n, os mellores reloxos mec\u00e1nicos, el\u00e9ctricos e baseados en cristais de cuarzo sofren discrepancias polas condici\u00f3ns ambientais. Para medir o tempo \u00e9 moito mellor a \"vibraci\u00f3n\" natural e exacta dun \u00e1tomo enerxizado. A frecuencia da vibraci\u00f3n (\u00e9 dicir, a radiaci\u00f3n) \u00e9 moi espec\u00edfica dependendo do tipo de \u00e1tomo e como \u00e9 excitado. Co desenvolvemento dos reloxos at\u00f3micos tornouse m\u00e1is f\u00e1cil medir a duraci\u00f3n da transici\u00f3n entre dous niveis de enerx\u00eda dun \u00e1tomo ou mol\u00e9cula. Isto tornou tam\u00e9n pos\u00edbel medir o tempo con maior precisi\u00f3n que utilizando a definici\u00f3n corrente. A principios da d\u00e9cada de 1960 decidiuse empregar o tempo at\u00f3mico como base para a definici\u00f3n do segundo e na 13.\u00aa Conferencia Xeral de Pesos e Medidas, en 1967, substitu\u00eduse a definici\u00f3n do segundo:\nEn 1997 modificouse a definici\u00f3n para inclu\u00edr a aclaraci\u00f3n \"esta definici\u00f3n ref\u00edrese ao \u00e1tomo de cesio estable a unha temperatura de 0 K\".\nM\u00faltiplos e subm\u00faltiplos do segundo no SI.\nOs prefixos do SI empr\u00e9ganse habitualmente para medidas de tempo inferiores ao segundo, pero apenas aparecen para m\u00faltiplos do segundo (o co\u00f1ecido como \"tempo m\u00e9trico\"). Pola contra, adoitan usarse unidades que non forman parte do sistema como o minuto, a hora o d\u00eda ou o ano.\nOutras unidades relacionadas.\nUnidades de tempo.\n1 segundo internacional \u00e9 igual a:\nUnidades de frecuencia.\nAs unidades de frecuencia son as rec\u00edprocas do segundo:"}
{"id": "1244", "revid": "5312", "url": "https://gl.wikipedia.org/wiki?curid=1244", "title": "1991", "text": "1991 (MCMXCI) foi un ano com\u00fan comezado en martes segundo o calendario gregoriano."}
{"id": "1246", "revid": "5863", "url": "https://gl.wikipedia.org/wiki?curid=1246", "title": "Pel\u00edcula", "text": "O termo pel\u00edcula pode facer referencia:"}
{"id": "1248", "revid": "98629", "url": "https://gl.wikipedia.org/wiki?curid=1248", "title": "Anarquismo", "text": "O anarquismo \u00e9 unha ideolox\u00eda pol\u00edtica, corrente filos\u00f3fica e movemento social radical que chama \u00e1 oposici\u00f3n e abolici\u00f3n de toda autoridade, xerarqu\u00eda e forma de control social por consideralas non desexables, innecesarias e nocivas. Os tipos de autoridade rexeitados polos anarquistas incl\u00faen os de tipo pol\u00edtico (o Estado), econ\u00f3mico (o capitalismo), relixioso (a Igrexa), cultural (o patriarcado), industrial (o especismo) ou calquera outra forma de opresi\u00f3n e explotaci\u00f3n. Do mesmo xeito, os anarquistas pretenden abolir todo tipo de tratados ou normas impostas (\u00e9 dicir, aquelas que sexan establecidas por imposici\u00f3n e sen a aprobaci\u00f3n, mediante consenso, de todas as persoas), as\u00ed coma as s\u00faas principais ferramentas de coerci\u00f3n e violencia, para conseguir acabar cos diversos tipos de dominaci\u00f3n do ser humano polos seus conx\u00e9neres.\nA intenci\u00f3n \u00e9 desenvolver e conseguir a anarqu\u00eda, que reco\u00f1ece a plena liberdade e autonom\u00eda dos individuos, configurando sociedades a escala humana ou, m\u00e1is exactamente, en comunidades, baseadas no modelo libertario de comuna aut\u00f3noma, que ter\u00eda por fundamentos a asociaci\u00f3n voluntaria, a horizontalidade, a iniciativa individual e o apoio mutuo ou solidariedade rec\u00edproca. Existen varios m\u00e9todos propostos polas diversas escolas e tendencias xurdidas no movemento anarquista para a consecuci\u00f3n destes fins, sempre a trav\u00e9s de medios concordantes con eles como son os conceptos da autoxesti\u00f3n, a acci\u00f3n directa e de base.\nCon movementos precursores dende a antig\u00fcidade, o anarquismo desenv\u00f3lvese no s\u00e9culo XIX a trav\u00e9s de diversas tendencias, tendo lugar algunhas das experiencias libertarias m\u00e1is significativas ao longo do s\u00e9culo XX. Dende ent\u00f3n converteuse nun movemento que est\u00e1 presente de forma continua en m\u00faltiplos temas contempor\u00e1neos.\nEtimolox\u00eda.\nO termo \"anarquismo\" deriva do grego \u1f00\u03bd\u03b1\u03c1\u03c7\u03bf\u03c2, \"anarchos\", que significa \"sen lider, director ou xefe\", do prefixo \u1f00\u03bd- (\"an-\", \"ausencia de\") + \u1f04\u03c1\u03c7\u03ae (\"arch\u00ea\", \"soberan\u00eda, dominio, maxistratura\") + -\u03b9\u03c3\u03bc\u03cc\u03c2 (\"ismos\", do lexema -\u03b9\u03b6\u03b5\u03b9\u03bd, \"-izein\"). . A etimolox\u00eda do termo designa, dun xeito xeral, o que est\u00e1 desprovisto de principio director e de orixe. Isto trad\u00facese por \u00abausencia de apriorismo\u00bb, \u00abausencia de norma\u00bb, \u00abausencia de xerarqu\u00eda\u00bb, \u00abausencia de autoridade\u00bb ou \u00abausencia de goberno\u00bb.\nDende un sentido negativo, a anarqu\u00eda evoca o caos e a desorde, a anomia. Dende un sentido positivo, un sistema onde os individuos son liberados de toda autoridade. Este \u00faltimo sentido aparece en 1840 da pluma do te\u00f3rico socialista Pierre Joseph Proudhon (1809-1865). Na s\u00faa obra \"Qu'est-ce que la propri\u00e9t\u00e9?\" (Que \u00e9 a propiedade?), o autor decl\u00e1rase \"anarquista\" e precisa que \u00e9 o que entende por \"anarqu\u00eda\": \u00abunha forma de goberno sen amo nin soberano\u00bb.\nAnomia.\nA idea popular de anarquismo como absoluto caos e desorde, que os estudosos chaman de anomia (ausencia de normas) \u00e9 rexeitada por t\u00f3dolos anarquistas tradicionais citados anteriormente. Os anarquistas conciben os gobernos como as actuais fontes de desordes defendendo, polo tanto, que a sociedade estar\u00eda mellor ordenada sen eles.\nEsta convenci\u00f3n ten fortes connotaci\u00f3ns e historicamente foi empregada como unha deficiencia por grupos pol\u00edticos contra os seus opo\u00f1entes, sendo notable o caso dos mon\u00e1rquicos contra os republicanos nos \u00faltimos s\u00e9culos. Namentres, a anomia foi abrazada por movementos de contracultura.\nPrincipios e conceptos anarquistas.\nO anarquismo fundam\u00e9ntase nunha serie de principios com\u00fans que, na s\u00faa maior\u00eda, se desprenden do seu inherente rexeitamento \u00e1 autoridade coercitiva. Non todas as escolas e correntes anarquistas avalan de igual xeito os mesmos principios pero, en li\u00f1as xerais, poderiamos enunciar os seguintes conceptos:\nAntiautoritarismo.\nO anarquismo rexeita o principio de autoridade, ao que op\u00f3n a autonom\u00eda ou soberan\u00eda individual e o libre pacto. Calquera autoridade, sexa imposta ou voluntariamente aceptada, \u00e9 rexeitada polos anarquistas. Por norma xeral pret\u00e9ndense substitu\u00edr as relaci\u00f3ns autoritarias por relaci\u00f3ns de consenso, sendo a asemblea o m\u00e9todo organizativo m\u00e1is com\u00fan para a toma de decisi\u00f3ns no espectro \u00e1crata. Este principio \u00e9 o piar fundamental doutros conceptos b\u00e1sicos anarquistas:\nAutonom\u00eda individual.\nEste concepto \u00e9tico e pol\u00edtico bas\u00e9ase na crenza de que o individuo \u00e9 soberano de si mesmo e, xa que logo, o \u00fanico capacitado para tomar as decisi\u00f3ns que a el concirnen. Deste xeito as relaci\u00f3ns sociais deben desenvolverse por pactos voluntarios entre individuos libres, non deixando nas mans de terceiros o control das rendas da s\u00faa propia vida e dotando a persoa do dereito moral de autogobernarse e da responsabilidade sobre si mesma. Polo exposto, este principio entra en contradici\u00f3n coa xerarqu\u00eda, a autoridade e calquera concepto de soberan\u00eda que implique a submisi\u00f3n individual a regras que non sexan voluntariamente aceptadas.\nAcci\u00f3n directa.\n\u00c9 o concepto en base ao cal a resoluci\u00f3n de conflitos se debe tratar polos implicados sen delegaci\u00f3n nin mediaci\u00f3n ningunha. Fundam\u00e9ntase en que os individuos deben implicarse eles mesmos na consecuci\u00f3n dos fins que perseguen sen recorreren a terceiros, xa que do contrario a autonom\u00eda individual \u00e9 dilu\u00edda e o resultado non ser\u00e1 o m\u00e1is adecuado \u00e1s necesidades exclusivas dos afectados. Tr\u00e1tase da autoorganizaci\u00f3n dos implicados na consecuci\u00f3n dun fin concreto. Polo xeral adoita asociarse o termo \"acci\u00f3n directa\" a acci\u00f3ns violentas, non obstante a acci\u00f3n directa \u00e9 simplemente a resoluci\u00f3n dun conflito por parte dos implicados sen intermediarios, o que non implica necesariamente acci\u00f3ns violentas. Esp\u00e9rase que a acci\u00f3n directa sexa tam\u00e9n propaganda polo feito, ou acci\u00f3n ou experiencia que mostre a posibilidade de se rebelar ou de formas sociais non autoritarias en forma exemplificativa tanxible, a outros.\nAutoxesti\u00f3n.\n\u00c9 a xesti\u00f3n cooperativa dunha asociaci\u00f3n, na que participan todos os seus integrantes de forma libre e igualitaria e independentemente de factores externos \u00e1 mesma. A autoxesti\u00f3n ten dous obxectivos principais: promover a participaci\u00f3n nunha actividade dos implicados nesta, sen delegar noutras persoas e sen relaci\u00f3ns de autoridade entre os participantes; e tam\u00e9n afastarse das axudas que puidesen dar ou recibir sectores inimigos \u00e1 asociaci\u00f3n autoxestionada, sendo as\u00ed independentes de calquera factor pol\u00edtico ou econ\u00f3mico externo. Isto \u00faltimo \u00e9 o motivo principal que empurra a moitas organizaci\u00f3ns anarquistas de todo tipo (sindicatos, escolas, librer\u00edas e incluso grupos de m\u00fasica) a levaren \u00e1 pr\u00e1ctica a autoxesti\u00f3n organiz\u00e1ndose de tal xeito que sexan totalmente independentes de calquera organizaci\u00f3n pol\u00edtica ou econ\u00f3mica.\nFederalismo.\nComo alternativa \u00e1s formas pol\u00edticas centralistas e olig\u00e1rquicas do estado-naci\u00f3n moderno as\u00ed como dende unha postura antiimperialista, no anarquismo prop\u00f3\u00f1ense como alternativa pol\u00edtica \u00e1 orde existente a asociaci\u00f3n voluntaria de localidades. Estas poden desexar se coexisten en apoio mutuo con outras dentro dun esquema descentralizado e auton\u00f3mico. As\u00ed pois Proudhon propuxo ao federalismo coma forma pol\u00edtica de libre asociaci\u00f3n das localidades nun esquema que pode dende abaixo cara a riba constitu\u00edrse en sistemas de federaci\u00f3ns con escalas dende as m\u00e1is pequenas locais ata as continentais e inclusive globais. As\u00ed tam\u00e9n se prop\u00f3n a estrutura en rede. Estes conceptos rem\u00edtense a instancias de autogoberno local e de alcance m\u00e1is alto que se deron historicamente entre comunidades campesi\u00f1as aut\u00f3nomas ata instancias de consexismo revolucionario coma a Comuna de Par\u00eds, os soviets na revoluci\u00f3n rusa ou a revoluci\u00f3n espa\u00f1ola de 1936. As\u00ed tam\u00e9n coma alternativa \u00e1 representaci\u00f3n nos partidos pol\u00edticos e os pol\u00edticos profesionais se prop\u00f3n a asemblea, coma forma pol\u00edtica de democracia directa.\nPedagox\u00eda libertaria.\nO ensino \u00e9 un piar fundamental da loita antiautoritaria. O movemento anarquista emprega a educaci\u00f3n para tratar de constru\u00edr o individuo librepensador, consciente e cr\u00edtico que sexa quen de constru\u00edr a futura sociedade anarquista. Para isto util\u00edzanse milleiros de recursos tales como ateneos libertarios, publicaci\u00f3ns peri\u00f3dicas, edici\u00f3n e difusi\u00f3n de texto, e creaci\u00f3n de alternativas educativas \u00e1s establecidas. Neste sentido, p\u00f3dense citar como exemplo a \"escuela moderna\". Por outra banda, consid\u00e9rase que a educaci\u00f3n \u00e9 intr\u00ednseca a toda relaci\u00f3n humana, polo tanto a fronteira entre educado e educador dil\u00faese ata o punto de que independentemente da idade que se te\u00f1a, toda persoa ten algo que ofrecer e algo que aprender. Tam\u00e9n alg\u00fans autores defenden a non escolarizaci\u00f3n como forma de aprendizaxe, xa que consideran que a escola perpet\u00faa uns roles de poder e polo tanto de xerarqu\u00edas entre o profesor e o alumno.\nDesobediencia civil.\nPara debilitar a autoridade do Estado, os anarquistas propo\u00f1en ignorar sistematicamente as leis que os diferentes gobernos impo\u00f1en, gui\u00e1ndose tan s\u00f3 pola estrita \u00e9tica persoal ou colectiva. A longo prazo, isto haber\u00eda de supor a inviabilidade do aparato represivo do Estado e a s\u00faa disoluci\u00f3n.\nA desobediencia civil implica acci\u00f3ns non violentas e coordinadas polo m\u00e1ximo n\u00famero de persoas posible, co obxecto de que o Estado se vexa desbordado \u00e1 hora de reprimir as masas. Esta forma de loita tam\u00e9n \u00e9 propulsada por outros movementos, de car\u00e1cter pacifista, a fin de obteren determinados dereitos individuais ou colectivos.\nApoio mutuo.\nEste principio, enunciado nun primeiro momento por Piotr Kropotkin, afirma que a cooperaci\u00f3n \u00e9 beneficiosa para os individuos que cooperan entre si, as\u00ed coma un factor evolutivo de suma importancia no desenvolvemento dos seres vivos e, no plano humano, un motor indispensable no desenvolvemento das sociedades. Xorde coma oposici\u00f3n ao concepto da competencia (tanto no biol\u00f3xico coma no social) coma principio \u00fanico ou primordial da existencia, tan en voga trala publicaci\u00f3n das teses de Darwin e do darwinismo social, que deron coma resultado a concepci\u00f3n de que o capitalismo \u00e9 a adaptaci\u00f3n econ\u00f3mica da orde natural das cousas. Polo contrario, o apoio mutuo afirma que a asociaci\u00f3n cooperativa \u00e9 o mellor sistema de relaci\u00f3ns sociais, o m\u00e1is xusto e o que m\u00e1is beneficioso pode resultar ao final para as partes que o integran.\nViolencia e non-violencia.\nOs anarquistas entenden que o Estado, ou calquera outra instituci\u00f3n que ostenta poder, xera violencia, ao seren a minor\u00eda daqueles que ostentan o poder quen coartan a liberdade dos demais individuos para continuaren mantendo os seus privilexios en detrimento da maior\u00eda. A diferenza de criterios xorde \u00e1 hora de confrontar a devandita violencia imposta polo Estado. Hai anarquistas que cren no uso da violencia como medio para acadaren os seus fins, e outros vinculados a movementos pacifistas. O anarquismo alcanzou publicidade masiva por vez primeira durante a segunda revoluci\u00f3n industrial, cando anarquistas asasinaron os l\u00edderes rusos (1881); na Rep\u00fablica Francesa (1894); en Italia (1900) e nos Estados Unidos (1901). Exemplos dalg\u00fans grupos anarquistas violentos son os inspirados no nihilismo (que non \u00e9 un sin\u00f3nimo de terrorismo a\u00ednda que varios deles optasen por esta v\u00eda), o insurreccionalismo italiano, as c\u00e9lulas anarquistas individualistas que a finais do s\u00e9culo XIX e principios do s\u00e9culo XX atacaron a reis en Europa. Algunhas das tendencias e actitudes anarquistas marcadamente non violentas son o cristianismo libertario e o anarcopacifismo. Estes movementos te\u00f1en unha forte convicci\u00f3n de que o uso da violencia implica repetir padr\u00f3ns de poder e autoridade, o que os leva a rexeitar calquera acto de violencia e avogan por outros m\u00e9todos de loita tales como a desobediencia civil e o antimilitarismo. Por\u00e9n, hai correntes como o anarcosindicalismo nas que conviviron ambas as posturas. Durante a guerra civil espa\u00f1ola e na Revoluci\u00f3n Makhnovista en Ucra\u00edna, alg\u00fans anarquistas tam\u00e9n utilizaron a violencia.\nHumanismo.\nNo anarquismo a \u00e9tica social adoita ser humanista. Esta consiste en preferir a convivencia humana inmanente en si como produtora e impartidora da \u00e9tica e a xustiza no canto de principios metaf\u00edsicos e/ou relixiosos, xerarqu\u00edas hereditarias incontestables, textos \"sagrados\" e tradici\u00f3ns; e superstici\u00f3ns sen sustento. Por outra banda adoita rexeitarse a moralizaci\u00f3n do comportamento individual como inxerencia en cousas que s\u00f3 afectan ao individuo mesmo (preferencias sexuais, uso ou non de drogas, formas de se vestir etc) e en conexi\u00f3n a isto \u00f3ptase polo amor libre. Debido a isto enfat\u00edzase no principio da capacidade racional das persoas exercida na s\u00faa convivencia como sendo posibilidade do exercicio da liberdade real ou autodeterminaci\u00f3n. Enfat\u00edzase tam\u00e9n o exercicio libre da subxectividade.\nVariantes ideol\u00f3xicas.\nExisten distintos grupos que te\u00f1en comprensi\u00f3ns diferentes en canto \u00e1 abolici\u00f3n do goberno e tam\u00e9n verbo do mantemento desa orde: \nSocialismo libertario.\nOs anarquistas socialistas libertarios acreditan que a funci\u00f3n de calquera goberno \u00e9 o mantemento do dominio dunha clase social sobre outra. Eles acreditan que, no sistema capitalista, o Estado mant\u00e9n a desigualdade social a trav\u00e9s da forza, ao garantir a uns poucos a propiedade sobre os medios de subsistencia de todos.\nEsta teor\u00eda clama por un sistema socialista, onde a posesi\u00f3n dos medios de produci\u00f3n se lles garante a todos os que traballan. Neste sistema, non haber\u00eda necesidade de ningunha autoridade e/ou goberno, ao ver que non haber\u00eda necesidade de impor privilexios dunha clase sobre outra. A sociedade dirixida por asociaci\u00f3ns democr\u00e1ticas, formadas por todos, e divid\u00edndose libremente (ou sexa, con entrada e sa\u00edda libre) en cooperativas e estas, en federaci\u00f3ns.\nA orixe da tradici\u00f3n socialista libertaria est\u00e1 nos s\u00e9culos XVIII e XIX. Talvez o primeiro anarquista (a\u00ednda que non usase o termo en momento ning\u00fan) foi William Godwin, ingl\u00e9s, que escribiu varios panfletos defendendo unha educaci\u00f3n sen a man do Estado, observando que esta tornaba as persoas menos propensas a veren a liberdade que lles era negada. O primeiro a se auto-intitular anarquista e a defender claramente unha visi\u00f3n m\u00e1is socialista, foi Joseph Proudhon, seguido por Bakunin que levou e elaborou as ideas de Proudhon \u00e1 primeira Asociaci\u00f3n Internacional dos Traballadores (AIT). M\u00e1is tarde, Kropotkin desenvolve a vertente comunista do anarquismo, mentres Nestor Makhno tenta implantar o anarquismo en plena revoluci\u00f3n rusa na Ucra\u00edna, con apoio de varias comunidades campesi\u00f1as, mais que acaban masacradas polos revolucionarios leninistas e trotskistas. (v\u00e9xase Godwin, Proudhon, Bakunin, Kropotkin, Makhno etc).\nPoucos anarquistas defenden a violencia contra individuos. Durante a fin do s\u00e9culo XIX e inicio do s\u00e9culo XX, o anarquismo era co\u00f1ecido como unha ideolox\u00eda que apoiaba os asasinatos e explosi\u00f3ns, debido a acci\u00f3n de persoas como o ruso Nechaiev, o franc\u00e9s Ravachol e \u00e1 influencia dos medios de comunicaci\u00f3n da \u00e9poca. A maior\u00eda dos anarquistas afirman que a violencia contra individuos \u00e9 in\u00fatil, xa que mant\u00e9n intactas as relaci\u00f3ns sociais de exploraci\u00f3n e as instituci\u00f3ns que a mant\u00e9n. Namentres, os anarquistas acreditan que \u00e9 inevitable o recurso \u00e1 violencia como lex\u00edtima defensa \u00e1 violencia do Estado ou de instituci\u00f3ns coercivas. Anarquistas como Errico Malatesta publicaron c\u00e9lebres debates e publicaci\u00f3ns, condenando o individualismo-terrorista dalg\u00fans anarquistas.\nExistiron, por\u00e9n, outros anarquistas, como Tolstoi, que acreditaban que o cami\u00f1o da anarqu\u00eda era a non-violencia. T\u00f3lstoi, inclusive, mantivo contacto con Gandhi.\nHistoria do anarquismo e das s\u00faas correntes.\nAntecedentes do anarquismo moderno.\nA\u00ednda que o desenvolvemento formal do anarquismo como movemento e ideolox\u00eda pol\u00edtica, social, econ\u00f3mica e filos\u00f3fica data do s\u00e9culo XIX, a base das ideas anarquistas est\u00e1 presente en maior ou menor medida en t\u00f3dolos per\u00edodos da Historia.\nAntig\u00fcidade.\nOs pensamentos, reflexi\u00f3ns e ideas anarquistas m\u00e1is antigas das que se te\u00f1en constancia proceden do fil\u00f3sofo chin\u00e9s Lao Zi, oposto ao Estado e \u00e1 autoridade relixiosa ou de calquera outro tipo, e considerado por moitos como o primeiro anarquista co\u00f1ecido.\nNa Antiga Grecia podemos atopar a Zen\u00f3n de Citio, outro pensador anarquista moi antigo. \u00c1 Antiga Grecia pertence tam\u00e9n o primeiro uso co\u00f1ecido da palabra \"anarqu\u00eda\", na obra \"Os sete contra Tebas\" (467\u00a0a.\u00a0C.) de Esquilo, se ben \u00e9 certo que o termo se empregaba ent\u00f3n cun sentido negativo, non como referente a unha doutrina contraria \u00e1 autoridade; ser\u00eda Proudhon quen usar\u00eda ese termo moitos anos m\u00e1is tarde para se referir aos seus ideais. Alg\u00fans historiadores atopan no discurso e as obras de Xes\u00fas de Nazaret unha gran presenza dos valores anarquistas.\nOmnia sunt communia.\nOs anabaptistas do s\u00e9culo XVI en Europa son \u00e1s veces considerados como precursores relixiosos do anarquismo moderno. No devandito movemento resaltou especialmente o te\u00f3logo Thomas M\u00fcntzer. En 1532 foi descrita a primeira utop\u00eda libertaria na obra Gargant\u00faa e Pantagruel, de Fran\u00e7ois Rabelais, na que se describ\u00eda a Abad\u00eda de Th\u00e9lema coma un lugar onde os seus habitantes viv\u00edan sen necesidade de goberno, leis ou relixi\u00f3n. Tam\u00e9n nesa mesma \u00e9poca pode considerarse a \u00c9tienne de La Bo\u00e9tie coma un precursor do anarquismo. Outro precursor do anarquismo \u00e9 Gerrard Winstanley, quen publicou un panfleto chamando pola propiedade comunal e social e unha organizaci\u00f3n econ\u00f3mica forxada a partir de pequenas comunidades agr\u00edcolas no s\u00e9culo XVII. Os socialistas ut\u00f3picos as\u00ed coma formas radicalizadas do liberalismo tam\u00e9n presentan grandes semellanzas co anarquismo moderno.\nS\u00e9culo XVIII - 1815: a ilustraci\u00f3n e a revoluci\u00f3n francesa.\nEn 1793, o importante pensador da ilustraci\u00f3n brit\u00e1nica, William Godwin publicou \"An Enquiry concerning political Justice\" (Unha investigaci\u00f3n a respecto da xustiza pol\u00edtica), no cal presentaba a s\u00faa visi\u00f3n dunha sociedade libre al\u00e9n dunha cr\u00edtica do goberno. Alg\u00fans consideran este texto como o primeiro tratado anarquista. A obra de Godwin transformouse na Biblia do movemento radical ingl\u00e9s e as s\u00faas ideas eran parte dunha cosmovisi\u00f3n antixer\u00e1rquica e antiestatal. A\u00ednda que Godwin nunca empregou a palabra \"anarquismo\", non outorgou ao termo \"anarqu\u00eda\" un sentido pexorativo.\nDurante a Revoluci\u00f3n francesa, Sylvain Mar\u00e9chal constituir\u00edase no pensador e activista proto-anarquista e as\u00ed escribiu en 1796 o \"Manifeste des \u00c9gaux\" (Manifesto dos iguais), polo que reivindicaba \"\"o gozo comunal dos froitos da terra\" e desexaba a desaparici\u00f3n de \"a repugnante distinci\u00f3n entre ricos e pobres, dos grandes e pequenos, dos amos e mozos, dos gobernadores e os gobernados.\"\". Outro anarquista co\u00f1ecido desta \u00e9poca foi Joseph D\u00e9jacque, que se autodescribiu como libertario.\n1815 - 1848: do socialismo ut\u00f3pico a Proudhon.\nAs propostas econ\u00f3micas anarquistas vanse sucedendo historicamente (coa carga que a filosof\u00eda alem\u00e1 d\u00e1 ao termo Historia), segundo as condici\u00f3ns do tecido produtivo. C\u00f3mpre ter en conta que o anarquismo se desenvolve con elas mantendo a s\u00faa coherencia interna, non son posturas enfrontadas. Ata mediados do s\u00e9culo XIX, c\u00f3mpre ter en conta que v\u00e9n existindo o socialismo ut\u00f3pico.\nA primeira oposici\u00f3n \u00e1 revoluci\u00f3n industrial foron os ludditas, movemento obreiro de car\u00e1cter espont\u00e1neo dirixido \u00e1 destruci\u00f3n das m\u00e1quinas que naquel momento levaban \u00e1 miseria os artes\u00e1ns. O seu auxe sit\u00faase na Inglaterra de 1811 a 1816 estend\u00e9ndose posteriormente por toda Europa, sendo a partir de 1817 o precursor dos primeiros sindicatos obreiros. A t\u00e1ctica da sabotaxe permanecer\u00eda no movemento obreiro, as\u00ed como o seu ideario segue vixente en pensamentos coma o primitivista.\nDentro dos pensadores e activistas agrupados dentro do termo socialismo ut\u00f3pico destaca como antecedente libertario o pensamento de Charles Fourier. Este propu\u00f1a unha organizaci\u00f3n pol\u00edtica baseada no que el chamou falansterios as cales eran comunidades enlazadas entre si en forma descentralizada. Por outro lado asemade que criticaba a divisi\u00f3n do traballo dentro dos esquemas do feudalismo e do capitalismo as\u00ed como a moral cristi\u00e1, propu\u00f1a unha orde social baseada no exercicio pleno da subxectividade.\nA mediados do s\u00e9culo XIX, o tecido industrial a\u00ednda \u00e9 feble, predominando artes\u00e1ns e campesi\u00f1os. A\u00ed vaise desenvolver o anarquismo desde as propostas de Pierre Joseph Proudhon, expresadas como mutualismo no econ\u00f3mico e federalismo no pol\u00edtico. Proudhon foi o primeiro individuo en se denominar a si mesmo \"anarquista\", motivo polo cal \u00e9 considerado por alg\u00fans como o fundador das teor\u00edas anarquistas modernas. Proudhon, considerado como pr\u00f3ximo ao socialismo por el mesmo e polos cr\u00edticos e historiadores posteriores avogaba por unha econom\u00eda non opresiva onde os individuos intercambiasen os produtos dos seus propios traballos. O valor de intercambio dos bens dentro de tal econom\u00eda ser\u00eda determinado pola cantidade de traballo investido na s\u00faa produci\u00f3n.\n1848 - 1871: de Proudhon \u00e1 Primeira Internacional.\nA medida que o tecido industrial vaise desenvolvendo e aumenta a clase obreira industrial, os propios mutualistas, tendo en conta a Organizaci\u00f3n do Traballo que se vai desenvolvendo, e mailo fracaso das propostas m\u00e1is \"ut\u00f3picas\", van adoptando o colectivismo. Na realidade, ambos te\u00f1en en com\u00fan a referencia do Valor-Traballo, do que seguen aspirando \u00e1 s\u00faa xusta retribuci\u00f3n xa sexa a individuos ou a colectivos. O principal te\u00f3rico do colectivismo foi Mikhail Bakunin, convertido nun dos m\u00e1is co\u00f1ecidos dentro e f\u00f3ra do anarquismo.\nCara a mediados do s\u00e9culo XIX os principios anarquistas expand\u00edronse por Europa dunha forma significativa, sendo representados na Primeira Internacional, creada en 1864. Uns anos m\u00e1is tarde, en 1872, tiveron lugar as primeiras grandes discusi\u00f3ns na devandita organizaci\u00f3n entre Karl Marx e Mikhail Bakunin. Os motivos, entre outros moitos, foron a divisi\u00f3n de opini\u00f3ns verbo da forma de organizaci\u00f3n e o alcance da autoridade da Internacional, e o conflito entre a ditadura do proletariado proposta por Marx e a inmediata destruci\u00f3n do estado que defend\u00eda Bakunin. Estas discusi\u00f3ns remataron propiciando o distanciamento entre anarquistas e marxistas, que levou \u00e1 sa\u00edda dos anarquistas da devandita organizaci\u00f3n. Coas fortes emigraci\u00f3ns europeas cara aos pa\u00edses americanos, o anarquismo expandiuse tam\u00e9n por ese continente.\n1871 - 1900: Xurdimento e evoluci\u00f3n do anarcocomunismo.\nPartindo das propostas colectivistas e das cr\u00edticas realizadas cara a estas xurdir\u00eda en Europa o anarcocomunismo ou \"comunismo libertario\". Hai que aclarar que este non ten nada que ver co marxismo de forma especial que non te\u00f1an o resto de tendencias. Foi formulado por primeira vez na secci\u00f3n italiana da Primeira Internacional por Carlo Cafiero, Errico Malatesta e Andrea Costa, entre outros. Inicialmente conviviu co colectivismo, e non ser\u00eda ata a morte de Bakunin cando comezaron as disputas entre ambos os movementos.\nO anarcocomunismo ter\u00eda como pensadores esenciais a Piotr Kropotkin e ao xa mencionado Errico Malatesta. En primeira instancia existiron alg\u00fans anarcocomunistas que criticaban os sindicatos como posibles acomodamentos dentro do sistema capitalista ao observaren o comportamento dos sindicatos reformistas ou apol\u00edticos daquel tempo. Posteriormente moitos destes, inclu\u00edndo a Kropotkin viron necesario o participar dentro dos sindicatos para as\u00ed atinxiren influenciar os traballadores e campesi\u00f1os. O anarcocomunismo posteriormente ser\u00eda adoptado como proposta de sociedade alternativa por sindicatos anarcosindicalistas coma a CNT de Espa\u00f1a.\nNo anarcocomunismo, a diferenza do colectivismo, rex\u00e9itase a teor\u00eda do valor-traballo debido a vela como algo que non toma en conta o traballo de xeraci\u00f3ns e colectividades no pasado e presente que permitiron as condici\u00f3ns e desenvolveron o co\u00f1ecemento para a produci\u00f3n de algo, as\u00ed coma o factor natural que vai ser transformado. As\u00ed pois, o principio comunista \u00e9: \"Cada cal segundo a s\u00faa capacidade, a cada cal segundo a s\u00faa necesidade\", fronte ao colectivista (e calquera outra escola baseada no Valor-Traballo), que ser\u00eda: \"A cada cal segundo o seu traballo\". Isto ocasionou discusi\u00f3ns e debates que deron lugar a un distanciamento e unha oposici\u00f3n entre anarquistas colectivistas e anarcocomunistas.\nDesenvolvemento paralelo do anarquismo individualista.\nNas zonas onde o tecido industrial non avanzou tanto, o anarquismo individualista seguiu desenvolv\u00e9ndose, destacando as obras do alem\u00e1n Max Stirner, pensador individualista temper\u00e1n que se constituir\u00eda en figura influente non soamente da devandita corrente anarquista, sen\u00f3n do pensamento de Nietzsche. O anarquismo individualista de Stirner influir\u00eda a anarcocomunistas de tendencia ilegalista e posteriormente ao insurreccionalismo, a tendencias post situacionistas (Hakim Bey, Bob Black), ao postanarquismo e ao individualista estadounidense Benjamin Tucker.\nEste \u00faltimo \u00e9 un dos pertencentes ao anarcoindividualismo norteamericano, que presentaba lixeiras diferenzas respecto ao europeo. Esta corrente xurdiu en Boston, onde se continuaban a empregar alg\u00fans conceptos e ideas do mutualismo para atacar a relaci\u00f3n patr\u00f3n-traballador asalariado e ao ascendente capitalismo monopolista e as s\u00faas corporaci\u00f3ns que vi\u00f1an substitu\u00edr os produtores familiares e locais no cambio de s\u00e9culo. A corrente individualista en Estados Unidos tivo como principais pensadores a Henry David Thoreau, Josiah Warren ou Benjamin Tucker.\nCon todo, coas fortes emigraci\u00f3ns europeas cara aos pa\u00edses americanos o anarcocomunismo colleu moita forza nos Estados Unidos, e as\u00ed tivo lugar a famosa folga pola xornada laboral de oito horas do 1 de maio de 1886 que levou tres d\u00edas despois \u00e1 Revolta de Haymarket e \u00e1 morte dos chamados m\u00e1rtires de Chicago, escaleira de acontecementos que deu orixe \u00e1 actual celebraci\u00f3n do 1 de maio como D\u00eda Internacional dos Traballadores.\n1900 - 1917: Anarcosindicalismo, anarquismo sen adxectivos e primeiras revoluci\u00f3ns.\nA principios do s\u00e9culo XX xurdir\u00eda o anarcosindicalismo, retomando o ideario da Primeira Internacional. Fernand Pelloutier -por medio das s\u00faas Bolsas de Traballo-, xunto con Monatte, Delesalle e Pouget foron os primeiros en presentaren a s\u00edntese entre anarquismo e sindicalismo. O seu primeiro manifesto program\u00e1tico ser\u00e1 a Carta de Amiens de 1906; no Congreso de Amsterdam de 1907 apr\u00f3base a f\u00f3rmula, a\u00ednda que non sen resistencias e obxecci\u00f3ns de diferente c\u00e1liz. O anarcosindicalismo terminou por se converter na forma de organizaci\u00f3n sindical compartida por todas ou case todas as correntes anarquistas, con sindicatos que chegaron a alcanzar gran forza e un importante n\u00famero de afiliados.\nAs\u00ed mesmo tam\u00e9n xurdiu o concepto de anarquismo sen adxectivos, por parte de Fernando Tarrida del M\u00e1rmol, quen buscaba unha soluci\u00f3n \u00e1 oposici\u00f3n existente entre colectivistas e anarcocomunistas. As\u00ed quer\u00edase conseguir maior tolerancia entre correntes anarquistas e a non imposici\u00f3n de modelos econ\u00f3micos dende arriba. Tam\u00e9n este concepto pod\u00eda ser relevante na negativa inicial de moitos anarcocomunistas en teren relaci\u00f3n cos sindicatos e na cr\u00edtica dalg\u00fans destes aos anarcosindicalistas. No continente europeo esta idea tivo como importantes propulsores a \u00c9lis\u00e9e Reclus, Max Nettlau e a Errico Malatesta. Nos EUA nos debates entre comunistas coma Johann Most e individualistas coma Benjamin Tucker reproduciuse esta situaci\u00f3n. O anarquismo sen adxectivos tam\u00e9n cobrou vixencia al\u00e1 especialmente propulsado por Voltairine de Cleyre e Rudolf Rocker.\nEn Latinoam\u00e9rica o anarquismo foi a ideolox\u00eda predominante do movemento obreiro rexional e baixo a deste organizouse conscientemente coma forza social nacente. \u00c9 destacable o caso da FORA, fundada en 1901, a maior sindical latinoamericana durante as tres primeiras d\u00e9cadas do s\u00e9culo XX.\nEn M\u00e9xico dentro do per\u00edodo da Revoluci\u00f3n Mexicana figura a acci\u00f3n e o pensamento do anarcocomunista Ricardo Flores Mag\u00f3n. Este liderou a constituci\u00f3n das comunas revolucionarias da Baixa California en 1911 que ser\u00edan derrotadas posteriormente. As\u00ed tam\u00e9n o importante l\u00edder revolucionario Emiliano Zapata se achegar\u00eda \u00e1s ideas anarquistas en tanto o marxismo a\u00ednda non ti\u00f1a unha presenza importante en M\u00e9xico.\n1917-1936: Plataformismo, sintetismo e posta en pr\u00e1ctica das ideas anarquistas.\nEn Rusia o anarquismo ti\u00f1a milleiros de militantes e importante inserci\u00f3n social nos sectores campesi\u00f1os e obreiros, as\u00ed coma organizaci\u00f3ns espec\u00edficas, ata a chegada da revoluci\u00f3n rusa. Despois de que a burocratizaci\u00f3n e o vangardismo dos bolxeviques se impuxesen \u00e1 forza, moitos anarquistas exili\u00e1ronse, a\u00ednda que cabe resaltar especialmente a acci\u00f3n dos anarquistas de Ucra\u00edna liderados por Nestor Makhno, quen ap\u00f3s derrotaren o ex\u00e9rcito branco dereitista, estableceron comunas aut\u00f3nomas inspiradas no anarcocomunismo no que se chegou a chamar a Revoluci\u00f3n makhnovista, para remataren sendo sometidos polo nacente estado da URSS liderado por Lenin.\nEn Italia os obreiros e campesi\u00f1os do norte, moi motivados polos eventos da revoluci\u00f3n rusa protagonizaron o chamado \"biennio rosso\". Dende hai alg\u00fan tempo constitu\u00edranse consellos de f\u00e1brica e en 1919 estes declar\u00e1ronse en folga xeral, decidindo tomar as f\u00e1bricas e desexando p\u00f3las en marcha so control obreiro. Isto motivou a campesi\u00f1os a tomaren facendas e controlalas. Dentro desta insurrecci\u00f3n a anarcosindicalista Unione Sindacale Italiana tivo un papel importante as\u00ed coma os anarquistas organizados.\nNa Arxentina d\u00e9ronse os feitos co\u00f1ecidos coma a Semana Tr\u00e1xica (1919) e a Patagonia rebelde (1921) nos cales obreiros, pe\u00f3ns rurais e sindicalistas se rebelaron contra o goberno de Hip\u00f3lito Yrigoyen para seren reprimidos en varios masacres. Nestes feitos a anarcosindicalista FORA ter\u00eda un papel protagonista.\nEn Espa\u00f1a, tralos intentos de liberaci\u00f3n de Casas Viejas e La Felguera que foron suprimidos polo ex\u00e9rcito da Segunda Rep\u00fablica, produciuse a chamada Revoluci\u00f3n Espa\u00f1ola de 1936. Nela, ao inicio da guerra civil as forzas militares golpistas foron derrotadas polos anarquistas en Barcelona seguidos despois por gran parte do territorio da Rep\u00fablica que quedar\u00eda dividido en d\u00faas grandes zonas, unha fascista e a outra republicana, d\u00e1ndose nesta unha das m\u00e1is importantes experiencias libertarias de t\u00f3dolos tempos cando foron formadas moreas de colectividades revolucionarias autoxestionadas que logo ser\u00edan suprimidas polas autoridades republicanas espa\u00f1olas.\n1936 - S\u00e9culo XXI: Dende a segunda guerra mundial ata hoxe.\nDurante a segunda guerra mundial, os anarquistas actuaron en diversos eventos coma a resistencia contra a expansi\u00f3n do fascismo. Trala guerra, a presenza e influencia do anarquismo na sociedade decaeu notablemente con respecto a s\u00faa forza a comezos do s\u00e9culo XX, no entanto seguiu existindo actividade, evidente por exemplo nas revoltas estudant\u00eds e obreiras de finais dos sesenta e na d\u00e9cada dos setenta as\u00ed coma a constituci\u00f3n de novas federaci\u00f3ns. Xa que logo, por exemplo, destaca o labor de difusi\u00f3n do anarquismo de Daniel Gu\u00e9rin o cal participar\u00eda nas revoltas de maio do 68 ao mesmo tempo en que militar\u00eda en organizaci\u00f3ns anarquistas francesas coma ORA, e UTCL (predecesora da actual Alternative libertaire).\nO anarquismo, xunto con outras formas de socialismo libertario, influenciar\u00eda a tendencias revolucionarias novas coma o situacionismo e as\u00ed anarquistas actuar\u00edan tam\u00e9n nas revoltas dos anos setenta que levaban dentro de si pr\u00e1cticas de anticapitalismo libertario. As\u00ed, tam\u00e9n haber\u00eda anarquistas envoltos nas revoltas arredor da fin de ditaduras coma as de Franco en Espa\u00f1a ou a Xunta Militar Grega; ou resistindo contra o ascendente neo-fascismo e novas ditaduras coma a de Arxentina coma foi o caso da organizaci\u00f3n Resistencia Libertaria. En tanto en d\u00e9cadas posteriores o antifascismo adquirir\u00eda novamente relevancia para os anarquistas.\nNos oitenta e noventa, trala ca\u00edda da Uni\u00f3n Sovi\u00e9tica que desacreditou ao comunismo autoritario, o anarquismo retomou forza en moitas zonas do planeta asemade que participaba nas protestas en todo o mundo contra a consolidaci\u00f3n do modelo econ\u00f3mico neoliberal.\nNos \u00faltimos anos do s\u00e9culo XX e primeiros do s\u00e9culo XXI, o levantamento zapatista (1994), a batalla de Seattle (1999), a expansi\u00f3n do movemento de okupaci\u00f3ns e do movemento de ecoaldeas principalmente por Europa e Norteam\u00e9rica, colectivos que promoven o ciclismo urbano, a distribuci\u00f3n e o uso do software libre e o desenvolvemento da Web 2.0, a difusi\u00f3n do co\u00f1ecemento libre, a enerx\u00eda verde e o desenvolvemento sostible, ou o desenvolvemento da econom\u00eda social e o comercio xusto, o \"arxentinazo\" (2001-2002) coas s\u00faas asembleas barriais e f\u00e1bricas recuperadas, o conflito maxisterial de Oaxaca coas s\u00faas asembleas populares, as mobilizaci\u00f3ns estudant\u00eds chilenas, as universitarias francesas en Par\u00eds (as tres no ano 2006) ou os disturbios e mobilizaci\u00f3ns gregas de decembro de 2008, son considerados fen\u00f3menos nos que as influencias libertarias e os anarquistas estiveron e est\u00e1n presentes. As\u00ed mesmo, o anarquismo expr\u00e9sase hoxe tam\u00e9n coma contracultura coti\u00e1 en iniciativas e movementos tan diversos coma o anarco-punk (sector anarquista da subcultura punk), a proposta de Reclaim the Streets, ou os ateneos libertarios.\nNovas correntes dentro do anarquismo.\nPor unha banda temos o anarcofeminismo o cal en moito comparte a tendencia do feminismo de segunda onda e o feminismo radical a loitaren contra a discriminaci\u00f3n e a desigualdade coti\u00e1 contra as mulleres dentro dunha perspectiva anarquista con enfoque de loita de clases anticapitalista para se afastaren do feminismo liberal e socialdem\u00f3crata, m\u00e1is pr\u00f3ximos ao parlamentarismo. Aqu\u00ed pois al\u00e9n de escritos temper\u00e1ns de anarquistas coma Emma Goldman, Voltairine de Cleyre e Lucy Parsons xunto coa acci\u00f3n de Mujeres Libres na CNT espa\u00f1ola como antecedentes, o anarcofeminismo tam\u00e9n desexa tomar distancia co economicismo do feminismo marxista. Dentro dos movementos LGTB tam\u00e9n existen anarquistas activos.\nPor outro banda est\u00e1 o anarquismo verde ou ecoloxista. Este comparte posici\u00f3ns importantes con p\u00f3las radicais do movemento ecoloxista coma o desexar maior descentralizaci\u00f3n e, polo tanto, econom\u00edas e gobernos locais que suplanten os estados-naci\u00f3n centralizados e a econom\u00eda capitalista globalizada e corporativa para as\u00ed acadar situaci\u00f3ns de sostibilidade. Xa que logo, coma tendencias internas a este destacan por un lado a ecolox\u00eda social de Murray Bookchin e a s\u00faa proposta de municipalismo libertario. Tam\u00e9n existe unha tendencia cr\u00edtica da tecnolox\u00eda e da civilizaci\u00f3n industrial denominada anarquismo primitivista que devece retomar a herdanza do movemento luddita de principios do s\u00e9culo XIX, e que dalgunha forma tam\u00e9n reactualiza o naturismo libertario. Entre os seus te\u00f3ricos principais destacan John Zerzan e Derrick Jensen.\nTam\u00e9n \u00e9 de destacar o insurreccionalismo. Dende as revoltas de finais dos sesenta e os setenta en pa\u00edses coma Francia e especialmente Italia, sectores neo-ilegalistas propuxeron un pensamento posteriormente categorizado coma anarquismo insurrecionalista. Destacan aqu\u00ed escritores coma Alfredo M. Bonanno, a revista Killing King Abacus, e Wolfi Landstreicher. Anarquistas vencellados a este pensamento actuaron dende ent\u00f3n en varias instancias de acci\u00f3ns de grupos de afinidade e revoltas de masas coma as de X\u00e9nova ou as de Grecia no 2008. As\u00ed mesmo, enfrontan cr\u00edticas semellantes \u00e1s que o anarquismo organizado lle realizara ao ilegalismo no s\u00e9culo XIX e comezos do XX.\nTer\u00edan que se considerar tam\u00e9n esforzos intelectuais anarquistas recentes de caracter\u00edsticas diversas. As\u00ed podemos considerar por exemplo a detallada proposta de posta en pr\u00e1ctica do anarquismo co\u00f1ecida como Parecon elaborada polo estadounidense Michael Albert na cal se examina coma funcionar\u00eda a econom\u00eda e a pol\u00edtica consonte a principios libertarios. Un esforzo te\u00f3rico similar \u00e9 o da democracia inclusiva elaborada por Takis Fotopoulos. Dende un enfoque m\u00e1is filos\u00f3fico poderiamos destacar a intelectuais coma Agust\u00edn Garc\u00eda Calvo en obras coma \"Contra el tiempo\" e \"Contra la Realidad\". Tam\u00e9n existe a conxunci\u00f3n do anarquismo co postestruturalismo co\u00f1ecida coma postanarquismo, que ten por principais expo\u00f1entes a Todd May, Saul Newman e Lewis Call. Dende unha perspectiva post-situacionista destacan os escritos de Hakim Bey, Bob Black e a rede activista e editorial estadounidense Crimethinc. As\u00ed recentemente apareceron organizaci\u00f3ns e institutos enfocados no desenvolvemento de pensamento anarquista entre os cales destacan nos Estados Unidos o Institute for Social Ecology (fundado por Murray Bookchin) e o Institute for Anarchist Studies, ou en Espa\u00f1a a Fundaci\u00f3n de Estudios Libertarios Anselmo Lorenzo (ligada ao sindicato CNT) e a Fundaci\u00f3 d'Estudis Llibertaris i Anarcosindicalistes.\nO anarquismo hoxe.\nOs anarquistas e as s\u00faas formas var\u00edan moito de pa\u00eds en pa\u00eds. Entre as organizaci\u00f3ns m\u00e1is visibles existen as asociadas \u00e1 Internacional de Federaci\u00f3ns Anarquistas (sintetismo), Solidariedade Internacional Libertaria (tendente ao plataformismo) e a Asociaci\u00f3n Internacional dos Traballadores (internacional de sindicatos anarcosindicalistas). As\u00ed mesmo, existen federaci\u00f3ns e colectivos non asociados a estas organizaci\u00f3ns globais en moitos lugares, e que en moitos casos mante\u00f1en ateneos libertarios/infoshops, publican xornais anarquistas regularmente, manexan editoriais, te\u00f1en centros de estudos libertarios, tocan en agrupaci\u00f3ns musicais e editan discos con contido libertario, act\u00faan dentro de Centros Sociais/Okupas e redes ou organizaci\u00f3ns non espec\u00edficas. Por outra banda, colectivos de afinidade de tendencia ilegalista/anarcoinsurrecionalista act\u00faan en acci\u00f3ns pequenas as\u00ed coma en revoltas de masas e as\u00ed na maior\u00eda dos casos prefiren o anonimato ou nomes transitorios.\nA seguinte lista presenta algunhas organizaci\u00f3ns a nivel global e en moitos casos non toma en conta a algunhas organizaci\u00f3ns activas.\nAdemais, hoxe en d\u00eda o movemento anarquista non soamente est\u00e1 presente no \u00e1mbito obreiro, formando tam\u00e9n unha parte importante dos movementos ecoloxistas e do movemento antiglobalizaci\u00f3n."}
{"id": "1250", "revid": "6029969", "url": "https://gl.wikipedia.org/wiki?curid=1250", "title": "Historia ano a ano", "text": "Eras Xeol\u00f3xicas.\nIncl\u00faense neste apartado as Eras de Formaci\u00f3n do noso Planeta; as datas aqu\u00ed espostas son de car\u00e1cter orientativo.\nMill\u00f3ns de anos.\n4.600-M - 3.800-M - 2.500-M - 560-M - 510-M - 438-M - 408-M - 360-M - 286-M - 248-M - 213-M - 144-M - 65-M\nMiles de anos.\n56.500-m 35.400-m 24.000-m 5.200-m 1.600-m 10-m\n(Calendario da era cristi\u00e1); anos.\na.C..\n-3000 -2999 -2998 -2997 -2996 -2995 -2994 -2993 -2992 -2991 -2990 -2989 -2988 -2987 -2986 -2985 -2984 -2983 -2982 -2981 -2980 -2979 -2978 -2977 -2976 -2975 -2974 -2973 -2972 -2971 -2970 -2969 -2968 -2967 -2966 -2965 -2964 -2963 -2962 -2961 -2960 -2959 -2958 -2957 -2956 -2955 -2954 -2953 -2952 -2951 -2950 -2949 -2948 -2947 -2946 -2945 -2944 -2943 -2942 -2941 -2940 -2939 -2938 -2937 -2936 -2935 -2934 -2933 -2932 -2931 -2930 -2929 -2928 -2927 -2926 -2925 -2924 -2923 -2922 -2921 -2920 -2919 -2918 -2917 -2916 -2915 -2914 -2913 -2912 -2911 -2910 -2909 -2908 -2907 -2906 -2905 -2904 -2903 -2902 -2901 -2900 -2899 -2898 -2897 -2896 -2895 -2894 -2893 -2892 -2891 -2890 -2889 -2888 -2887 -2886 -2885 -2884 -2883 -2882 -2881 -2880 -2879 -2878 -2877 -2876 -2875 -2874 -2873 -2872 -2871 -2870 -2869 -2868 -2867 -2866 -2865 -2864 -2863 -2862 -2861 -2860 -2859 -2858 -2857 -2856 -2855 -2854 -2853 -2852 -2851 -2850 -2849 -2848 -2847 -2846 -2845 -2844 -2843 -2842 -2841 -2840 -2839 -2838 -2837 -2836 -2835 -2834 -2833 -2832 -2831 -2830 -2829 -2828 -2827 -2826 -2825 -2824 -2823 -2822 -2821 -2820 -2819 -2818 -2817 -2816 -2815 -2814 -2813 -2812 -2811 -2810 -2809 -2808 -2807 -2806 -2805 -2804 -2803 -2802 -2801 -2800 -2799 -2798 -2797 -2796 -2795 -2794 -2793 -2792 -2791 -2790 -2789 -2788 -2787 -2786 -2785 -2784 -2783 -2782 -2781 -2780 -2779 -2778 -2777 -2776 -2775 -2774 -2773 -2772 -2771 -2770 -2769 -2768 -2767 -2766 -2765 -2764 -2763 -2762 -2761 -2760 -2759 -2758 -2757 -2756 -2755 -2754 -2753 -2752 -2751 -2750 -2749 -2748 -2747 -2746 -2745 -2744 -2743 -2742 -2741 -2740 -2739 -2738 -2737 -2736 -2735 -2734 -2733 -2732 -2731 -2730 -2729 -2728 -2727 -2726 -2725 -2724 -2723 -2722 -2721 -2720 -2719 -2718 -2717 -2716 -2715 -2714 -2713 -2712 -2711 -2710 -2709 -2708 -2707 -2706 -2705 -2704 -2703 -2702 -2701 -2700 -2699 -2698 -2697 -2696 -2695 -2694 -2693 -2692 -2691 -2690 -2689 -2688 -2687 -2686 -2685 -2684 -2683 -2682 -2681 -2680 -2679 -2678 -2677 -2676 -2675 -2674 -2673 -2672 -2671 -2670 -2669 -2668 -2667 -2666 -2665 -2664 -2663 -2662 -2661 -2660 -2659 -2658 -2657 -2656 -2655 -2654 -2653 -2652 -2651 -2650 -2649 -2648 -2647 -2646 -2645 -2644 -2643 -2642 -2641 -2640 -2639 -2638 -2637 -2636 -2635 -2634 -2633 -2632 -2631 -2630 -2629 -2628 -2627 -2626 -2625 -2624 -2623 -2622 -2621 -2620 -2619 -2618 -2617 -2616 -2615 -2614 -2613 -2612 -2611 -2610 -2609 -2608 -2607 -2606 -2605 -2604 -2603 -2602 -2601 -2600 -2599 -2598 -2597 -2596 -2595 -2594 -2593 -2592 -2591 -2590 -2589 -2588 -2587 -2586 -2585 -2584 -2583 -2582 -2581 -2580 -2579 -2578 -2577 -2576 -2575 -2574 -2573 -2572 -2571 -2570 -2569 -2568 -2567 -2566 -2565 -2564 -2563 -2562 -2561 -2560 -2559 -2558 -2557 -2556 -2555 -2554 -2553 -2552 -2551 -2550 -2549 -2548 -2547 -2546 -2545 -2544 -2543 -2542 -2541 -2540 -2539 -2538 -2537 -2536 -2535 -2534 -2533 -2532 -2531 -2530 -2529 -2528 -2527 -2526 -2525 -2524 -2523 -2522 -2521 -2520 -2519 -2518 -2517 -2516 -2515 -2514 -2513 -2512 -2511 -2510 -2509 -2508 -2507 -2506 -2505 -2504 -2503 -2502 -2501 -2500 -2499 -2498 -2497 -2496 -2495 -2494 -2493 -2492 -2491 -2490 -2489 -2488 -2487 -2486 -2485 -2484 -2483 -2482 -2481 -2480 -2479 -2478 -2477 -2476 -2475 -2474 -2473 -2472 -2471 -2470 -2469 -2468 -2467 -2466 -2465 -2464 -2463 -2462 -2461 -2460 -2459 -2458 -2457 -2456 -2455 -2454 -2453 -2452 -2451 -2450 -2449 -2448 -2447 -2446 -2445 -2444 -2443 -2442 -2441 -2440 -2439 -2438 -2437 -2436 -2435 -2434 -2433 -2432 -2431 -2430 -2429 -2428 -2427 -2426 -2425 -2424 -2423 -2422 -2421 -2420 -2419 -2418 -2417 -2416 -2415 -2414 -2413 -2412 -2411 -2410 -2409 -2408 -2407 -2406 -2405 -2404 -2403 -2402 -2401 -2400 -2399 -2398 -2397 -2396 -2395 -2394 -2393 -2392 -2391 -2390 -2389 -2388 -2387 -2386 -2385 -2384 -2383 -2382 -2381 -2380 -2379 -2378 -2377 -2376 -2375 -2374 -2373 -2372 -2371 -2370 -2369 -2368 -2367 -2366 -2365 -2364 -2363 -2362 -2361 -2360 -2359 -2358 -2357 -2356 -2355 -2354 -2353 -2352 -2351 -2350 -2349 -2348 -2347 -2346 -2345 -2344 -2343 -2342 -2341 -2340 -2339 -2338 -2337 -2336 -2335 -2334 -2333 -2332 -2331 -2330 -2329 -2328 -2327 -2326 -2325 -2324 -2323 -2322 -2321 -2320 -2319 -2318 -2317 -2316 -2315 -2314 -2313 -2312 -2311 -2310 -2309 -2308 -2307 -2306 -2305 -2304 -2303 -2302 -2301 -2300 -2299 -2298 -2297 -2296 -2295 -2294 -2293 -2292 -2291 -2290 -2289 -2288 -2287 -2286 -2285 -2284 -2283 -2282 -2281 -2280 -2279 -2278 -2277 -2276 -2275 -2274 -2273 -2272 -2271 -2270 -2269 -2268 -2267 -2266 -2265 -2264 -2263 -2262 -2261 -2260 -2259 -2258 -2257 -2256 -2255 -2254 -2253 -2252 -2251 -2250 -2249 -2248 -2247 -2246 -2245 -2244 -2243 -2242 -2241 -2240 -2239 -2238 -2237 -2236 -2235 -2234 -2233 -2232 -2231 -2230 -2229 -2228 -2227 -2226 -2225 -2224 -2223 -2222 -2221 -2220 -2219 -2218 -2217 -2216 -2215 -2214 -2213 -2212 -2211 -2210 -2209 -2208 -2207 -2206 -2205 -2204 -2203 -2202 -2201 -2200 -2199 -2198 -2197 -2196 -2195 -2194 -2193 -2192 -2191 -2190 -2189 -2188 -2187 -2186 -2185 -2184 -2183 -2182 -2181 -2180 -2179 -2178 -2177 -2176 -2175 -2174 -2173 -2172 -2171 -2170 -2169 -2168 -2167 -2166 -2165 -2164 -2163 -2162 -2161 -2160 -2159 -2158 -2157 -2156 -2155 -2154 -2153 -2152 -2151 -2150 -2149 -2148 -2147 -2146 -2145 -2144 -2143 -2142 -2141 -2140 -2139 -2138 -2137 -2136 -2135 -2134 -2133 -2132 -2131 -2130 -2129 -2128 -2127 -2126 -2125 -2124 -2123 -2122 -2121 -2120 -2119 -2118 -2117 -2116 -2115 -2114 -2113 -2112 -2111 -2110 -2109 -2108 -2107 -2106 -2105 -2104 -2103 -2102 -2101 -2100 -2099 -2098 -2097 -2096 -2095 -2094 -2093 -2092 -2091 -2090 -2089 -2088 -2087 -2086 -2085 -2084 -2083 -2082 -2081 -2080 -2079 -2078 -2077 -2076 -2075 -2074 -2073 -2072 -2071 -2070 -2069 -2068 -2067 -2066 -2065 -2064 -2063 -2062 -2061 -2060 -2059 -2058 -2057 -2056 -2055 -2054 -2053 -2052 -2051 -2050 -2049 -2048 -2047 -2046 -2045 -2044 -2043 -2042 -2041 -2040 -2039 -2038 -2037 -2036 -2035 -2034 -2033 -2032 -2031 -2030 -2029 -2028 -2027 -2026 -2025 -2024 -2023 -2022 -2021 -2020 -2019 -2018 -2017 -2016 -2015 -2014 -2013 -2012 -2011 -2010 -2009 -2008 -2007 -2006 -2005 -2004 -2003 -2002 -2001 -2000 -1999 -1998 -1997 -1996 -1995 -1994 -1993 -1992 -1991 -1990 -1989 -1988 -1987 -1986 -1985 -1984 -1983 -1982 -1981 -1980 -1979 -1978 -1977 -1976 -1975 -1974 -1973 -1972 -1971 -1970 -1969 -1968 -1967 -1966 -1965 -1964 -1963 -1962 -1961 -1960 -1959 -1958 -1957 -1956 -1955 -1954 -1953 -1952 -1951 -1950 -1949 -1948 -1947 -1946 -1945 -1944 -1943 -1942 -1941 -1940 -1939 -1938 -1937 -1936 -1935 -1934 -1933 -1932 -1931 -1930 -1929 -1928 -1927 -1926 -1925 -1924 -1923 -1922 -1921 -1920 -1919 -1918 -1917 -1916 -1915 -1914 -1913 -1912 -1911 -1910 -1909 -1908 -1907 -1906 -1905 -1904 -1903 -1902 -1901 -1900 -1899 -1898 -1897 -1896 -1895 -1894 -1893 -1892 -1891 -1890 -1889 -1888 -1887 -1886 -1885 -1884 -1883 -1882 -1881 -1880 -1879 -1878 -1877 -1876 -1875 -1874 -1873 -1872 -1871 -1870 -1869 -1868 -1867 -1866 -1865 -1864 -1863 -1862 -1861 -1860 -1859 -1858 -1857 -1856 -1855 -1854 -1853 -1852 -1851 -1850 -1849 -1848 -1847 -1846 -1845 -1844 -1843 -1842 -1841 -1840 -1839 -1838 -1837 -1836 -1835 -1834 -1833 -1832 -1831 -1830 -1829 -1828 -1827 -1826 -1825 -1824 -1823 -1822 -1821 -1820 -1819 -1818 -1817 -1816 -1815 -1814 -1813 -1812 -1811 -1810 -1809 -1808 -1807 -1806 -1805 -1804 -1803 -1802 -1801 -1800 -1799 -1798 -1797 -1796 -1795 -1794 -1793 -1792 -1791 -1790 -1789 -1788 -1787 -1786 -1785 -1784 -1783 -1782 -1781 -1780 -1779 -1778 -1777 -1776 -1775 -1774 -1773 -1772 -1771 -1770 -1769 -1768 -1767 -1766 -1765 -1764 -1763 -1762 -1761 -1760 -1759 -1758 -1757 -1756 -1755 -1754 -1753 -1752 -1751 -1750 -1749 -1748 -1747 -1746 -1745 -1744 -1743 -1742 -1741 -1740 -1739 -1738 -1737 -1736 -1735 -1734 -1733 -1732 -1731 -1730 -1729 -1728 -1727 -1726 -1725 -1724 -1723 -1722 -1721 -1720 -1719 -1718 -1717 -1716 -1715 -1714 -1713 -1712 -1711 -1710 -1709 -1708 -1707 -1706 -1705 -1704 -1703 -1702 -1701 -1700 -1699 -1698 -1697 -1696 -1695 -1694 -1693 -1692 -1691 -1690 -1689 -1688 -1687 -1686 -1685 -1684 -1683 -1682 -1681 -1680 -1679 -1678 -1677 -1676 -1675 -1674 -1673 -1672 -1671 -1670 -1669 -1668 -1667 -1666 -1665 -1664 -1663 -1662 -1661 -1660 -1659 -1658 -1657 -1656 -1655 -1654 -1653 -1652 -1651 -1650 -1649 -1648 -1647 -1646 -1645 -1644 -1643 -1642 -1641 -1640 -1639 -1638 -1637 -1636 -1635 -1634 -1633 -1632 -1631 -1630 -1629 -1628 -1627 -1626 -1625 -1624 -1623 -1622 -1621 -1620 -1619 -1618 -1617 -1616 -1615 -1614 -1613 -1612 -1611 -1610 -1609 -1608 -1607 -1606 -1605 -1604 -1603 -1602 -1601 -1600 -1599 -1598 -1597 -1596 -1595 -1594 -1593 -1592 -1591 -1590 -1589 -1588 -1587 -1586 -1585 -1584 -1583 -1582 -1581 -1580 -1579 -1578 -1577 -1576 -1575 -1574 -1573 -1572 -1571 -1570 -1569 -1568 -1567 -1566 -1565 -1564 -1563 -1562 -1561 -1560 -1559 -1558 -1557 -1556 -1555 -1554 -1553 -1552 -1551 -1550 -1549 -1548 -1547 -1546 -1545 -1544 -1543 -1542 -1541 -1540 -1539 -1538 -1537 -1536 -1535 -1534 -1533 -1532 -1531 -1530 -1529 -1528 -1527 -1526 -1525 -1524 -1523 -1522 -1521 -1520 -1519 -1518 -1517 -1516 -1515 -1514 -1513 -1512 -1511 -1510 -1509 -1508 -1507 -1506 -1505 -1504 -1503 -1502 -1501 -1500 -1499 -1498 -1497 -1496 -1495 -1494 -1493 -1492 -1491 -1490 -1489 -1488 -1487 -1486 -1485 -1484 -1483 -1482 -1481 -1480 -1479 -1478 -1477 -1476 -1475 -1474 -1473 -1472 -1471 -1470 -1469 -1468 -1467 -1466 -1465 -1464 -1463 -1462 -1461 -1460 -1459 -1458 -1457 -1456 -1455 -1454 -1453 -1452 -1451 -1450 -1449 -1448 -1447 -1446 -1445 -1444 -1443 -1442 -1441 -1440 -1439 -1438 -1437 -1436 -1435 -1434 -1433 -1432 -1431 -1430 -1429 -1428 -1427 -1426 -1425 -1424 -1423 -1422 -1421 -1420 -1419 -1418 -1417 -1416 -1415 -1414 -1413 -1412 -1411 -1410 -1409 -1408 -1407 -1406 -1405 -1404 -1403 -1402 -1401 -1400 -1399 -1398 -1397 -1396 -1395 -1394 -1393 -1392 -1391 -1390 -1389 -1388 -1387 -1386 -1385 -1384 -1383 -1382 -1381 -1380 -1379 -1378 -1377 -1376 -1375 -1374 -1373 -1372 -1371 -1370 -1369 -1368 -1367 -1366 -1365 -1364 -1363 -1362 -1361 -1360 -1359 -1358 -1357 -1356 -1355 -1354 -1353 -1352 -1351 -1350 -1349 -1348 -1347 -1346 -1345 -1344 -1343 -1342 -1341 -1340 -1339 -1338 -1337 -1336 -1335 -1334 -1333 -1332 -1331 -1330 -1329 -1328 -1327 -1326 -1325 -1324 -1323 -1322 -1321 -1320 -1319 -1318 -1317 -1316 -1315 -1314 -1313 -1312 -1311 -1310 -1309 -1308 -1307 -1306 -1305 -1304 -1303 -1302 -1301 -1300 -1299 -1298 -1297 -1296 -1295 -1294 -1293 -1292 -1291 -1290 -1289 -1288 -1287 -1286 -1285 -1284 -1283 -1282 -1281 -1280 -1279 -1278 -1277 -1276 -1275 -1274 -1273 -1272 -1271 -1270 -1269 -1268 -1267 -1266 -1265 -1264 -1263 -1262 -1261 -1260 -1259 -1258 -1257 -1256 -1255 -1254 -1253 -1252 -1251 -1250 -1249 -1248 -1247 -1246 -1245 -1244 -1243 -1242 -1241 -1240 -1439 -1238 -1237 -1236 -1235 -1234 -1233 -1232 -1231 -1230 -1229 -1228 -1227 -1226 -1225 -1224 -1223 -1222 -1221 -1220 -1219 -1218 -1217 -1216 -1215 -1214 -1213 -1212 -1211 -1210 -1209 -1208 -1207 -1206 -1205 -1204 -1203 -1202 -1201 -1200 -1199 -1198 -1197 -1196 -1195 -1194 -1193 -1192 -1191 -1190 -1189 -1188 -1187 -1186 -1185 -1184 -1183 -1182 -1181 -1180 -1179 -1178 -1177 -1176 -1175 -1174 -1173 -1172 -1171 -1170 -1169 -1168 -1167 -1166 -1165 -1164 -1163 -1162 -1161 -1160 -1159 -1158 -1157 -1156 -1155 -1154 -1153 -1152 -1151 -1150 -1149 -1148 -1147 -1146 -1145 -1144 -1143 -1142 -1141 -1140 -1139 -1138 -1137 -1136 -1135 -1134 -1133 -1132 -1131 -1130 -1129 -1128 -1127 -1126 -1125 -1124 -1123 -1122 -1121 -1120 -1119 -1118 -1117 -1116 -1115 -1114 -1113 -1112 -1111 -1110 -1109 -1108 -1107 -1106 -1105 -1104 -1103 -1102 -1101 -1100 -1099 -1098 -1097 -1096 -1095 -1094 -1093 -1092 -1191 -1090 -1089 -1088 -1087 -1086 -1085 -1084 -1083 -1082 -1081 -1080 -1079 -1078 -1077 -1076 -1075 -1074 -1073 -1072 -1071 -1070 -1069 -1068 -1067 -1066 -1065 -1064 -1063 -1062 -1061 -1060 -1059 -1058 -1057 -1056 -1055 -1054 -1053 -1052 -1051 -1050 -1049 -1048 -1047 -1046 -1045 -1044 -1043 -1042 -1041 -1040 -1039 -1038 -1037 -1036 -1035 -1034 -1033 -1032 -1031 -1030 -1029 -1028 -1027 -1026 -1025 -1024 -1023 -1022 -1021 -1020 -1019 -1018 -1017 -1016 -1015 -1014 -1013 -1012 -1011 -1010 -1009 -1008 -1007 -1006 -1005 -1004 -1003 -1002 -1001 -1000 -999 -998 -997 -996 -995 -994 -993 -992 -991 -990 -989 -988 -987 -986 -985 -984 -983 -982 -981 -980 -979 -978 -977 -976 -975 -974 -973 -972 -971 -970 -969 -968 -967 -966 -965 -964 -963 -962 -961 -960 -959 -958 -957 -956 -955 -954 -953 -952 -951 -950 -949 -948 -947 -946 -945 -944 -943 -942 -941 -940 -939 -938 -937 -936 -935 -934 -933 -932 -931 -930 -929 -928 -927 -926 -925 -924 -923 -922 -921 -920 -919 -918 -917 -916 -915 -914 -913 -912 -911 -910 -909 -908 -907 -906 -905 -904 -903 -902 -901 -900 -899 -898 -897 -896 -895 -894 -893 -892 -891 -890 -889 -888 -887 -886 -885 -884 -883 -882 -881 -880 -879 -878 -877 -876 -875 -874 -873 -872 -871 -870 -869 -868 -867 -866 -865 -864 -863 -862 -861 -860 -859 -858 -857 -856 -855 -854 -853 -852 -851 -850 -849 -848 -847 -846 -845 -844 -843 -842 -841 -840 -839 -838 -837 -836 -835 -834 -833 -832 -831 -830 -829 -828 -827 -826 -825 -824 -823 -822 -821 -820 -819 -818 -817 -816 -815 -814 -813 -812 -811 -810 -809 -808 -807 -806 -805 -804 -803 -802 -801 -800 -799 -798 -797 -796 -795 -794 -793 -792 -791 -790 -789 -788 -787 -786 -785 -784 -783 -782 -781 -780 -779 -778 -777 -776 -775 -774 -773 -772 -771 -770 -769 -768 -767 -766 -765 -764 -763 -762 -761 -760 -759 -758 -757 -756 -755 -754 -753 -752 -751 -750 -749 -748 -747 -746 -745 -744 -743 -742 -741 -740 -739 -738 -737 -736 -735 -734 -733 -732 -731 -730 -729 -728 -727 -726 -725 -724 -723 -722 -721 -720 -719 -718 -717 -716 -715 -714 -713 -712 -711 -710 -709 -708 -707 -706 -705 -704 -703 -702 -701 -700 -699 -698 -697 -696 -695 -694 -693 -692 -691 -690 -689 -688 -687 -686 -685 -684 -683 -682 -681 -680 -679 -678 -677 -676 -675 -674 -673 -672 -671 -670 -669 -668 -667 -666 -665 -664 -663 -662 -661 -660 -659 -658 -657 -656 -655 -654 -653 -652 -651 -650 -649 -648 -647 -646 -645 -644 -643 -642 -641 -640 -639 -638 -637 -636 -635 -634 -633 -632 -631 -630 -629 -628 -627 -626 -625 -624 -623 -622 -621 -620 -619 -618 -617 -616 -615 -614 -613 -612 -611 -610 -609 -608 -607 -606 -605 -604 -603 -602 -601 -600 -599 -598 -597 -596 -595 -594 -593 -592 -591 -590 -589 -588 -587 -586 -585 -584 -583 -582 -581 -580 -579 -578 -577 -576 -575 -574 -573 -572 -571 -570 -569 -568 -567 -566 -565 -564 -563 -562 -561 -560 -559 -558 -557 -556 -555 -554 -553 -552 -551 -550 -549 -548 -547 -546 -545 -544 -543 -542 -541 -540 -539 -538 -537 -536 -535 -534 -533 -532 -531 -530 -529 -528 -527 -526 -525 -524 -523 -522 -521 -520 -519 -518 -517 -516 -515 -514 -513 -512 -511 -510 -509 -508 -507 -506 -505 -504 -503 -502 -501 -500 -499 -498 -497 -496 -495 -494 -493 -492 -491 -490 -489 -488 -487 -486 -485 -484 -483 -482 -481 -480 -479 -478 -477 -476 -475 -474 -473 -472 -471 -470 -469 -468 -467 -466 -465 -464 -463 -462 -461 -460 -459 -458 -457 -456 -455 -454 -453 -452 -451 -450 -449 -448 -447 -446 -445 -444 -443 -442 -441 -440 -439 -438 -437 -436 -435 -434 -433 -432 -431 -430 -429 -428 -427 -426 -425 -424 -423 -422 -421 -420 -419 -418 -417 -416 -415 -414 -413 -412 -411 -410 -409 -408 -407 -406 -405 -404 -403 -402 -401 -400 -399 -398 -397 -396 -395 -394 -393 -392 -391 -390 -389 -388 -387 -386 -385 -384 -383 -382 -381 -380 -379 -378 -377 -376 -375 -374 -373 -372 -371 -370 -369 -368 -367 -366 -365 -364 -363 -362 -361 -360 -359 -358 -357 -356 -355 -354 -353 -352 -351 -350 -349 -348 -347 -346 -345 -344 -343 -342 -341 -340 -339 -338 -337 -336 -335 -334 -333 -332 -331 -330 -329 -328 -327 -326 -325 -324 -323 -322 -321 -320 -319 -318 -317 -316 -315 -314 -313 -312 -311 -310 -309 -308 -307 -306 -305 -304 -303 -302 -301 -300 -299 -298 -297 -296 -295 -294 -293 -292 -291 -290 -289 -288 -287 -286 -285 -284 -283 -282 -281 -280 -279 -278 -277 -276 -275 -274 -273 -272 -271 -270 -269 -268 -267 -266 -265 -264 -263 -262 -261 -260 -259 -258 -257 -256 -255 -254 -253 -252 -251 -250 -249 -248 -247 -246 -245 -244 -243 -242 -241 -240 -239 -238 -237 -236 -235 -234 -233 -232 -231 -230 -229 -228 -227 -226 -225 -224 -223 -222 -221 -220 -219 -218 -217 -216 -215 -214 -213 -212 -211 -210 -209 -208 -207 -206 -205 -204 -203 -202 -201 -200 -199 -198 -197 -196 -195 -194 -193 -192 -191 -190 -189 -188 -187 -186 -185 -184 -183 -182 -181 -180 -179 -178 -177 -176 -175 -174 -173 -172 -171 -170 -169 -168 -167 -166 -165 -164 -163 -162 -161 -160 -159 -158 -157 -156 -155 -154 -153 -152 -151 -150 -149 -148 -147 -146 -145 -144 -143 -142 -141 -140 -139 -138 -137 -136 -135 -134 -133 -132 -131 -130 -129 -128 -127 -126 -125 -124 -123 -122 -121 -120 -119 -118 -117 -116 -115 -114 -113 -112 -111 -110 -109 -108 -107 -106 -105 -104 -103 -102 -101 -100 -99 -98 -97 -96 -95 -94 -93 -92 -91 -90 -89 -88 -87 -86 -85 -84 -83 -82 -81 -80 -79 -78 -77 -76 -75 -74 -73 -72 -71 -70 -69 -68 -67 -66 -65 -64 -63 -62 -61 -60 -59 -58 -57 -56 -55 -54 -53 -52 -51 -50 -49 -48 -47 -46 -45 -44 -43 -42 -41 -40 -39 -38 -37 -36 -35 -34 -33 -32 -31 -30 -29 -28 -27 -26 -25 -24 -23 -22 -21 -20 -19 -18 -17 -16 -15 -14 -13 -12 -11 -10 -9 -8 -7 -6 -5 -4 -3 -2 -1\nd.C..\n1 2 3 4 5 6 7 8 9 10 11\n12 13 14 15 16 17 18 19 20\n21\n22\n23\n24\n25\n26\n27\n28\n29\n30\n31\n32\n33\n34\n35\n36\n37\n38\n39\n40\n41\n42\n43\n44\n45\n46\n47\n48\n49\n50\n51\n52\n53\n54\n55\n56\n57\n58\n59\n60\n61\n62\n63\n64\n65\n66\n67\n68\n69\n70\n71\n72\n73\n74\n75\n76\n77\n78\n79\n80\n81\n82\n83\n84\n85\n86\n87\n88\n89\n90\n91\n92\n93\n94\n95\n96\n97\n98\n99\n100\n101\n102\n103\n104\n105\n106\n107\n108\n109\n110\n111\n112\n113\n114\n115\n116\n117\n118\n119\n120\n121\n122\n123\n124\n125\n126\n127\n128\n129\n130\n131\n132\n133\n134\n135\n136\n137\n138\n139\n140\n141\n142\n143\n144\n145\n146\n147\n148\n149\n150\n151\n152\n153\n154\n155\n156\n157\n158\n159\n160\n161\n162\n163\n164\n165\n166\n167\n168\n169\n170\n171\n172\n173\n174\n175\n176\n177\n178\n179\n180\n181\n182\n183\n184\n185\n186\n187\n188\n189\n190\n191\n192\n193\n194\n195\n196\n197\n198\n199\n200\n201\n202\n203\n204\n205\n206\n207\n208\n209\n210\n211\n212\n213\n214\n215\n216\n217\n218\n219\n220\n221\n222\n223\n224\n225\n226\n227\n228\n229\n230\n231\n232\n233\n234\n235\n236\n237\n238\n239\n240\n241\n242\n243\n244\n245\n246\n247\n248\n249\n250\n251\n252\n253\n254\n255\n256\n257\n258\n259\n260\n261\n262\n263\n264\n265\n266\n267\n268\n269\n270\n271\n272\n273\n274\n275\n276\n277\n278\n279\n280\n281\n282\n283\n284\n285\n286\n287\n288\n289\n290\n291\n292\n293\n294\n295\n296\n297\n298\n299\n300\n301\n302\n303\n304\n305\n306\n307\n308\n309\n310\n311\n312\n313\n314\n315\n316\n317\n318\n319\n320\n321\n322\n323\n324\n325\n326\n327\n328\n329\n330\n331\n332\n333\n334\n335\n336\n337\n338\n339\n340\n341\n342\n343\n344\n345\n346\n347\n348\n349\n350\n351\n352\n353\n354\n355\n356\n357\n358\n359\n360\n361\n362\n363\n364\n365\n366\n367\n368\n369\n370\n371\n372\n373\n374\n375\n376\n377\n378\n379\n380\n381\n382\n383\n384\n385\n386\n387\n388\n389\n390\n391\n392\n393\n394\n395\n396\n397\n398\n399\n400\n401\n402\n403\n404\n405\n406\n407\n408\n409\n410\n411\n412\n413\n414\n415\n416\n417\n418\n419\n420\n421\n422\n423\n424\n425\n426\n427\n428\n429\n430\n431\n432\n433\n434\n435\n436\n437\n438\n439\n440\n441\n442\n443\n444\n445\n446\n447\n448\n449\n450\n451\n452\n453\n454\n455\n456\n457\n458\n459\n460\n461\n462\n463\n464\n465\n466\n467\n468\n469\n470\n471\n472\n473\n474\n475\n476\n477\n478\n479\n480\n481\n482\n483\n484\n485\n486\n487\n488\n489\n490\n491\n492\n493\n494\n495\n496\n497\n498\n499\n500\n501\n502\n503\n504\n505\n506\n507\n508\n509\n510\n511\n512\n513\n514\n515\n516\n517\n518\n519\n520\n521\n522\n523\n524\n525\n526\n527\n528\n529\n530\n531\n532\n533\n534\n535\n536\n537\n538\n539\n540\n541\n542\n543\n544\n545\n546\n547\n548\n549\n550\n551\n552\n553\n554\n555\n556\n557\n558\n559\n560\n561\n562\n563\n564\n565\n566\n567\n568\n569\n570\n571\n572\n573\n574\n575\n576\n577\n578\n579\n580\n581\n582\n583\n584\n585\n586\n587\n588\n589\n590\n591\n592\n593\n594\n595\n596\n597\n598\n599\n600\n601\n602\n603\n604\n605\n606\n607\n608\n609\n610\n611\n612\n613\n614\n615\n616\n617\n618\n619\n620\n621\n622\n623\n624\n625\n626\n627\n628\n629\n630\n631\n632\n633\n634\n635\n636\n637\n638\n639\n640\n641\n642\n643\n644\n645\n646\n647\n648\n649\n650\n651\n652\n653\n654\n655\n656\n657\n658\n659\n660\n661\n662\n663\n664\n665\n666\n667\n668\n669\n670\n671\n672\n673\n674\n675\n676\n677\n678\n679\n680\n681\n682\n683\n684\n685\n686\n687\n688\n689\n690\n691\n692\n693\n694\n695\n696\n697\n698\n699\n700\n701\n702\n703\n704\n705\n706\n707\n708\n709\n710\n711\n712\n713\n714\n715\n716\n717\n718\n719\n720\n721\n722\n723\n724\n725\n726\n727\n728\n729\n730\n731\n732\n733\n734\n735\n736\n737\n738\n739\n740\n741\n742\n743\n744\n745\n746\n747\n748\n749\n750\n751\n752\n753\n754\n755\n756\n757\n758\n759\n760\n761\n762\n763\n764\n765\n766\n767\n768\n769\n770\n771\n772\n773\n774\n775\n776\n777\n778\n779\n780\n781\n782\n783\n784\n785\n786\n787\n788\n789\n790\n791\n792\n793\n794\n795\n796\n797\n798\n799\n800\n801\n802\n803\n804\n805\n806\n807\n808\n809\n810\n811\n812\n813\n814\n815\n816\n817\n818\n819\n820\n821\n822\n823\n824\n825\n826\n827\n828\n829\n830\n831\n832\n833\n834\n835\n836\n837\n838\n839\n840\n841\n842\n843\n844\n845\n846\n847\n848\n849\n850\n851\n852\n853\n854\n855\n856\n857\n858\n859\n860\n861\n862\n863\n864\n865\n866\n867\n868\n869\n870\n871\n872\n873\n874\n875\n876\n877\n878\n879\n880\n881\n882\n883\n884\n885\n886\n887\n888\n889\n890\n891\n892\n893\n894\n895\n896\n897\n898\n899\n900\n901\n902\n903\n904\n905\n906\n907\n908\n909\n910\n911\n912\n913\n914\n915\n916\n917\n918\n919\n920\n921\n922\n923\n924\n925\n926\n927\n928\n929\n930\n931\n932\n933\n934\n935\n936\n937\n938\n939\n940\n941\n942\n943\n944\n945\n946\n947\n948\n949\n950\n951\n952\n953\n954\n955\n956\n957\n958\n959\n960\n961\n962\n963\n964\n965\n966\n967\n968\n969\n970\n971\n972\n973\n974\n975\n976\n977\n978\n979\n980\n981\n982\n983\n984\n985\n986\n987\n988\n989\n990\n991\n992\n993\n994\n995\n996\n997\n998\n999\n1000\n1001\n1002\n1003\n1004\n1005\n1006\n1007\n1008\n1009\n1010\n1011\n1012\n1013\n1014\n1015\n1016\n1017\n1018\n1019\n1020\n1021\n1022\n1023\n1024\n1025\n1026\n1027\n1028\n1029\n1030\n1031\n1032\n1033\n1034\n1035\n1036\n1037\n1038\n1039\n1040\n1041\n1042\n1043\n1044\n1045\n1046\n1047\n1048\n1049\n1050\n1051\n1052\n1053\n1054\n1055\n1056\n1057\n1058\n1059\n1060\n1061\n1062\n1063\n1064\n1065\n1066\n1067\n1068\n1069\n1070\n1071\n1072\n1073\n1074\n1075\n1076\n1077\n1078\n1079\n1080\n1081\n1082\n1083\n1084\n1085\n1086\n1087\n1088\n1089\n1090\n1091\n1092\n1093\n1094\n1095\n1096\n1097\n1098\n1099\n1100\n1101\n1102\n1103\n1104\n1105\n1106\n1107\n1108\n1109\n1110\n1111\n1112\n1113\n1114\n1115\n1116\n1117\n1118\n1119\n1120\n1121\n1122\n1123\n1124\n1125\n1126\n1127\n1128\n1129\n1130\n1131\n1132\n1133\n1134\n1135\n1136\n1137\n1138\n1139\n1140\n1141\n1142\n1143\n1144\n1145\n1146\n1147\n1148\n1149\n1150\n1151\n1152\n1153\n1154\n1155\n1156\n1157\n1158\n1159\n1160\n1161\n1162\n1163\n1164\n1165\n1166\n1167\n1168\n1169\n1170\n1171\n1172\n1173\n1174\n1175\n1176\n1177\n1178\n1179\n1180\n1181\n1182\n1183\n1184\n1185\n1186\n1187\n1188\n1189\n1190\n1191\n1192\n1193\n1194\n1195\n1196\n1197\n1198\n1199\n1200\n1201\n1202\n1203\n1204\n1205\n1206\n1207\n1208\n1209\n1210\n1211\n1212\n1213\n1214\n1215\n1216\n1217\n1218\n1219\n1220\n1221\n1222\n1223\n1224\n1225\n1226\n1227\n1228\n1229\n1230\n1231\n1232\n1233\n1234\n1235\n1236\n1237\n1238\n1239\n1240\n1241\n1242\n1243\n1244\n1245\n1246\n1247\n1248\n1249\n1250\n1251\n1252\n1253\n1254\n1255\n1256\n1257\n1258\n1259\n1260\n1261\n1262\n1263\n1264\n1265\n1266\n1267\n1268\n1269\n1270\n1271\n1272\n1273\n1274\n1275\n1276\n1277\n1278\n1279\n1280\n1281\n1282\n1283\n1284\n1285\n1286\n1287\n1288\n1289\n1290\n1291\n1292\n1293\n1294\n1295\n1296\n1297\n1298\n1299\n1300\n1301\n1302\n1303\n1304\n1305\n1306\n1307\n1308\n1309\n1310\n1311\n1312\n1313\n1314\n1315\n1316\n1317\n1318\n1319\n1320\n1321\n1322\n1323\n1324\n1325\n1326\n1327\n1328\n1329\n1330\n1331\n1332\n1333\n1334\n1335\n1336\n1337\n1338\n1339\n1340\n1341\n1342\n1343\n1344\n1345\n1346\n1347\n1348\n1349\n1350\n1351\n1352\n1353\n1354\n1355\n1356\n1357\n1358\n1359\n1360\n1361\n1362\n1363\n1364\n1365\n1366\n1367\n1368\n1369\n1370\n1371\n1372\n1373\n1374\n1375\n1376\n1377\n1378\n1379\n1380\n1381\n1382\n1383\n1384\n1385\n1386\n1387\n1388\n1389\n1390\n1391\n1392\n1393\n1394\n1395\n1396\n1397\n1398\n1399\n1400\n1401\n1402\n1403\n1404\n1405\n1406\n1407\n1408\n1409\n1410\n1411\n1412\n1413\n1414\n1415\n1416\n1417\n1418\n1419\n1420\n1421\n1422\n1423\n1424\n1425\n1426\n1427\n1428\n1429\n1430\n1431\n1432\n1433\n1434\n1435\n1436\n1437\n1438\n1439\n1440\n1441\n1442\n1443\n1444\n1445\n1446\n1447\n1448\n1449\n1450\n1451\n1452\n1453\n1454\n1455\n1456\n1457\n1458\n1459\n1460\n1461\n1462\n1463\n1464\n1465\n1466\n1467\n1468\n1469\n1470\n1471\n1472\n1473\n1474\n1475\n1476\n1477\n1478\n1479\n1480\n1481\n1482\n1483\n1484\n1485\n1486\n1487\n1488\n1489\n1490\n1491\n1492\n1493\n1494\n1495\n1496\n1497\n1498\n1499\n1500\n1501\n1502\n1503\n1504\n1505\n1506\n1507\n1508\n1509\n1510\n1511\n1512\n1513\n1514\n1515\n1516\n1517\n1518\n1519\n1520\n1521\n1522\n1523\n1524\n1525\n1526\n1527\n1528\n1529\n1530\n1531\n1532\n1533\n1534\n1535\n1536\n1537\n1538\n1539\n1540\n1541\n1542\n1543\n1544\n1545\n1546\n1547\n1548\n1549\n1550\n1551\n1552\n1553\n1554\n1555\n1556\n1557\n1558\n1559\n1560\n1561\n1562\n1563\n1564\n1565\n1566\n1567\n1568\n1569\n1570\n1571\n1572\n1573\n1574\n1575\n1576\n1577\n1578\n1579\n1580\n1581\n1582\n1583\n1584\n1585\n1586\n1587\n1588\n1589\n1590\n1591\n1592\n1593\n1594\n1595\n1596\n1597\n1598\n1599\n1600\n1601\n1602\n1603\n1604\n1605\n1606\n1607\n1608\n1609\n1610\n1611\n1612\n1613\n1614\n1615\n1616\n1617\n1618\n1619\n1620\n1621\n1622\n1623\n1624\n1625\n1626\n1627\n1628\n1629\n1630\n1631\n1632\n1633\n1634\n1635\n1636\n1637\n1638\n1639\n1640\n1641\n1642\n1643\n1644\n1645\n1646\n1647\n1648\n1649\n1650\n1651\n1652\n1653\n1654\n1655\n1656\n1657\n1658\n1659\n1660\n1661\n1662\n1663\n1664\n1665\n1666\n1667\n1668\n1669\n1670\n1671\n1672\n1673\n1674\n1675\n1676\n1677\n1678\n1679\n1680\n1681\n1682\n1683\n1684\n1685\n1686\n1687\n1688\n1689\n1690\n1691\n1692\n1693\n1694\n1695\n1696\n1697\n1698\n1699\n1700\n1701\n1702\n1703\n1704\n1705\n1706\n1707\n1708\n1709\n1710\n1711\n1712\n1713\n1714\n1715\n1716\n1717\n1718\n1719\n1720\n1721\n1722\n1723\n1724\n1725\n1726\n1727\n1728\n1729\n1730\n1731\n1732\n1733\n1734\n1735\n1736\n1737\n1738\n1739\n1740\n1741\n1742\n1743\n1744\n1745\n1746\n1747\n1748\n1749\n1750\n1751\n1752\n1753\n1754\n1755\n1756\n1757\n1758\n1759\n1760\n1761\n1762\n1763\n1764\n1765\n1766\n1767\n1768\n1769\n1770\n1771\n1772\n1773\n1774\n1775\n1776\n1777\n1778\n1779\n1780\n1781\n1782\n1783\n1784\n1785\n1786\n1787\n1788\n1789\n1790\n1791\n1792\n1793\n1794\n1795\n1796\n1797\n1798\n1799\n1800\n1801\n1802\n1803\n1804\n1805\n1806\n1807\n1808\n1809\n1810\n1811\n1812\n1813\n1814\n1815\n1816\n1817\n1818\n1819\n1820\n1821\n1822\n1823\n1824\n1825\n1826\n1827\n1828\n1829\n1830\n1831\n1832\n1833\n1834\n1835\n1836\n1837\n1838\n1839\n1840\n1841\n1842\n1843\n1844\n1845\n1846\n1847\n1848\n1849\n1850\n1851\n1852\n1853\n1854\n1855\n1856\n1857\n1858\n1859\n1860\n1861\n1862\n1863\n1864\n1865\n1866\n1867\n1868\n1869\n1870\n1871\n1872\n1873\n1874\n1875\n1876\n1877\n1878\n1879\n1880\n1881\n1882\n1883\n1884\n1885\n1886\n1887\n1888\n1889\n1890\n1891\n1892\n1893\n1894\n1895\n1896\n1897\n1898\n1899\n1900\n1901\n1902\n1903\n1904\n1905\n1906\n1907\n1908\n1909\n1910\n1911\n1912\n1913\n1914\n1915\n1916\n1917\n1918\n1919\n1920\n1921\n1922\n1923\n1924\n1925\n1926\n1927\n1928\n1929\n1930\n1931\n1932\n1933\n1934\n1935\n1936\n1937\n1938\n1939\n1940\n1941\n1942\n1943\n1944\n1945\n1946\n1947\n1948\n1949\n1950\n1951\n1952\n1953\n1954\n1955\n1956\n1957\n1958\n1959\n1960\n1961\n1962\n1963\n1964\n1965\n1966\n1967\n1968\n1969\n1970\n1971\n1972\n1973\n1974\n1975\n1976\n1977\n1978\n1979\n1980\n1981\n1982\n1983\n1984\n1985\n1986\n1987\n1988\n1989\n1990\n1991\n1992\n1993\n1994\n1995\n1996\n1997\n1998\n1999\n2000\n2001\n2002\n2003\n2004\n2005\n2006\n2007\n2008\n2009\n2010\n2011\n2012 \n2013 \n2014 \n2015 \n2016 \n2017 \n2018 \n2019 \n2020 \n2021 \n2022 \n2023 \n2024 \n2025 \n2026 \n2027 \n2028 \n2029 \n2030 \n2031 \n2032 \n2033 \n2034 \n2035 \n2036 \n2037 \n2038 \n2039 \n2040 \n2041 \n2042 \n2043 \n2044 \n2045 \n2046 \n2047 \n2048 \n2049 \n2050 \n2051 \n2052 \n2053 \n2054 \n2055 \n2056 \n2057 \n2058 \n2059 \n2060 \n2061 \n2062 \n2063 \n2064\n2065\n2066\n2225 2226 2227 2228 2229 2230 2231 2232 2233 2234 2235 2236 2237 2238"}
{"id": "1251", "revid": "5312", "url": "https://gl.wikipedia.org/wiki?curid=1251", "title": "1492", "text": "1492 (MCDXCII) foi un ano bisesto comezado en domingo segundo o calendario xuliano, en vigor nesa data. En 1492 tivo lugar un dos feitos m\u00e1is importantes da historia da humanidade: o descubrimento de Am\u00e9rica, que determinou o desenvolvemento dos seguintes 400 anos, caracterizados pola expansi\u00f3n europea por todo o planeta e a formaci\u00f3n dos primeiros imperios globais. Por mor das consecuencias a longo prazo deste acontecemento, alg\u00fans historiadores consideran que en 1492 acaba a Idade Media e comeza a Idade Moderna.\nOutros.\nHistoria ano a ano"}
{"id": "1252", "revid": "98629", "url": "https://gl.wikipedia.org/wiki?curid=1252", "title": "Am\u00e9rica", "text": "Am\u00e9rica (), as Am\u00e9ricas, ou o Novo Mundo \u00e9 unha divisi\u00f3n do mundo que se estende no Hemisferio Occidental desde o oc\u00e9ano \u00c1rtico polo norte at\u00e9 case o oc\u00e9ano Ant\u00e1rtico polo sur, e est\u00e1 entre o oc\u00e9ano Pac\u00edfico ao oeste, e o oc\u00e9ano Atl\u00e1ntico ao leste. Est\u00e1 formado por dous subcontinentes (Am\u00e9rica do Norte e Am\u00e9rica do Sur), unidos por un estreito istmo. O seu nome deriva do explorador europeo Am\u00e9rico Vespucio.\n\u00c9 frecuente a sin\u00e9cdoque de referirse con este nome aos Estados Unidos de Am\u00e9rica.\nXeograf\u00eda f\u00edsica.\nHai moitas semellanzas xerais entre os dous subcontinentes de Am\u00e9rica. Ambos os dous te\u00f1en monta\u00f1as moi altas nas s\u00faas rexi\u00f3ns occidentais e monta\u00f1as m\u00e1is pequenas no leste. Ademais, estas monta\u00f1as occidentais e orientais est\u00e1n separadas por grandes extensi\u00f3ns de terra ch\u00e1. Os extremos de Am\u00e9rica no norte e no sur son ambos os dous m\u00e1is fr\u00edos, e a terra no centro \u00e9 m\u00e1is quente e tropical. Tam\u00e9n, cada continente ten un r\u00edo importante, m\u00e1is grande que todos os outros: o r\u00edo Amazonas en Suram\u00e9rica, e o r\u00edo Mississippi en Am\u00e9rica do Norte.\nEtnograf\u00eda.\nA poboaci\u00f3n americana est\u00e1 constitu\u00edda polos descendentes de 3 grandes grupos \u00e9tnicos e a s\u00faa mestura: amerindios e esquim\u00f3s (que constitu\u00edron os habitantes aut\u00f3ctonos de Am\u00e9rica); europeos (de orixe brit\u00e1nica, espa\u00f1ola, francesa, portuguesa, alem\u00e1, italiana e holandesa sobre todo), e africanos negros descendentes de escravos. Hai tam\u00e9n outros emigrantes m\u00e1is recentes, como os \u00e1rabes de Oriente Medio e os chineses e xaponeses.\nIdiomas.\nF\u00e1lanse varios idiomas europeos e ind\u00edxenas en Am\u00e9rica. O idioma m\u00e1is falado en Am\u00e9rica \u00e9 o espa\u00f1ol, falado como lingua nativa por m\u00e1is de 350 mill\u00f3ns de persoas en moitas naci\u00f3ns, rexi\u00f3ns, illas e comunidades ao longo do continente.\nOutros idiomas importantes son \"(enumerado por n\u00famero de falantes)\":\nEn menor medida, tam\u00e9n se falan: \nCoa inmigraci\u00f3n, hai moitas comunidades onde se falan outros idiomas de todas as partes do mundo, especialmente nos Estados Unidos e no Canad\u00e1, dous destinos importantes para os inmigrantes.\nO total de idiomas de Am\u00e9rica supera a centena.\nHistoria.\nSegundo a teor\u00eda m\u00e1is aceptada actualmente, os amerindios descenden de grupos de cazadores-colleitadores de orixe siberiana que migraron a Am\u00e9rica polo estreito de Bering durante a \u00faltima glaciaci\u00f3n. A s\u00faa situaci\u00f3n de illamento f\u00edsico durante milenios respecto \u00e1s sociedades do Vello Mundo, permitiu o desenvolvemento de sociedades aut\u00f3nomas e moi orixinais, como os maias, os aztecas e os incas.\nA partir de finais do s\u00e9culo XV, produciuse a conquista europea do continente.\nXeograf\u00eda pol\u00edtica.\nComo resultado deste devir hist\u00f3rico, Am\u00e9rica conta actualmente cos seguintes pa\u00edses e dependencias:"}
{"id": "1254", "revid": "23204", "url": "https://gl.wikipedia.org/wiki?curid=1254", "title": "1500", "text": ""}
{"id": "1257", "revid": "132", "url": "https://gl.wikipedia.org/wiki?curid=1257", "title": "Atl\u00e1ntico", "text": ""}
{"id": "1259", "revid": "624", "url": "https://gl.wikipedia.org/wiki?curid=1259", "title": "1610", "text": "Outros.\nHistoria ano a ano"}
{"id": "1260", "revid": "1987", "url": "https://gl.wikipedia.org/wiki?curid=1260", "title": "1611", "text": "Outros.\nHistoria ano a ano"}
{"id": "1261", "revid": "98629", "url": "https://gl.wikipedia.org/wiki?curid=1261", "title": "1808", "text": "Mortes.\nHistoria ano a ano"}
{"id": "1262", "revid": "89787", "url": "https://gl.wikipedia.org/wiki?curid=1262", "title": "Espa\u00f1a", "text": "Espa\u00f1a (), denominada tam\u00e9n en tratados internacionais e de xeito protocolario Reino de Espa\u00f1a (), \u00e9 un pa\u00eds soberano membro da Uni\u00f3n Europea, constitu\u00eddo en Estado social e democr\u00e1tico de Dereito, e cuxa forma de goberno \u00e9 a monarqu\u00eda parlamentaria. O seu territorio, con capital en Madrid, ocupa a maior parte da Pen\u00ednsula Ib\u00e9rica, ao que se lle engaden os arquip\u00e9lagos das Illas Baleares, no mar Mediterr\u00e1neo occidental, e das Illas Canarias, no oc\u00e9ano Atl\u00e1ntico nororiental, as\u00ed como no norte do continente africano, as prazas de soberan\u00eda das cidades aut\u00f3nomas de Ceuta e Melilla, ademais dos distritos e posesi\u00f3ns menores das illas Chafarinas, o Pe\u00f1\u00f3n de V\u00e9lez da Gomera o pe\u00f1\u00f3n de Alhucemas e Perejil. O enclave de Ll\u00edvia, nos Pireneos, completa o conxunto de territorios xunto coa illa de Albor\u00e1n, as illas Columbretes e unha serie de illas e illotes fronte \u00e1s s\u00faas propias costas.\nEspa\u00f1a at\u00f3pase no suroeste do continente europeo, e comparte fronteiras terrestres con Francia e co principado de Andorra ao norte, con Portugal ao oeste e co territorio brit\u00e1nico de Xibraltar ao sur. Nos seus territorios africanos, comparte fronteiras terrestres e mar\u00edtimas con Marrocos. Comparte con Francia a soberan\u00eda sobre a illa dos Fais\u00e1ns na desembocadura do r\u00edo Bidasoa e cinco facer\u00edas pirenaicas.\nTen unha extensi\u00f3n de 504.645 km\u00b2, sendo o cuarto pa\u00eds cunha maior extensi\u00f3n do continente, despois de Rusia, Ucra\u00edna e Francia. Cunha altitude media de 650 metros sobre o nivel do mar, \u00e9 un dos pa\u00edses m\u00e1is monta\u00f1osos de Europa. A s\u00faa poboaci\u00f3n \u00e9 de 47\u00a0190\u00a0493 habitantes, segundo datos do padr\u00f3n municipal de 2011.\nDe acordo a Constituci\u00f3n Espa\u00f1ola, o castel\u00e1n ou espa\u00f1ol \u00e9 a lingua oficial do Estado. Outras linguas son reco\u00f1ecidas como cooficiais nas s\u00faas respectivas comunidades aut\u00f3nomas conforme os seus Estatutos de autonom\u00eda. As modalidades ling\u00fc\u00edsticas de Espa\u00f1a son un dos seus patrimonios culturais, obxecto de especial respecto e protecci\u00f3n.\nA econom\u00eda espa\u00f1ola \u00e9 a 14\u00aa econom\u00eda mundial en termos de PIB, por diante de Indonesia e de Turqu\u00eda, e segundo Eurostat, o PIB per c\u00e1pita espa\u00f1ol situouse, en 2011, no 99% da media da Uni\u00f3n Europea, por diante de Chipre.\nAdemais, segundo o informe de 2010 da ONU, ten un \u00edndice de desenvolvemento humano de 0.878, o 23\u00ba maior do mundo, por diante doutros grandes pa\u00edses europeos, como Grecia, Italia ou Reino Unido.\nToponimia.\nOrixe da palabra \"Hispania\".\nO nome de Espa\u00f1a deriva de Hispania, nome co que os romanos designaban xeograficamente o conxunto da pen\u00ednsula ib\u00e9rica, termo alternativo ao nome Iberia, preferido polos autores gregos para referirse ao mesmo espazo. Con todo, o feito de que o termo Hispania non \u00e9 de ra\u00edz latina levou \u00e1 formulaci\u00f3n de varias teor\u00edas sobre a s\u00faa orixe, algunhas delas controvertidas.\n\u00abHispania\u00bb prov\u00e9n do fenicio \"i-spn-ya\", un termo cuxo uso est\u00e1 documentado desde o segundo milenio antes de Cristo, en inscrici\u00f3ns ugar\u00edticas. Os fenicios constitu\u00edron a primeira civilizaci\u00f3n non ib\u00e9rica que chegou \u00e1 pen\u00ednsula para expandir o seu comercio e que fundou, entre outras, Gadir, a actual C\u00e1diz, a cidade habitada m\u00e1is antiga de Europa Occidental.\nOs romanos tomaron a denominaci\u00f3n dos vencidos cartaxineses, interpretando o prefixo \"i\" como \u00abcosta\u00bb, \u00abilla\u00bb ou \u00abterra\u00bb, con \"ya\" co significado de \u00abrexi\u00f3n\u00bb. O lexema \"spn\", que en fenicio e tam\u00e9n en hebreo p\u00f3dese ler como \"saphan\", traduciuse como \u00abcoellos\u00bb (na realidade dam\u00e1ns, uns animais do tama\u00f1o do coello estendidos por \u00c1frica e o Crecente F\u00e9rtil). Os romanos, xa que logo, d\u00e9ronlle a Hispania o significado de \u00abterra abundante en coellos\u00bb, un uso recolleito por Cicer\u00f3n, C\u00e9sar, Plinio o Vello, Cat\u00f3n, Tito Livio e, en particular, Catulo, que se refire a Hispania como pen\u00ednsula \"cuniculosa\" (nalgunhas moedas acu\u00f1adas na \u00e9poca de Adriano figuraban personificaci\u00f3ns de Hispania como unha dama sentada e cun coello aos seus p\u00e9s), en referencia \u00e1 vez que viviu na Hispania.\nSobre a orixe fenicia do termo, o historiador e hebra\u00edsta C\u00e1ndido Mar\u00eda Trigueros propuxo na Real Academia das Boas Letras de Barcelona en 1767 unha teor\u00eda diferente, baseada no feito de que o alfabeto fenicio (do mesmo xeito que o hebreo) carec\u00eda de vocais. As\u00ed \"spn\" (\"sphan\" en hebreo e arameo) significar\u00eda en fenicio \u00abo norte\u00bb, unha denominaci\u00f3n que tomar\u00edan os fenicios ao chegar \u00e1 pen\u00ednsula ib\u00e9rica bordeando a costa africana, v\u00e9ndoa ao norte da s\u00faa ruta, polo que \"i-spn-ya\" ser\u00eda a \u00abterra do norte\u00bb. Pola s\u00faa banda, segundo Jes\u00fas Luis Cunchillos na s\u00faa \"Gram\u00e1tica fenicia elemental\" (2000), a ra\u00edz do termo \"span\" \u00e9 \"spy\", que significa \u00abforxar ou bater metais\u00bb. As\u00ed, \"i-spn-ya\" ser\u00eda a \u00aba terra na que se forxan metais\u00bb.\nSeparadamente da teor\u00eda de orixe fenicio, que \u00e9 a m\u00e1is aceptada malia que o significado preciso do termo segue sendo obxecto de discusi\u00f3ns, ao longo da historia propux\u00e9ronse diversas hip\u00f3teses, baseadas en similitudes aparentes e significados m\u00e1is ou menos relacionados. A principios da Idade Moderna, Antonio de Nebrija, na li\u00f1a de Isidoro de Sevilla, propuxo a s\u00faa orixe aut\u00f3ctona como deformaci\u00f3n da palabra ib\u00e9rica Hispalis, que significar\u00eda \"a cidade de occidente\" e que, ao ser Hispalis a cidade principal da pen\u00ednsula, os fenicios, e, posteriormente os romanos deron o seu nome a todo o seu territorio. Posteriormente, Juan Antonio Moguel propuxo no s\u00e9culo XIX que o termo \"Hispania\" poder\u00eda provir da palabra \u00e9uscara \"Izpania\" que vir\u00eda significar \"que parte o mar\" ao estar composta polas voces \"iz\" e \"pania\" ou \"bania\" que significa \u00abdividir\u00bb ou \u00abpartir\u00bb. A este respecto, Miguel de Unamuno declarou en 1902: \u00abA \u00fanica dificultade que atopo [...] \u00e9 que, segundo alg\u00fans paisanos meus, o nome Espa\u00f1a deriva do vascuence 'ezpa\u00f1a', beizo, aludindo \u00e1 posici\u00f3n que ten a nosa pen\u00ednsula en Europa\u00bb. Outras hip\u00f3teses supo\u00f1\u00edan que tanto Hispalis como Hispania eran derivaci\u00f3ns dos nomes de dous reis lendarios de Espa\u00f1a, Hispalo e o seu fillo Hispano ou Hispan, fillo e neto respectivamente de H\u00e9rcules.\nEvoluci\u00f3n da \"Hispania\" a \"Espa\u00f1a\".\nA partir do per\u00edodo visigodo, o termo \"Hispania\", ata ent\u00f3n usado xeograficamente, comezou a empregarse tam\u00e9n cunha connotaci\u00f3n pol\u00edtica, como mostra o uso da expresi\u00f3n \"Laus Hispaniae\" para describir a historia dos pobos da pen\u00ednsula nas cr\u00f3nicas de Isidoro de Sevilla.\nA palabra \u00abEspa\u00f1a\u00bb deriva foneticamente de , de xeito regular a trav\u00e9s \u00e1 palatalizaci\u00f3n do /n/ en /\u00f1/ ante iode latina -A, a perda do H- inicial (que se d\u00e1 en lat\u00edn tard\u00edo) e a abertura do \u012c en posici\u00f3n inicial a . Con todo, Espa\u00f1a non pode considerarse a traduci\u00f3n ao espa\u00f1ol da palabra latina Hispania, xa que o uso moderno designa unha extensi\u00f3n diferente.\nUso hist\u00f3rico do termo.\nUso do termo Espa\u00f1a ata a Idade Media.\nA evoluci\u00f3n da palabra Espa\u00f1a \u00e9 acorde con outros usos culturais. Ata o Renacemento os top\u00f3nimos que fac\u00edan referencia a territorios nacionais e rexionais eran relativamente inestables, tanto desde o punto de vista sem\u00e1ntico como do da s\u00faa precisa delimitaci\u00f3n xeogr\u00e1fica. As\u00ed, nos tempos dos romanos \u00abHispania\u00bb correspond\u00eda ao territorio que ocupaban na pen\u00ednsula, Baleares e, no s\u00e9culo III, parte do norte de \u00c1frica (a Mauritania Tingitana, que se inclu\u00edu no ano 285 na diocese Hispaniarum).\nNo dominio visigodo, o rei Leovixildo, tras unificar a maior parte do territorio da Espa\u00f1a peninsular a fins do s. VI, tit\u00falase rei de Gallaecia\",\" Hispania \"e\" Narbonensis. Santo Isidoro narra a procura da unidade peninsular, finalmente culminada no reinado de Suintila na primeira metade do s. VII e f\u00e1lase da \"nai Espa\u00f1a\". Na s\u00faa obra \"Historia Gothorum\", Suintila aparece como o primeiro rei de \u00abTotius Spaniae\u00bb. O pr\u00f3logo da mesma obra \u00e9 o co\u00f1ecido \"De laude Spaniae\" (A respecto da gabanza a Espa\u00f1a).\nNos tempos do rei Mauregato foi composto o himno \"O Dei Verbum\" no que se cualifica ao ap\u00f3stolo como dourada cabeza refulxente de \u00abIspaniae\u00bb (\"\u00abOh, vere digne sanctior apostole caput refulgens aureum Ispaniae, tutorque nobis et patronus vernulus\u00bb\").\nCoa invasi\u00f3n musulm\u00e1 o nome de \"Spania\" ou \"Espa\u00f1a\" transformouse en \u0627\u0633\u0628\u0627\u0646\u064a\u0627, \"Isb\u0101niy\u0101\". O uso da palabra Espa\u00f1a segue resultando inestable, dependendo de quen o use e en que circunstancias. Algunhas cr\u00f3nicas e outros documentos da alta Idade Media designan exclusivamente con ese nome (Espa\u00f1a ou Spania) ao territorio dominado polos musulm\u00e1ns. As\u00ed, Afonso I o Batallador (1104\u20131134) di nos seus documentos que \u00abEl reina en Pamplona, Arag\u00f3n, Sobrarbe e Ribagorza\u00bb, e cando en 1126 fai unha expedici\u00f3n ata M\u00e1laga dinos que \u00abfoi \u00e1s terras de Espa\u00f1a\u00bb. Pero xa a partir dos \u00faltimos anos do s\u00e9culo XII xeneral\u00edzase novamente o uso do nome de Espa\u00f1a para toda a pen\u00ednsula, sexa de musulm\u00e1ns ou de cristi\u00e1ns. As\u00ed se fala dos \"cinco reinos de Espa\u00f1a\": Granada (musulm\u00e1n), Le\u00f3n con Castela, Navarra, Portugal e coroa de Arag\u00f3n (cristi\u00e1ns).\nIdentificaci\u00f3n coas coroas de Castela e Arag\u00f3n.\nA medida que avanza a reconquista varios reis proclam\u00e1ronse pr\u00edncipes de Espa\u00f1a, tratando de reflectir a importancia dos seus reinos na pen\u00ednsula. Trala uni\u00f3n din\u00e1stica de Castela e Arag\u00f3n, com\u00e9zase a usar nestes dous reinos o nome de Espa\u00f1a para referirse a ambos, circunstancia que, polo demais, non ti\u00f1a nada de innovadora; as\u00ed, xa en documentos dos anos 1124 e 1125, con motivo da expedici\u00f3n militar de Afonso I de Arag\u00f3n por Andaluc\u00eda, refer\u00edanse ao Batallador -que unificara os reinos de Castela e Arag\u00f3n tralo seu matrimonio con Urraca I- cos termos \u00abreinando en Espa\u00f1a\u00bb ou reinando \u00aben toda a terra de cristi\u00e1ns e sarracenos de Espa\u00f1a\u00bb.\nEvoluci\u00f3n independente do xentilicio.\nO xentilicio \u00abespa\u00f1ol\u00bb evolucionou de forma distinta ao que caber\u00eda esperar (caber\u00eda esperar algo similar a \u00abhisp\u00e1nico\u00bb). Existen varias teor\u00edas sobre como xurdiu o propio xentilicio \u00abespa\u00f1ol\u00bb; segundo unha delas, o sufixo \u00ab-ol\u00bb \u00e9 caracter\u00edstico das linguas romances provenzais e pouco frecuente nas linguas romances faladas ent\u00f3n na pen\u00ednsula, polo que considera que ser\u00eda importado a partir do s\u00e9culo IX co desenvolvemento do fen\u00f3meno das peregrinaci\u00f3ns medievais a Santiago de Compostela, polos numerosos visitantes francos que percorreron a pen\u00ednsula, favorecendo que co tempo se divulgase a adaptaci\u00f3n do nome latino \"hispani\" a partir do \u00abespagnol\u00bb, \u00abespanyol\u00bb, \u00abespannol\u00bb, \u00abespanhol\u00bb, \u00abespa\u00f1ol\u00bb etc. (as graf\u00edas gn, nh e ny, ademais de nn, e a s\u00faa abreviatura \u00f1, representaban o mesmo fonema) con que eles designaban os cristi\u00e1ns da antiga Hispania. Posteriormente, ser\u00eda o labor de divulgaci\u00f3n das elites formadas o que promoveu o uso de \u00abespa\u00f1ol\u00bb e \u00abespa\u00f1ois\u00bb: a palabra \u00abespa\u00f1ois\u00bb aparece vinte e catro veces no cartulario da catedral de Huesca, manuscrito de 1139-1221, mentres que na \"Estoria de Espa\u00f1a\", redactada entre 1260 e 1274 por iniciativa de Afonso X o Sabio, empregouse exclusivamente o xentilicio \u00abespa\u00f1ois\u00bb.\nHistoria.\n\"Artigo principal: Historia de Espa\u00f1a\"\nPrehistoria e Protohistoria.\nO actual territorio espa\u00f1ol aloxa dous dos lugares m\u00e1is importantes para a prehistoria europea e mundial: a serra de Atapuerca (onde se definiu a especie \"Homo antecessor\" e achouse a serie m\u00e1is completa de \u00f3sos de \"Homo heidelbergensis\") e a cova de Altamira (onde por primeira vez se identificou a arte paleol\u00edtica).\nA particular posici\u00f3n da Pen\u00ednsula Ib\u00e9rica como \u00abExtremo Occidente\u00bb do mundo mediterr\u00e1neo determinou a chegada de sucesivas influencias culturais do Mediterr\u00e1neo oriental, particularmente as vinculadas ao Neol\u00edtico e a Idade dos Metais (agricultura, cer\u00e1mica, megalitismo), proceso que culminou nas denominadas colonizaci\u00f3ns hist\u00f3ricas do I milenio a. C. Tanto pola s\u00faa localizaci\u00f3n favorable para as comunicaci\u00f3ns como polas s\u00faas posibilidades agr\u00edcolas e a s\u00faa riqueza mineira, as zonas este e sur foron as que alcanzaron un maior desenvolvemento (Cultura dos Millares, Cultura do Argar, Tartessos, pobos iberos). Tam\u00e9n houbo continuos contactos con Europa Central (Cultura dos Campos de Urnas, celtizaci\u00f3n).\nIdade Antiga.\nOs iberos foron os primeiros pobos dos que se ten constancia escrita de que ocuparon a Pen\u00ednsula Ib\u00e9rica. S\u00e1bese que hab\u00eda poboaci\u00f3ns protoiberas, polos restos arqueol\u00f3xicos atopados. Os gregos e fenicios foron os que deixaron os primeiros escritos, a\u00ednda que nunca entraron en contacto con eles. Os vasc\u00f3ns entrar\u00edan nesta categor\u00eda.\nActualmente, def\u00ednense os iberos polos seus trazos culturais. Segundo este criterio, os turdetanos ou t\u00fardulos, que ocuparon as terras do antigo reino de Tartessos, consid\u00e9ranse iberos; mentres que, segundo criterios etnogr\u00e1ficos ou ling\u00fc\u00edsticos, non o ser\u00edan. A bibliograf\u00eda sobre os iberos adoita achegar datos contraditorios e isto d\u00e9bese \u00e1s diferentes adopci\u00f3ns de criterios.\nSobre o ano 1200 a. C., tribos celtas, inclu\u00edndo probablemente c\u00e1ntabros e \u00e1stures, entraron na pen\u00ednsula polo norte e establec\u00e9ronse en gran parte do seu territorio, asent\u00e1ndose e mestur\u00e1ndose cos iberos. As poboaci\u00f3ns que ocupaban unha ampla franxa entre estes dous pobos co\u00f1\u00e9cense como celtiberos. Semella que as monta\u00f1as nas que viv\u00edan os vasc\u00f3ns nunca foron completamente romanizadas, polo que se considera incerta a s\u00faa orixe, a\u00ednda que se considerou a posibilidade de que se tratase dunha poboaci\u00f3n protoib\u00e9rica. Moitos historiadores consideran hoxe en d\u00eda que a vasconizaci\u00f3n foi tard\u00eda; os vasc\u00f3ns habitar\u00edan a zona da actual Aquitania, chegando \u00e1 pen\u00ednsula no final da Idade Antiga, ocupando o antigo solar dos caristios e v\u00e1rdulos.\nAo redor do ano 1100 a. C., os fenicios chegaron \u00e1 pen\u00ednsula e fundaron, 80 anos despois da guerra de Troia, \"Gadir\", a \"Gades\" romana, no que hoxe en d\u00eda se atopa a cidade de C\u00e1diz. A s\u00faa fundaci\u00f3n sit\u00faase no ano 1104 adC polo que \u00e9 considerada a cidade da Europa Occidental de cuxa fundaci\u00f3n se te\u00f1en referencias m\u00e1is antigas, (tendo como referencia a fundaci\u00f3n de Cartago sobre o s\u00e9culo IX a. C.). \u00c1 vez, os gregos fundaron as s\u00faas colonias pola costa mediterr\u00e1nea de Iberia, nome que deron \u00e1 pen\u00ednsula.\nEntre a primeira e segunda das guerras p\u00fanicas entre Roma e Cartago, os cartaxineses invadiron a pen\u00ednsula. As s\u00faas colonias m\u00e1is importantes establec\u00e9ronas na illa de Eivissa e en Cartagena, nome que fai referencia \u00e1 nova Cartago e absorberon outras cidades inicialmente fenicias como C\u00e1diz ou M\u00e1laga. Derrotada Cartago, Roma iniciar\u00eda unha ocupaci\u00f3n da pen\u00ednsula, que se prolongar\u00eda ao longo de case 200 anos. Nas primeiras d\u00e9cadas da ocupaci\u00f3n os romanos tiveron que facer fronte ao longo sitio de Numancia, cidade celtibera situada nas beiras do r\u00edo Douro, nas proximidades da actual Soria, que se prolongar\u00eda por case 30 anos, e \u00e1 guerra de guerrillas exposta polo caudillo lusitano Viriato. Trala morte de Viriato (139 a. C.), a loita dos pobos prerromanos contra Roma volver\u00edase m\u00e1is disgregada e espor\u00e1dica, a\u00ednda que non rematar\u00eda totalmente ata os tempos do emperador Augusto co relativo sometemento de c\u00e1ntabros e \u00e1stures. Relatos desta guerra atop\u00e1molos nas p\u00e1xinas do cronista romano Cat\u00f3n. A ocupaci\u00f3n culminar\u00eda co pleno dominio da pen\u00ednsula baixo o poder romano e a s\u00faa conversi\u00f3n en provincia baixo o nome de Hispania. O nome de Hispania deriva de Ispania e este \u00e1 s\u00faa vez posiblemente dunha palabra p\u00fanica, co significado de terra de coellos, a\u00ednda que hai outras posibilidades (ver Etimolox\u00eda no punto 1 deste mesmo artigo). Por primeira vez aparece con sentido hist\u00f3rico en Tito Livio 59 a. C., que fala de Hispania e de \"hispani\" (hispanos, con sentido unitario).\nOs habitantes de Hispania adoptaron a cultura romana, a s\u00faa lingua e as s\u00faas leis, adquirindo grande importancia dentro do imperio, posto que ata tres emperadores romanos, Traxano, Adriano e Teodosio, ademais do fil\u00f3sofo Lucio Anneo S\u00e9neca e outros personaxes importantes, naceron na pen\u00ednsula.\nIdade Media.\nNo ano 409, os suevos, alanos e v\u00e1ndalos invadiron a Pen\u00ednsula Ib\u00e9rica. Poucos anos despois, no ano 416, os visigodos entraron en Hispania como aliados de Roma, botando os alanos e v\u00e1ndalos da pen\u00ednsula, e permanecendo os suevos na Gallaecia.\nA primeira idea de Hispania/Espa\u00f1a como pa\u00eds material\u00edzase coa monarqu\u00eda visigoda. Os visigodos aspiraban \u00e1 unidade territorial de toda Hispania e consegu\u00edrona coas sucesivas derrotas dos suevos, vasc\u00f3ns e bizantinos. A unidade relixiosa vir\u00eda coa reconciliaci\u00f3n de cat\u00f3licos e arianos e cos concilios da Igrexa visigoda, un \u00f3rgano no que, reunidos en asemblea, o rei e os bispos de todas as dioceses do reino somet\u00edan a consideraci\u00f3n asuntos de natureza tanto pol\u00edtica como relixiosa, con vocaci\u00f3n de lexislar en todo o territorio nacional. As\u00ed, Santo Isidoro de Sevilla na s\u00faa \"Historia Gothorum\" aled\u00e1base porque Suintila \"foi o primeiro que posu\u00edu a monarqu\u00eda do reino de toda Espa\u00f1a que rodea o Oc\u00e9ano, cousa que a ning\u00fan dos seus devanceiros lle fora concedida...\". A monarqu\u00eda visigoda estableceu ademais unha capital que centralizaba tanto o poder pol\u00edtico como o relixioso en Toletum (actual \"Toledo\"). Con todo, o car\u00e1cter electivo da monarqu\u00eda visig\u00f3tica determinou case sempre unha enorme inestabilidade pol\u00edtica caracterizada por continuas revoltas e asasinatos.\nO declive da monarqu\u00eda visigoda comeza arredor do ano 689, cando o islam chega \u00e1 \u00c1frica m\u00e1is noroccidental, e pouco tempo despois a guerra din\u00e1stica visigoda que enfrontaba os herdeiros do rei Vitiza co duque Rodrigo. Coa aparente usurpaci\u00f3n de Rodrigo, os vitizanos chegan a un pacto cos ex\u00e9rcitos musulm\u00e1ns do norte de \u00c1frica, e as\u00ed no ano 711, prod\u00facese un novo conflito b\u00e9lico, a co\u00f1ecida como batalla de Guadalete, no que as tropas vitizanas e musulm\u00e1s lograron depor a Rodrigo. Con este episodio, comeza a entrada do islam na Pen\u00ednsula Ib\u00e9rica e a conversi\u00f3n da aristocracia visigoda en Hispania, convert\u00e9ndose esta nun emirato ou provincia do imperio \u00e1rabe chamada Al-\u00c1ndalus con capital na cidade de C\u00f3rdoba.\nO islam avanzou axi\u00f1a polo sur da pen\u00ednsula. No ano 712 Toledo -a capital visigoda- caeu baixo gobernadores musulm\u00e1ns. Dende ent\u00f3n, todas as cidades de Hispania foron capitulando, supo\u00f1endo a fin do per\u00edodo visigodo na Pen\u00ednsula Ib\u00e9rica. Con todo, al\u00e9n dos Pireneos, os visigodos resistiron alg\u00fans anos m\u00e1is na Septimania, ata o 719. A partir de ent\u00f3n, os ex\u00e9rcitos do emirato dirixiron os seus esforzos cara ao outro lado dos Pireneos, contra o reino Carolinxio. O noroeste da Pen\u00ednsula Ib\u00e9rica, a antiga Gallaecia -especialmente a m\u00e1is setentrional, foi por\u00e9n a \u00fanica entidade administrativa na que non penetrou o islam. Desco\u00f1\u00e9cese se a aristocracia galega, asturiana ou vasca mantivo alg\u00fan tipo de vasalaxe nominal co emirato, ou simplemente era un territorio inicialmente alleo \u00e1 expansi\u00f3n.\nNo ano 718 na actual Asturias un nobre chamado Paio sublevouse contra os musulm\u00e1ns. A sublevaci\u00f3n fracasa e \u00e9 detido. Arredor do 722 volver\u00eda intentalo, tendo lugar o que a historiograf\u00eda denominou a batalla de Covadonga, onde Paio e un grupo de \u00e1stures (entre os que se atopaban, segundo alg\u00fans historiadores, nobres visigodos; a orixe de Paio \u00e9 tam\u00e9n incerta) venceron a unha expedici\u00f3n de castigo musulm\u00e1. Este feito servir\u00eda para marcar o momento de fundaci\u00f3n do Reino de Asturias e dar comezo ao per\u00edodo co\u00f1ecido como a \"Reconquista\", termo hoxe en d\u00eda moi discutido, entendido como o restablecemento do poder\u00edo cristi\u00e1n na Pen\u00ednsula Ib\u00e9rica.\nNa parte nororiental da pen\u00ednsula e na Septimania goda, os godos que fuxiran para o reino dos francos pediron axuda a estes. As\u00ed Carlomagno emprendeu unha serie de campa\u00f1as militares coa intenci\u00f3n de establecer un territorio de distensi\u00f3n militar, m\u00e1is co\u00f1ecido como marca. A Marca Hisp\u00e1nica constitu\u00eduse a comezos do s\u00e9culo IX para evitar a penetraci\u00f3n dos musulm\u00e1ns no territorio do Reino dos Francos. As\u00ed foi como os francos dividiron ese territorio en diversos condados, onde se\u00f1ores feudais de orixe franca ou goda representaban o rei dos francos; tendo, xa que logo, un desenvolvemento algo diferente ao que experimentaron os reinos cristi\u00e1ns ib\u00e9ricos occidentais. Estes condados en pleno proceso de feudalizaci\u00f3n emancipar\u00edanse \"de facto\" do dominio franco logo da crise carolinxia do s\u00e9culo IX, ao empezar a transmitirse hereditariamente os condados; a\u00ednda que ata 988 os condes de Barcelona renovaron o pacto de vasalaxe cos reis francos.\nOs s\u00e9culos VIII e IX significar\u00edan un crecente poder\u00edo musulm\u00e1n na pen\u00ednsula, malia a oposici\u00f3n dos n\u00facleos cristi\u00e1ns do norte. No final do s\u00e9culo VIII, o omeia Abd al-Rahman I, fuxido de Siria, fai de Al-Andalus, no pol\u00edtico, un emirato independente do califato de Damasco.\nNo s\u00e9culo X, Abd al-Rahman III converte Al-Andalus en califato independente de Damasco, xa con autonom\u00eda relixiosa e non s\u00f3 pol\u00edtica, como ata ent\u00f3n. \u00c9 unha \u00e9poca de puxanza cultural, grazas \u00e1s innovaci\u00f3ns nas ciencias, as artes e as letras; cunha especial atenci\u00f3n que dedicaron ao desenvolvemento das cidades. As cidades m\u00e1is importantes foron Valencia, Zaragoza, Toledo, Sevilla e C\u00f3rdoba. Esta, durante o s\u00e9culo X, con Al-Hakam II, chegou a ser a maior cidade de Europa Occidental, contando con 500.000 habitantes, sendo o maior centro cultural da \u00e9poca. Con todo, a decadencia dos territorios musulm\u00e1ns comezou no s\u00e9culo XI, cando comezaron as loitas entre as distintas familias reais musulm\u00e1s e o califato se desmembrou nun mosaico de pequenos reinos, chamados taifas.\nMentres tanto, preto dos Pireneos apareceron outros dous reinos cristi\u00e1ns: o Navarra e o Arag\u00f3n. Ao avanzar a expansi\u00f3n cristi\u00e1 pola pen\u00ednsula, o que ata ent\u00f3n fora o reino de Asturias, coa s\u00faa capital fixada en Oviedo dende o reinado de Afonso II o Casto, transformouse no reino de Le\u00f3n en 910 con Garc\u00eda I ao repart\u00edrense os territorios de Afonso III o Magno entre os seus fillos. Anos despois, en 914, morto o rei, sobe ao trono Ordo\u00f1o II de Le\u00f3n, cuxo reino abrangu\u00eda aos territorios de Galicia, Asturias e Le\u00f3n, fixando definitivamente nesta cidade a s\u00faa capital e confirmando a s\u00faa supremac\u00eda como reino de Le\u00f3n. \nO avance das conquistas cara ao sur e a aglutinaci\u00f3n ao redor de Le\u00f3n dun territorio cada vez m\u00e1is amplo trouxo consigo o nacemento de \u00absubunidades\u00bb pol\u00edtico-territoriais no seu interior: \u00e9 o caso do Castela. Este ser\u00e1 adquirido polo rei navarro Sancho III o Maior, quen o deixar\u00e1 \u00e1 s\u00faa morte en herdanza ao seu fillo Fernando. Casado este coa irm\u00e1 do rei leon\u00e9s, formar\u00eda unha coalici\u00f3n navarro-castel\u00e1 que, tras unha guerra e a morte do rei de Le\u00f3n na batalla de Tamar\u00f3n permitir\u00edalle acceder ao trono deste. No entanto, \u00e1 s\u00faa morte os territorios volver\u00edan ser repartidos entre os seus fillos: son o reino de Le\u00f3n, o reino de Galicia, Castela, que tam\u00e9n adquire o rango rexio e a cidade de Zamora. Ao longo dos s\u00e9culos seguintes, estes territorios pasar\u00e1n \u00e1s mans do mesmo ou de distintos monarcas en sucesivas ocasi\u00f3ns, conformando a coroa de Castela, cunhas \u00fanicas Cortes. Os distintos territorios conservaban o seu car\u00e1cter de reino e diversas particularidades xur\u00eddicas (o rei que aglutinaba baixo a s\u00faa coroa todos estes territorios titul\u00e1base Rei de Le\u00f3n, de Castela, de Galicia... engadindo sucesivamente os dos novos territorios que se \u00edan conquistando), sen que, con todo conservasen unha autonom\u00eda semellante \u00e1 da coroa de Arag\u00f3n. As\u00ed mesmo, nacer\u00e1 de Le\u00f3n outra unidade territorial de gran transcendencia posterior: Portugal, que se constituir\u00e1 como reino. Cabe sinalar, para rematar, como un dos momentos m\u00e1is destacados os reinados de Afonso VI e Afonso VII en Le\u00f3n a adopci\u00f3n do t\u00edtulo de emperador, o primeiro como \"emperador das d\u00faas relixi\u00f3ns\", o segundo como \"emperador de Espa\u00f1a\".\nO devir dos reinos cristi\u00e1ns peninsulares nas d\u00e9cadas seguintes pasar\u00e1 pola constituci\u00f3n de catro unidades mon\u00e1rquicas: a denominada coroa de Castela, concepto que implica a existencia dun s\u00f3 monarca sobre diversos e distintos reinos e territorios (Le\u00f3n e a propia Castela, ademais de Galicia e outros); a coroa de Arag\u00f3n, que se constitu\u00edu mediante a uni\u00f3n din\u00e1stica en 1150 do reino de Arag\u00f3n e o condado de Barcelona; o reino de Navarra e o reino de Portugal. As\u00ed como toda unha serie de reinos de taifa musulm\u00e1ns.\nNo s\u00e9culo XIII, a coroa de Castela, a m\u00e1is puxante das hisp\u00e1nicas, ampliou os seus dominios cara ao sur peninsular, mentres que a de Arag\u00f3n engadir\u00eda os reinos de Valencia e de Mallorca co rei Xaime I o Conquistador, e posteriormente formar\u00edan parte desta coroa: Sarde\u00f1a, Sicilia e outros territorios do Oriente mediterr\u00e1neo.\nNo final deste per\u00edodo, 1402, e en competencia con Portugal, a coroa de Castela iniciou a conquista das Illas Canarias ata ent\u00f3n habitadas exclusivamente polos guanches. A ocupaci\u00f3n inicial foi levada a cabo por parte de se\u00f1ores normandos que rend\u00edan vasalaxe ao rei Henrique III de Castela. Este proceso de conquista non concluir\u00eda ata 1496, sendo culminado pola propia acci\u00f3n da coroa castel\u00e1. \nMentres na coroa de Arag\u00f3n, como resultado da gran mortalidade provocada pola epidemia da Gran Peste de 1348, as\u00ed como das malas colleitas, que empezaron co ciclo de 1333 (\u00ablo mal any primer\u00bb), provocaron unha grande inestabilidade tanto social, como econ\u00f3mica. \u00c1 morte do Rei Marti\u00f1o I o Humano (1410), os representantes dos Reinos que constitu\u00edan a coroa de Arag\u00f3n, elixiron no Compromiso de Caspe a Fernando de Antequera, da castel\u00e1 Casa de Trast\u00e1mara como futuro rei Fernando I en quen reca\u00edan por herdanza materna os dereitos din\u00e1sticos. Malia a revolta protagonizada polo Conde de Urgell, Fernando I foi coroado e comezou o reinado dos Trast\u00e1mara na coroa de Arag\u00f3n. Logo da expansi\u00f3n polo Reino de N\u00e1poles, no per\u00edodo de Afonso V, a coroa de Arag\u00f3n sufriu unha profunda crise provocada polas disputas entre Xo\u00e1n II, fillo de Fernando de Antequera, e a Generalitat e o Consell de Cent (\"Consello de Cen\"), debida \u00e1 detenci\u00f3n do seu fillo e herdeiro Carlos de Viana, as\u00ed como polas tensi\u00f3ns das clases sociais entre a Busca e a Biga e as revoltas dos campesi\u00f1os de \"Remensa\" que coincidiron coa guerra civil catal\u00e1 (1462 - 1472) acabaron de debilitar a xa d\u00e9bil coroa aragonesa. Coa subida ao trono de Fernando o Cat\u00f3lico, segundo fillo e herdeiro de Xo\u00e1n II, (1479) as tensi\u00f3ns sociais reduc\u00edronse, coa firma da Sentenza Arbitral de Guadalupe (1486) asentouse unha nova estrutura no campo catal\u00e1n para acabar coa conflitividade do medio rural.\nIdade Moderna.\nAo final da Idade Media, co casamento de Isabel I de Castela e Fernando de Arag\u00f3n, estas d\u00faas coroas peninsulares ali\u00e1ronse, conquistando o reino musulm\u00e1n de Granada en 1492 e, posteriormente, o de Navarra en 1512 que continuou sendo un reino, acu\u00f1ando moeda de seu e con aduanas no r\u00edo Ebro ata as guerras carlistas do s\u00e9culo XIX. Os reis navarros refuxi\u00e1ronse nas s\u00faas posesi\u00f3ns dos Pireneos e posteriormente converter\u00edanse en reis de Francia.\nTam\u00e9n comezaron unha pol\u00edtica matrimonial con Portugal, que culminou en 1580, cando Filipe II de Espa\u00f1a subiu ao seu trono, unindo por \u00faltima vez baixo un mesmo soberano toda a Pen\u00ednsula Ib\u00e9rica.\nEn 1492, decr\u00e9tase a expulsi\u00f3n dos xudeus que non aceptasen a conversi\u00f3n ao cristianismo, imitando a Filipe IV de Francia. Cristovo Col\u00f3n, en nome dos Reis Cat\u00f3licos, chega por primeira vez a Am\u00e9rica coas s\u00faas naves. Empeza a carreira pola exploraci\u00f3n e conquista das terras americanas, \u00e1 que se unir\u00edan posteriormente outros pa\u00edses como Portugal, Francia e Inglaterra, comezando a colonizaci\u00f3n europea de Am\u00e9rica partindo a illas do Caribe ata mesoam\u00e9rica a cargo de Francisco Hern\u00e1ndez de C\u00f3rdoba e despois Hern\u00e1n Cort\u00e9s. A Monarqu\u00eda Espa\u00f1ola conv\u00e9rtese, nun proceso iniciado ao final da Reconquista, na naci\u00f3n m\u00e1is poderosa e influente do mundo. Durante o reinado dos Reis Cat\u00f3licos in\u00edciase tam\u00e9n unha t\u00edmida expansi\u00f3n norteafricana, conquist\u00e1ndose varias cidades, entre elas Melilla (1497).\nTrala morte de Sabela a Cat\u00f3lica, en 1504, a s\u00faa filla Xoana sucedeuna no trono de Castela. Xoana casara con Filipe I, ao que chamaron o Fermoso, fillo do Arquiduque de Austria e Emperador do Sacro Imperio Romano-Xerm\u00e1nico. Filipe morreu moi novo e a Xoana foi incapacitada por tola.\nO seu fillo Carlos I de Espa\u00f1a herdou as coroas de Castela e Arag\u00f3n, ademais do sacro Imperio Romano-Xerm\u00e1nico e as posesi\u00f3ns da Casa de Borgo\u00f1a. Na s\u00faa madurez, decide retirarse \u00e1 vida relixiosa, reclu\u00edndose no Mosteiro de Yuste (C\u00e1ceres) en 1556. O seu fillo Filipe II herdar\u00eda a coroa hisp\u00e1nica con todas as s\u00faas posesi\u00f3ns e o seu irm\u00e1n Fernando I de Habsburgo o Sacro Imperio Romano Xerm\u00e1nico.\nFilipe II de Espa\u00f1a cor\u00f3ase rei de Portugal en 1580 co nome de Filipe I de Portugal. O ordinal \u00absegundo\u00bb mant\u00edvoo para respectar a v\u00eda castel\u00e1 (Filipe I de Castela foi Filipe o Fermoso). Durante o seu reinado prod\u00facense a gran vitoria de Lepanto en 1571 coa que se conseguiu frear a expansi\u00f3n dos turcos no Mediterr\u00e1neo e a desastrosa aventura da Grande e Felic\u00edsima Armada en 1588.\nEspa\u00f1a, e en maior intensidade Castela, dada a prohibici\u00f3n de comercio para a coroa de Arag\u00f3n, segue prosperando baixo a dinast\u00eda Habsburgo, grazas ao comercio coas colonias americanas; pero ao mesmo tempo sost\u00e9n guerras contra Francia, Inglaterra e as Provincias Unidas.\nCando o derradeiro rei da dinast\u00eda dos Habsburgo, Carlos II de Espa\u00f1a, morreu sen descendencia; Filipe de Borb\u00f3n, sobri\u00f1o neto de Carlos II e neto do rei de Francia, Lu\u00eds XIV, sucedeuno no trono co nome de Filipe V de Espa\u00f1a, sendo aceptado e xurado por todos os territorios de Espa\u00f1a. Aos poucos anos de reinado, prod\u00facese a guerra de sucesi\u00f3n espa\u00f1ola.\nEntre 1707 e 1716, os Decretos de Nueva Planta de Filipe V suprimen ou reducen os foros e costumes dos reinos e territorios que loitaran contra el na guerra de sucesi\u00f3n.\nAlg\u00fans queren ver nestes decretos unha unificaci\u00f3n legal de Espa\u00f1a, pero, por unha banda, os decretos, ao seren diferentes para Valencia, Arag\u00f3n (onde primeiro foi igual que o de Valencia, pero logo foi modificado), Baleares e Catalu\u00f1a, afectaron de xeito diferente a cada territorio, e ademais, tanto Navarra como as Provincias Vascongadas e o Val de Ar\u00e1n, que non faltaran ao seu xuramento de lealdade a Filipe V, seguiron mantendo os seus foros. En 1713, Espa\u00f1a asina o Tratado de Utrecht co que perde as s\u00faas posesi\u00f3ns europeas e deixa de ser a primeira potencia mundial.\nO resto do s\u00e9culo XVIII foi o s\u00e9culo da Ilustraci\u00f3n. Fernando VI e Carlos III, fillos e sucesores de Filipe V, fan unha pol\u00edtica de renovaci\u00f3n que modernizou Espa\u00f1a, no que se co\u00f1ece como despotismo ilustrado. Neste s\u00e9culo, a\u00ednda que Espa\u00f1a contin\u00faa sendo unha importante potencia, Francia e o Reino Unido pasan a ocupar un protagonismo cada vez maior na escena internacional.\nIdade Contempor\u00e1nea.\nA Idade Contempor\u00e1nea non comezou moi ben para Espa\u00f1a, en 1805, na batalla de Trafalgar a escuadra hispano-francesa foi derrotada ante Gran Breta\u00f1a, chegando o fin da supremac\u00eda espa\u00f1ola nos mares mundiais a favor de Gran Breta\u00f1a, mentres Napole\u00f3n que tomara o poder despois de triunfar a Revoluci\u00f3n Francesa, aproveitando as disputas entre Carlos IV e o seu fillo Fernando, ordenou o env\u00edo do seu ex\u00e9rcito contra Espa\u00f1a en 1808, impondo o seu irm\u00e1n Xos\u00e9 I no trono. Iso ocasionar\u00eda a guerra da independencia espa\u00f1ola, que durar\u00eda 5 anos. Nese tempo elaborouse a primeira Constituci\u00f3n espa\u00f1ola, unha das primeiras do mundo, nas denominadas Cortes de C\u00e1diz. Foi promulgada o 19 de marzo de 1812, festividade de S. Xos\u00e9, polo que popularmente foi co\u00f1ecida como \"A Pepa\". Trala derrota das tropas de Napole\u00f3n na batalla de Vitoria en 1813; Fernando VII volver\u00eda ao trono de Espa\u00f1a.\nDurante o reinado de Fernando VII a monarqu\u00eda espa\u00f1ola experimentar\u00eda o paso do vello r\u00e9xime ao estado Liberal. Coa s\u00faa chegada a Espa\u00f1a, Fernando VII derrogou a Constituci\u00f3n de 1812 e perseguiu os liberais constitucionalistas, dando comezo a un r\u00edxido absolutismo. Mentres tanto a guerra da independencia hispanoamericana continuaba o seu curso, malia o esforzo b\u00e9lico dos defensores da monarqu\u00eda espa\u00f1ola, ao rematar o conflito unicamente as illas de Cuba e Porto Rico, en Am\u00e9rica, seguir\u00edan formando parte do territorio nacional de Espa\u00f1a, que ao rematar a d\u00e9cada ominosa e co apoio liberal \u00e1 Pragm\u00e1tica Sanci\u00f3n de 1830 \u00e1 s\u00faa vez organizar\u00edase novamente en monarqu\u00eda parlamentaria. Deste xeito ambos os dous procesos revolucionarios deron orixe aos novos estados nacionais existentes na actualidade, e o final do reinado de Fernando VII sinala tam\u00e9n a extinci\u00f3n do Absolutismo en todo o mundo hisp\u00e1nico.\nA morte de Fernando VII abre un novo per\u00edodo de forte inestabilidade pol\u00edtica e econ\u00f3mica, seu irm\u00e1n Carlos Mar\u00eda Isidro apoiado nos partidarios absolutistas, reb\u00e9lase contra a designaci\u00f3n de Isabel II, filla de Fernando VII, como herdeira e ra\u00ed\u00f1a constitucional, e contra a derrogaci\u00f3n da Lei s\u00e1lica da dinast\u00eda Borb\u00f3n, que imped\u00eda a sucesi\u00f3n de mulleres \u00e1 coroa, estourando a primeira guerra carlista. O reinado de Sabela II caracterizouse pola alternancia no poder de progresistas e moderados, a\u00ednda que esta alternancia mot\u00edvase m\u00e1is por pronunciamentos militares de ambos os dous signos que por unha pac\u00edfica cesi\u00f3n do poder en funci\u00f3n dos resultados electorais.\nA revoluci\u00f3n de 1868, chamada \"A Gloriosa\", obrigou a Isabel II a abandonar Espa\u00f1a. Convoc\u00e1ronse daquela Cortes Constitu\u00edntes que se pronunciaron polo r\u00e9xime mon\u00e1rquico e, por iniciativa do Xeneral Prim, ofr\u00e9cese a coroa a Amadeu de Savoia, fillo do rei de Italia. O seu reinado foi curto polo cansazo provocado polos pol\u00edticos do momento e o rexeitamento de importantes sectores da sociedade. Proclamouse a I Rep\u00fablica, que tampouco gozou de longa vida, a\u00ednda que si moi axitada: en once meses tivo catro presidentes (Figueras, Pi i Margall, Salmer\u00f3n e Castelar); durante este convulso per\u00edodo produc\u00edronse graves tensi\u00f3ns territoriais, cheg\u00e1ndose a producir fen\u00f3menos como a declaraci\u00f3n da cidade de Cartagena como \"Cant\u00f3n independente\" e finalizou cos pronunciamentos dos xenerais Mart\u00ednez Campos e Pav\u00eda, que disolveu o Parlamento.\nA Restauraci\u00f3n proclama rei a Afonso XII, fillo de Sabela II. Espa\u00f1a experimenta unha grande estabilidade pol\u00edtica debida ao sistema de goberno preconizado polo pol\u00edtico conservador Antonio C\u00e1novas del Castillo. Bas\u00e9ase na quenda dos partidos Conservador (C\u00e1novas do Castelo) e Liberal (Sagasta) no goberno. En 1885 morreu Afonso XII e encargouse a rexencia \u00e1 s\u00faa vi\u00fava Mar\u00eda Cristina ata a maior\u00eda de idade do seu fillo Afonso XIII, nado trala morte do seu pai. A rebeli\u00f3n independentista de Cuba en 1895 induce os Estados Unidos a intervir na zona e tralo confuso incidente da explosi\u00f3n do acoirazado Maine o 15 de febreiro de 1898 no porto da Habana, declara a guerra a Espa\u00f1a. Coa derrota, Espa\u00f1a perdeu as s\u00faas \u00faltimas colonias (Cuba, Filipinas, Guam e Porto Rico) en ultramar.\nS\u00e9culo XX.\nO s\u00e9culo XX comeza cunha gran crise econ\u00f3mica e a subseguinte inestabilidade pol\u00edtica. Hai unha par\u00e9ntese de prosperidade comercial, propiciada pola neutralidade espa\u00f1ola na primeira guerra mundial. A sucesi\u00f3n de crises gobernamentais, a marcha desfavorable da guerra no Rif, a axitaci\u00f3n social e o descontento de parte do ex\u00e9rcito, desembocan no Golpe de estado do xeneral Primo de Rivera, o 13 de setembro de 1923. Estableceu unha ditadura militar que foi aceptada por gran parte das forzas sociais e polo propio rei Afonso XIII.\nDurante a ditadura supr\u00edmense as liberdades e os dereitos. A dif\u00edcil conxuntura econ\u00f3mica e o crecemento dos partidos republicanos volve a situaci\u00f3n cada vez m\u00e1is insostible. En 1930, Primo de Rivera presenta a s\u00faa dimisi\u00f3n ao rei e marcha a Par\u00eds, onde morre ao pouco tempo. Sucedeuno na xefatura do Directorio o xeneral D\u00e1maso Berenguer e despois, por breve tempo, o almirante Aznar. Este per\u00edodo foi denominado \"Dictablanda\".\nDecidido a buscar unha soluci\u00f3n \u00e1 situaci\u00f3n pol\u00edtica e establecer a Constituci\u00f3n, o rei propicia a celebraci\u00f3n de elecci\u00f3ns municipais o 12 de abril de 1931. Estas deron unha rotunda vitoria \u00e1s candidaturas republicano-socialistas nas grandes cidades e capitais de provincia, a\u00ednda que o n\u00famero total de concelleiros era maioritariamente mon\u00e1rquico. Houbo manifestaci\u00f3ns organizadas esixindo a instauraci\u00f3n da Rep\u00fablica, o que leva o rei a abandonar o pa\u00eds. Unha vez o rei abandona as s\u00faas obrigaci\u00f3ns procl\u00e1mase a II Rep\u00fablica o 14 de abril. \nDurante a Rep\u00fablica prod\u00facese unha grande axitaci\u00f3n pol\u00edtica e social, marcada por unha acusada radicalizaci\u00f3n de esquerdas e dereitas. Os l\u00edderes moderados son boicoteados e cada parte pretende crear unha Espa\u00f1a \u00e1 s\u00faa medida. Durante os dous primeiros anos, goberna unha coalici\u00f3n de partidos republicanos e socialistas. Nas elecci\u00f3ns celebradas en 1933, triunfan as dereitas e en 1936, as esquerdas. A crecente onda de violencia incl\u00fae queima de igrexas, a sublevaci\u00f3n mon\u00e1rquica de Sanjurjo, a revoluci\u00f3n de 1934 e numerosos atentados contra l\u00edderes pol\u00edticos rivais.\nO 17 de xullo subl\u00e9vanse as guarnici\u00f3ns da \u00c1frica Espa\u00f1ola xunto con certas capitan\u00edas e cuarteis peninsulares os d\u00edas vindeiros, dando comezo \u00e1 guerra civil. Espa\u00f1a queda dividida en d\u00faas zonas: unha baixo a autoridade do goberno republicano e outra controlada polos sublevados, na que o xeneral Francisco Franco ser\u00eda nomeado Xefe de Estado. O apoio alem\u00e1n e italiano aos sublevados, moito m\u00e1is firme que o soporte da Uni\u00f3n Sovi\u00e9tica e M\u00e9xico \u00e1 Espa\u00f1a republicana, e os continuos enfrontamentos entre as facci\u00f3ns republicanas, permitiron a vitoria dos sublevados o 1 de abril de 1939.\nA vitoria do xeneral Francisco Franco supuxo a instauraci\u00f3n dun r\u00e9xime autoritario. O desenvolvemento dunha forte represi\u00f3n sobre os vencidos, obrigou ao exilio a miles de espa\u00f1ois e condenou outros tantos \u00e1 morte ou ao internamento en campos de traballo e prisi\u00f3n. A pesar de que Franco mantivo Espa\u00f1a como pa\u00eds non belixerante na segunda guerra mundial, o seu non disimulado apoio \u00e1s potencias do Eixe conduciu a un illamento internacional de car\u00e1cter pol\u00edtico e econ\u00f3mico. No entanto, os condicionamentos da guerra fr\u00eda entre os Estados Unidos e a Uni\u00f3n Sovi\u00e9tica e os seus respectivos aliados fixeron que o r\u00e9xime franquista fose tolerado polas potencias \"occidentais\" e finalmente reco\u00f1ecido polas mesmas, rematando o seu illamento, debido ao seu reco\u00f1ecido anticomunismo. As\u00ednanse ent\u00f3n acordos cos Estados Unidos permitindo a instalaci\u00f3n de bases militares conxuntas hispano-norteamericanas en Espa\u00f1a. En 1956, Marrocos, que fora protectorado espa\u00f1ol e franc\u00e9s, adquire a s\u00faa independencia e ponse en marcha un plan de estabilizaci\u00f3n econ\u00f3mica do pa\u00eds. En 1969, Franco nomea a Xo\u00e1n Carlos de Borb\u00f3n, neto de Afonso XIII, pr\u00edncipe de Espa\u00f1a, o seu sucesor a t\u00edtulo de Rei. Malia o mantemento dunha f\u00e9rrea represi\u00f3n contra calquera oposici\u00f3n pol\u00edtica, o desenvolvemento industrial e econ\u00f3mico espa\u00f1ol resultou moi importante durante a ditadura. \nO ditador morreu o 20 de novembro de 1975. Xo\u00e1n Carlos I \u00e9 proclamado rei dous d\u00edas despois. \u00c1brese ent\u00f3n un per\u00edodo co\u00f1ecido como Transici\u00f3n. Culminar\u00e1 co establecemento dunha Monarqu\u00eda parlamentaria en 1978, logo da renuncia aos seus dereitos hist\u00f3ricos realizada por Xo\u00e1n de Borb\u00f3n, pai do rei. Tralas primeiras elecci\u00f3ns democr\u00e1ticas, Adolfo Su\u00e1rez, do partido Uni\u00f3n de Centro Democr\u00e1tico (centro-dereita), foi elixido presidente de Goberno. Leva a cabo importantes reformas pol\u00edticas e inicia as negociaci\u00f3ns para a entrada de Espa\u00f1a na Comunidade Econ\u00f3mica Europea. Dimite en 1981. Durante este per\u00edodo a banda terrorista vasca ETA comete un gran n\u00famero de atentados, especialmente contra membros do ex\u00e9rcito e das forzas de seguridade, as\u00ed como outros de car\u00e1cter indiscriminado. Durante a sesi\u00f3n de votaci\u00f3n de investidura do sucesor de Su\u00e1rez, Leopoldo Calvo Sotelo Bustelo (UCD), o 23 de febreiro (23-F), tivo lugar un intento de golpe de estado promovido por altos mandos militares. O Congreso dos Deputados \u00e9 tomado polo tenente coronel Tejero. O intento foi abortado o mesmo d\u00eda, tendo lugar a intervenci\u00f3n do rei Xo\u00e1n Carlos na defensa da orde constitucional. En 1981 as\u00ednase en Bruxelas o protocolo de adhesi\u00f3n \u00e1 OTAN, dando comezo ao proceso de integraci\u00f3n na Alianza, que termina na primavera de 1982, durante o goberno da UCD.\nNas elecci\u00f3ns seguintes (1982), venceu o Partido Socialista Obrero Espa\u00f1ol, con Felipe Gonz\u00e1lez como presidente do goberno. Manter\u00edase no poder durante as tres seguintes lexislaturas. En 1986 Espa\u00f1a incorp\u00f3rase \u00e1 Comunidade Econ\u00f3mica Europea, precursora da Uni\u00f3n Europea e nese mesmo ano cel\u00e9brase un referendo no que se consulta o pobo sobre a permanencia ou non na OTAN. O PSOE defendeu o si. En 1992 Espa\u00f1a destaca en certo modo no escenario internacional, coa celebraci\u00f3n dos Xogos Ol\u00edmpicos en Barcelona, a declaraci\u00f3n de Madrid como Cidade Cultural Europea e a celebraci\u00f3n en Sevilla da Exposici\u00f3n Universal \"EXPO 92\".\nDurante este per\u00edodo produciuse unha profunda modernizaci\u00f3n da econom\u00eda e a sociedade espa\u00f1olas, caracterizada polas reconversi\u00f3ns industriais e a substituci\u00f3n do modelo econ\u00f3mico tardofranquista por outro de corte m\u00e1is liberal \u2013o que conduciu a tres importantes folgas xerais\u2013, a xeneralizaci\u00f3n do pensamento e os valores contempor\u00e1neos na sociedade espa\u00f1ola, o desenvolvemento do estado das autonom\u00edas, a transformaci\u00f3n das Forzas Armadas e o enorme desenvolvemento das infraestruturas civ\u00eds. Con todo, houbo tam\u00e9n unha situaci\u00f3n de elevado desemprego e no final do mesmo produciuse un importante estancamento econ\u00f3mico, que non iniciar\u00eda a s\u00faa recuperaci\u00f3n ata 1993 \u2013cando a taxa de desemprego descendeu do 23% ao 15%\u2013, e destapouse o caso GAL de terrorismo de estado.\nAs elecci\u00f3ns de 1996 deron a vitoria ao Partido Popular, con Jos\u00e9 Mar\u00eda Aznar como presidente, cargo que exerceu durante d\u00faas lexislaturas, obtendo nas elecci\u00f3ns xerais de 2000 a maior\u00eda absoluta.\nS\u00e9culo XXI.\nO s\u00e9culo XXI comeza cos efectos do 11 de setembro do 2001, que levaron a Espa\u00f1a a implicarse en dous conflitos: a ocupaci\u00f3n de Afganist\u00e1n e a invasi\u00f3n de Iraq. Este \u00faltimo conflito e a xesti\u00f3n do atentado do 11 de marzo de 2004 en Madrid provocaron un distanciamento entre o goberno e parte da opini\u00f3n p\u00fablica espa\u00f1ola. Todo isto desembocou na elecci\u00f3n dun novo goberno do PSOE tralas elecci\u00f3ns xerais celebradas o 14 de marzo de 2004.\nO euro, moeda oficial na chamada \u00abZona Euro\u00bb de Europa dende 1999, converteuse na moeda de cambio oficial o 1 de xaneiro de 2002, substitu\u00edndo a peseta. Os cidad\u00e1ns comez\u00e1rono a empregar na vida coti\u00e1, malia as protestas da subida encuberta dos prezos que supuxo o cambio de moeda. Entre 1993 e 2007 produciuse unha importante expansi\u00f3n da econom\u00eda espa\u00f1ola, baseada fundamentalmente no sector da construci\u00f3n, que quedou ameazada polas consecuencias globais da crise hipotecaria de 2007 e a crise bolsista de xaneiro de 2008.\nNo final do s\u00e9culo XX, Espa\u00f1a recibiu unha gran cantidade de inmigrantes de pa\u00edses latinoamericanos, como Ecuador, Colombia, a Arxentina, Bolivia, o Per\u00fa ou a Rep\u00fablica Dominicana, as\u00ed como de diferentes zonas de \u00c1frica, Asia e a Europa do Leste.\nO forte crecemento econ\u00f3mico de tipo expansivo que presentou o pa\u00eds dende 1993 requiriu dunha gran cantidade de man de obra. Segundo anunciou o director do Banco de Espa\u00f1a en febreiro de 2007, Espa\u00f1a poder\u00edase situar como a s\u00e9tima maior econom\u00eda do mundo.\nO Partido Socialista Obrero Espa\u00f1ol ga\u00f1ou as elecci\u00f3ns celebradas o 14 de marzo de 2004, convert\u00e9ndose Jos\u00e9 Luis Rodr\u00edguez Zapatero no quinto presidente do goberno da democracia. Con Zapatero como Presidente do Goberno produciuse a retirada das tropas espa\u00f1olas que permanec\u00edan en Iraq. Iso ocasionou un considerable arrefriado das relaci\u00f3ns diplom\u00e1ticas cos Estados Unidos. As\u00ednase a Constituci\u00f3n Europea e real\u00edzase o referendo da Constituci\u00f3n Europea, no que os cidad\u00e1ns espa\u00f1ois aproban o tratado. Tam\u00e9n se aproba o matrimonio homosexual, entre outras reformas de car\u00e1cter social prometidas no programa electoral dos socialistas.\nO m\u00e9rcores 22 de marzo de 2006 a organizaci\u00f3n terrorista ETA anunciou o seu segundo alto o fogo, roto o s\u00e1bado 30 de decembro dese mesmo ano coa colocaci\u00f3n dunha furgoneta bomba na recentemente estreada Terminal 4 do Aeroporto de Barajas, atentado no que d\u00faas persoas perderon a vida.\nAs elecci\u00f3ns do 9 de marzo de 2008 deron a vitoria de novo ao PSOE e renovaron o goberno de Jos\u00e9 Luis Rodr\u00edguez Zapatero. Os socialistas ga\u00f1aron os comicios con 169 escanos (5 m\u00e1is que nas elecci\u00f3ns de 2004) fronte aos 154 do Partido Popular (6 m\u00e1is que nas elecci\u00f3ns de 2004). Os partidos nacionalistas sufriron un importante descenso, ag\u00e1s CiU que mantivo os seus 10 deputados e o BNG que mantivo os seus 2. Esquerda Unida perdeu o seu grupo parlamentario propio no Congreso dos Deputados, ao obter soamente 2 escanos. As elecci\u00f3ns de 2008 consolidaron e reforzaron o bipartidismo\nNas elecci\u00f3ns do 20 de novembro de 2011 resultou ga\u00f1ador o Partido Popular cunha maior\u00eda de 186 escanos, deste xeito Mariano Rajoy pasou a ser Presidente do Goberno de Espa\u00f1a. O PSOE, que vira gobernando ata ent\u00f3n, obtivo 110 deputados, sendo un dos peores resultados da historia deste partido. O goberno de Mariano Rajoy enfrontouse nos seus primeiros meses de goberno \u00e1 crise econ\u00f3mica na que se encontraba o pa\u00eds e a un elevado n\u00famero de parados.\nO 2 de xu\u00f1o de 2014 o rei Xo\u00e1n Carlos I anunciou a s\u00faa intenci\u00f3n de abdicar o trono de Espa\u00f1a no seu fillo Filipe. A Lei Org\u00e1nica que permit\u00eda a s\u00faa abdicaci\u00f3n foi aprobada polas Cortes Xerais e sancionada polo rei o 18 de xu\u00f1o, entrando en vigor ao d\u00eda seguinte, pasando a coroa para o seu fillo o rei Filipe VI de Espa\u00f1a.\nNas elecci\u00f3ns xerais de 2015 chegou a entrada de dous novos partidos: Podemos e Cidad\u00e1ns, conducindo a un escenario de catro partidos que non conseguiron investir un presidente do Goberno. Rajoy rexeitou ir \u00e1 investidura e o socialista Pedro S\u00e1nchez fracasou no seu intento. En 2016, volveron celebrar elecci\u00f3ns xerais con resultados parecidos. Rajoy, apoiado por Cidad\u00e1ns, presentouse \u00e1 investidura pero foi rexeitado. Finalmente, a abstenci\u00f3n dun PSOE sumido nunha profunda crise interna permitiu a Rajoy ser investido e formar o seu segundo Goberno, logo de dez meses de Goberno en funci\u00f3ns.\nEspa\u00f1a volveu ser v\u00edtima dun atentado xihadista en Catalu\u00f1a cando nos d\u00edas 17 e 18 de agosto de 2017, terroristas do Estado Isl\u00e1mico asasinaron 16 persoas en Barcelona e Cambrils. \nO 1 de outubro, realizouse un referendo de independencia de Catalu\u00f1a non reco\u00f1ecido polo Estado; o Parlament catal\u00e1n proclamou a independencia o 27 de outubro e o Goberno aplicou o artigo 155 da Constituci\u00f3n e convocou elecci\u00f3ns auton\u00f3micas; o president Carles Puigdemont fuxiu do pa\u00eds e foi detido en Alema\u00f1a en marzo de 2018, pero a xustiza alem\u00e1 negou a Espa\u00f1a a extradici\u00f3n. \nO 1 de xu\u00f1o de 2018, Pedro S\u00e1nchez foi investido presidente do goberno tras unha moci\u00f3n de censura a Rajoy. A\u00ednda sen unha maior\u00eda parlamentaria estable, o PSOE venceu nas elecci\u00f3ns xerais anticipadas do ano seguinte, pero o fracaso na investidura de S\u00e1nchez, volve levar os espa\u00f1ois \u00e1s urnas (por cuarta vez desde 2015), nunhas elecci\u00f3ns que volve ga\u00f1ar o PSOE. Durante eses meses de goberno en funci\u00f3ns, cabe resaltar a exhumaci\u00f3n de Franco do Valle de los Ca\u00eddos e a sentenza do Tribunal Supremo aos membros do \"proc\u00e9s\" que derivaron nunha semana de protestas en Catalu\u00f1a. \nEn xaneiro de 2020, S\u00e1nchez foi investido presidente e formou o primeiro goberno de coalici\u00f3n desde a Segunda Rep\u00fablica con Unidas Podemos. No mes de marzo, o pa\u00eds, como o resto do planeta, sufriu a pandemia de coronavirus ou COVID-19, o que provocou a declaraci\u00f3n do estado de alarma e limitaci\u00f3n do movemento dos cidad\u00e1ns, que permanecer\u00edan semanas en corentena.\nGoberno e pol\u00edtica.\nEspa\u00f1a \u00e9 un Estado social e democr\u00e1tico de dereito que ten como forma pol\u00edtica a monarqu\u00eda parlamentaria. A soberan\u00eda nacional reside no pobo espa\u00f1ol, do que emanan os poderes do Estado.\nDivisi\u00f3n de poderes.\nO xefe de Estado \u00e9 o rei, quen arbitra e modera o funcionamento regular das instituci\u00f3ns e asume a m\u00e1is alta representaci\u00f3n do Estado espa\u00f1ol nas relaci\u00f3ns internacionais, ademais de simbolizar a unidade e permanencia da naci\u00f3n.\u200b En calquera caso, non ten iniciativa propia nos seus actos pol\u00edticos, dado que non \u00e9 responsable deles e sempre deben estar referendados pola autoridade pol\u00edtica competente.\nO poder executivo (a pol\u00edtica interior e exterior e a administraci\u00f3n civil e militar), as\u00ed como a potestade regulamentaria, son exercidos polo Goberno. O Consello de Ministros \u00e9 presidido polo presidente do Goberno, que designa os seus ministros e ten as funci\u00f3ns propias dun xefe de Goberno nun sistema parlamentario. \u00c9 responsable ante as Cortes Xerais. Ao comezo de cada lexislatura, o rei realiza unha rolda de consultas cos l\u00edderes dos grupos pol\u00edticos e prop\u00f3n un candidato \u00e1 Presidencia do Goberno. O Congreso dos Deputados vota a investidura do presidente do Goberno, que require de maior\u00eda absoluta en primeira votaci\u00f3n ou de maior\u00eda simple en segunda votaci\u00f3n. O Congreso dos Deputados pode depo\u00f1er o presidente do Goberno mediante unha moci\u00f3n de censura construtiva, na que se determina quen o substit\u00fae no seu posto.\nO poder lexislativo \u00e9 exercido polas Cortes Xerais, o \u00f3rgano supremo de representaci\u00f3n do pobo espa\u00f1ol. As Cortes Xerais son un parlamento bicameral composto polo Congreso dos Deputados (C\u00e1mara Baixa) e o Senado (C\u00e1mara Alta). As elecci\u00f3ns xerais cel\u00e9branse cada catro anos por sufraxio universal, no que te\u00f1en dereito ao voto os espa\u00f1ois maiores de 18 anos. O Congreso dos Deputados est\u00e1 formado por 350 membros elixidos mediante escrutinio proporcional plurinominal con listas pechadas e bloqueadas. Os escanos rep\u00e1rtense entre as candidaturas mediante o sistema D'Hondt. A circunscrici\u00f3n electoral \u00e9 a provincia. O Senado \u00e9 a c\u00e1mara de representaci\u00f3n territorial e conta actualmente con 266 membros elixidos mediante un sistema mixto, 208 de elecci\u00f3n directa e 58 designados. Os senadores de elecci\u00f3n directa son elixidos mediante escrutinio maioritario plurinominal parcial con listas abertas. Os senadores designados son elixidos polos \u00f3rganos lexislativos auton\u00f3micos, en momentos distintos aos das elecci\u00f3ns xerais, tam\u00e9n por un per\u00edodo de catro anos.\nO poder xudicial est\u00e1 formado polo conxunto de xulgados e tribunais, integrado por xu\u00edces e maxistrados, que te\u00f1en a potestade de administrar xustiza en nome do rei. Os xu\u00edces son funcionarios de carreira cuxa c\u00faspide son a Audiencia Nacional e o Tribunal Supremo, o \u00f3rgano xurisdicional superior a todos os niveis excepto en materia de garant\u00edas constitucionais, gobernados polo Consello Xeral do Poder Xudicial, que controla os seus nomeamentos, ascensos, inspecci\u00f3n e r\u00e9xime disciplinario. Os membros desa instituci\u00f3n, as\u00ed como os do Tribunal Constitucional (que como \u00f3rgano constitucional alleo ao poder xudicial resolve os recursos de inconstitucionalidade e os conflitos de competencia entre o Estado e as comunidades aut\u00f3nomas do pa\u00eds), son elixidos por distintas instancias pol\u00edticas; o que deveu nunha vinculaci\u00f3n impl\u00edcita de cada un eles ao partido pol\u00edtico que os designa, en contradici\u00f3n coa s\u00faa te\u00f3rica independencia, circunstancia explicitamente posta de manifesto polos medios de comunicaci\u00f3n e o debate pol\u00edtico e intelectual.\nRelaci\u00f3ns exteriores.\nEspa\u00f1a \u00e9 membro da Uni\u00f3n Europea desde o 1 de xaneiro de 1986. \nAdemais forma parte de organizaci\u00f3ns internacionais como son a Organizaci\u00f3n das Naci\u00f3ns Unidas (desde o 14 de decembro de 1955), a Organizaci\u00f3n do Tratado do Atl\u00e1ntico Norte (desde o 30 de maio de 1982) e a Organizaci\u00f3n para a Cooperaci\u00f3n e o Desenvolvemento Econ\u00f3mico. Tam\u00e9n forma parte de organizaci\u00f3ns de \u00e1mbito europeo como a Organizaci\u00f3n para a Seguridade e a Cooperaci\u00f3n en Europa, o tratado da Uni\u00f3n Europea Occidental e a Axencia Europea de Defensa. Finalmente forma parte de organizaci\u00f3ns que estreitan lazos hist\u00f3ricos e culturais do v\u00ednculo transatl\u00e1ntico, como a Organizaci\u00f3n dos Estados Iberoamericanos para a Educaci\u00f3n, a Ciencia e a Cultura, a Uni\u00f3n Latina, a Comunidade Iberoamericana de Naci\u00f3ns, e a ABINIA.\nO goberno espa\u00f1ol contrib\u00fae ao financiamento da ONU nun 2,52% do seu orzamento anual (2006).\nForzas Armadas.\nAs Forzas Armadas Espa\u00f1olas son as responsables da defensa nacional, que segundo o establecido no artigo oitavo da Constituci\u00f3n Espa\u00f1ola, te\u00f1en a misi\u00f3n de \"garantir a soberan\u00eda e independencia de Espa\u00f1a, defender a s\u00faa integridade territorial e o ordenamento constitucional\".\nEstas divid\u00edronse tradicionalmente en tres armas: o Ex\u00e9rcito de Terra, a Armada e o Ex\u00e9rcito do Aire. Actualmente, a estas armas s\u00famanse a Garda Real, un corpo protocolario segregado, ao servizo do rei, que realiza labores fundamentalmente de seguridade, e a Unidade Militar de Urxencias, un corpo integrante que ten por misi\u00f3n intervir de forma r\u00e1pida en calquera lugar do territorio nacional en caso de cat\u00e1strofe ou outras necesidades p\u00fablicas, estando ambas formadas por persoal dos tres ex\u00e9rcitos principais.\nEspa\u00f1a \u00e9 unha das naci\u00f3ns m\u00e1is importantes da EUFOR e do Eurocorpo. As\u00ed mesmo, ocupa unha posici\u00f3n destacada na estrutura da OTAN, na que ingresou en 1982. Ademais pos\u00fae a sexta frota naval m\u00e1is poderosa, o corpo de Infanter\u00eda de Mari\u00f1a m\u00e1is antigo do mundo e as d\u00faas unidades militares permanentes m\u00e1is antigas do mundo: o Rexemento de Infanter\u00eda Inmemorial do Rei n\u00ba 1 e o Rexemento de Infanter\u00eda Lixeira \u00abSoria\u00bb n\u00ba 9.\nDereitos humanos.\nEn materia de dereitos humanos, respecto \u00e1 pertenza aos sete organismos da Carta Internacional de Dereitos Humanos, que incl\u00faen o Comit\u00e9 de Dereitos Humanos (HRC), Espa\u00f1a asinou ou ratificou:\nOrganizaci\u00f3n territorial.\nO Estado das autonom\u00edas.\nEspa\u00f1a \u00e9 un pa\u00eds organizado territorialmente en 17 comunidades aut\u00f3nomas e 2 cidades aut\u00f3nomas (Ceuta e Melilla). O T\u00edtulo VIII da constituci\u00f3n establece a organizaci\u00f3n territorial do Estado en , provincias e comunidades aut\u00f3nomas, estas con competencias para xestionar os intereses de seu cun amplo nivel de autonom\u00eda, poderes lexislativos, orzamentarios, administrativos e executivos nas competencias exclusivas que o Estado lle garante a trav\u00e9s da Constituci\u00f3n e de cada Estatuto de autonom\u00eda. Malia que Navarra non se constitu\u00edu propiamente como unha comunidade aut\u00f3noma, sendo \"de iure\" unha comunidade foral, e non ten un Estatuto de autonom\u00eda, sen\u00f3n que se rexe por un amelloramento dos seus foros tradicionais, \u00e9 considerada comunidade aut\u00f3noma a todos os efectos, segundo a interpretaci\u00f3n do Tribunal Constitucional.\nCada comunidade aut\u00f3noma est\u00e1 formada por unha ou varias provincias, facendo un total de 50.\nDende o ano 2003 adoptouse a Nomenclatura das Unidades Territoriais Estat\u00edsticas, ou unidades NUTS, de tres niveis, con fins soamente estat\u00edsticos baseados nas normativas europeas e fixados polo Eurostat. As cincuenta provincias espa\u00f1olas e as d\u00faas cidades aut\u00f3nomas at\u00f3panse clasificadas nos niveis NUTS-3; as 17 comunidades aut\u00f3nomas at\u00f3panse clasificadas nos niveis NUTS-2; e para os niveis NUTS-1 cre\u00e1ronse os grupos de comunidades aut\u00f3nomas.\nReclamaci\u00f3ns territoriais e territorios en disputa.\nEspa\u00f1a reclama historicamente a retrocesi\u00f3n da colonia (actualmente Territorio Brit\u00e1nico de Ultramar) de Xibraltar, a\u00ednda que se amosou favorable a f\u00f3rmulas de soberan\u00eda compartida. A reclamaci\u00f3n comezou dende o intre no que tropas angloholandesas tomaron a praza en nome do arquiduque Carlos durante a Guerra de Sucesi\u00f3n Espa\u00f1ola (1704), pasando posteriormente a mans brit\u00e1nicas mediante o Tratado de Utrecht (1713). A reclamaci\u00f3n, que inclu\u00edu operaci\u00f3ns militares, foi particularmente intensa durante o s\u00e9culo XVIII, minguando durante o s\u00e9culo XIX e a primeira metade do XX, sendo levada polo goberno franquista \u00e1s Naci\u00f3ns Unidas durante a d\u00e9cada de 1960. Al\u00ed, encadrada nos procesos descolonizadores, Espa\u00f1a obtivo o apoio \u00e1 s\u00faa postura ao reco\u00f1ecer as resoluci\u00f3ns para o efecto (2231 e 2353) que o proceso de descolonizaci\u00f3n deb\u00eda respectar o dereito \u00e1 integridade territorial de Espa\u00f1a e que os intereses, e non os desexos dos xibraltare\u00f1os, deb\u00edan ser respectados (V\u00e9xase \"Historia de Xibraltar\"). Espa\u00f1a non reco\u00f1ece, con todo, a soberan\u00eda brit\u00e1nica sobre o istmo que une o continente co pe\u00f1\u00f3n. \nPor outra banda, Portugal non reco\u00f1ece a soberan\u00eda espa\u00f1ola sobre a comarca pacense de Olivenza, cedida por Portugal a Espa\u00f1a mediante o tratado de Badaxoz (1801). As resoluci\u00f3ns do Congreso de Viena son interpretadas de forma diverxente por ambos os dous pa\u00edses. Mentres que Portugal estima que aquelas obrigaban a Espa\u00f1a a devolver Olivenza, Espa\u00f1a opina que se trata dunha simple declaraci\u00f3n de bos desexos, sen capacidade resolutiva, raz\u00f3n pola que Olivenza seguiu unida a Espa\u00f1a.\nTam\u00e9n a soberan\u00eda sobre o deshabitado illote de Perejil at\u00f3pase disputada con Marrocos. A\u00ednda que desaloxada tras o incidente da illa Perejil (2002), por acordo entre ambos os pa\u00edses non se atopa asentada al\u00ed ningunha forza militar ou policial, sen que ningunha das partes renuncie \u00e1s s\u00faas pretensi\u00f3ns de soberan\u00eda. Por outra banda, Marrocos reclama informalmente a cesi\u00f3n dos territorios de Ceuta e Melilla, as\u00ed como as denominadas prazas de soberan\u00eda no continente africano. Alg\u00fans movementos irredentistas en Marrocos, como o partido Istiqlal, reclaman a inclusi\u00f3n no denominado \"Gran Marrocos\" das illas Canarias.\nO caso do S\u00e1hara.\nEn 1975, mediante o Acordo Tripartito de Madrid, o Estado espa\u00f1ol renunciou formalmente \u00e1 administraci\u00f3n do S\u00e1hara Occidental, territorio non aut\u00f3nomo segundo o Comit\u00e9 Especial de Descolonizaci\u00f3n da Organizaci\u00f3n das Naci\u00f3ns Unidas, pasando esta a ser temporalmente marroqu\u00ed e mauritana. A propia ONU, no seu documento S/2002/161, establece:\nPolo tanto, Espa\u00f1a seguir\u00eda sendo a potencia administradora sobre o territorio. Mesmo en 2014, a propia Fiscal\u00eda da Audiencia Nacional espa\u00f1ola, na investigaci\u00f3n de d\u00faas causas nas que se investigan posibles crimes de xenocidio e lesa humanidade que cometer\u00edan altas autoridades marroqu\u00eds contra a poboaci\u00f3n do territorio, estableceu que \u00abpola legalidade internacional, ese territorio non pode ser considerado marroqu\u00ed\u00bb e, en consecuencia, \u00abEspa\u00f1a \"de iure\", a\u00ednda que non \"de facto\", segue sendo a potencia administradora\u00bb.\nIndependentismo.\nExisten en Espa\u00f1a diversos movementos pol\u00edticos de signo independentista. Estes movementos danse en Catalu\u00f1a, Galicia, Navarra e o Pa\u00eds Vasco, onde existen partidos explicitamente independentistas como a Uni\u00f3n do Povo Galego, Esquerra Republicana de Catalunya, Junts per Catalunya, Aralar ou Bildu. Doutra banda, partidos como o Bloque Nacionalista Galego ou o Partido Nacionalista Vasco oscilan entre posturas autonomistas e abertamente independentistas.\nXeograf\u00eda.\n \nSituada en Europa Occidental, ocupa a maior parte da Pen\u00ednsula Ib\u00e9rica e, f\u00f3ra dela, dous arquip\u00e9lagos (o das illas Canarias no oc\u00e9ano Atl\u00e1ntico e o das illas Baleares no mar Mediterr\u00e1neo) e d\u00faas cidades, Ceuta e Melilla, no norte de \u00c1frica. \nAdemais, consta de posesi\u00f3ns menores non continentais, como as illas Chafarinas, o pe\u00f1\u00f3n de V\u00e9lez da Gomera e o pe\u00f1\u00f3n de Alhucemas, todos fronte \u00e1 costa africana. A illa de Albor\u00e1n, as illas Columbretes, as illas C\u00edes e unha serie de illas e illotes at\u00f3panse fronte \u00e1s costas peninsulares.\nEn extensi\u00f3n territorial \u00e9 o cuarto pa\u00eds de Europa, por detr\u00e1s de Rusia (que \u00e9 o maior, ata tendo en conta s\u00f3 o territorio contido en Europa), Ucra\u00edna e Francia, e o segundo da Uni\u00f3n Europea.\nOs l\u00edmites f\u00edsicos de Espa\u00f1a son os seguintes: ao oeste, Portugal e o oc\u00e9ano Atl\u00e1ntico; o mar Mediterr\u00e1neo ao leste; o estreito de Xibraltar, oc\u00e9ano Atl\u00e1ntico e mar Mediterr\u00e1neo ao sur; e os Pireneos, xunto co golfo de Biscaia e o mar Cant\u00e1brico ao norte.\nClima.\n \nEspa\u00f1a ten un clima moi diverso ao longo de todo o seu territorio. Predomina o car\u00e1cter mediterr\u00e1neo en case toda a s\u00faa xeograf\u00eda. As costas do sur e mediterr\u00e1neas te\u00f1en un clima denominado mediterr\u00e1neo de costa que tam\u00e9n pos\u00fae o Val do Guadalquivir: temperaturas suaves, precipitaci\u00f3ns abundantes case todo o ano excepto no ver\u00e1n.\nAo penetrarmos no interior o clima v\u00f3lvese m\u00e1is extremo, atop\u00e1ndose o clima mediterr\u00e1neo continental, que abarca case toda a Pen\u00ednsula, con temperaturas baixas no inverno, altas no ver\u00e1n e precipitaci\u00f3ns irregulares (dependendo da posici\u00f3n xeogr\u00e1fica). Polo xeral, as comunidades occidentais reciben m\u00e1is precipitaci\u00f3ns que as orientais. As\u00ed pois, Galicia e o Cant\u00e1brico pos\u00faen un clima oce\u00e1nico, caracterizado pola abundancia de precipitaci\u00f3ns durante todo o ano especialmente no inverno, e unhas temperaturas frescas. \nO clima de monta\u00f1a p\u00f3dese observar en altitudes altas, Cordilleira Cant\u00e1brica, Pireneos, altos puntos da Cordilleira Ib\u00e9rica, Sistema Central e Cordilleiras B\u00e9ticas, as\u00ed como en altitudes altas nas Canarias, onde se dan temperaturas baixas (invernos fr\u00edos ou moi fr\u00edos) e precipitaci\u00f3ns xeralmente abundantes.\nOs climas \u00e1ridos ou semi\u00e1ridos (menos de 300\u00a0mm anuais) atop\u00e1molos en certos puntos peninsulares do leste: Almer\u00eda, famoso o deserto de Tabernas ou o Cabo de Gata (onde se rexistran menos de 200\u00a0mm anuais), Guadix (Granada), Murcia, Alacant e o Val do Ebro onde o efecto F\u00f6hn \u00e9 o principal causante de tan baixas precipitaci\u00f3ns.\nO car\u00e1cter subtropical \u00e9 caracter\u00edstico das Illas Canarias, cunhas temperaturas c\u00e1lidas durante todo o ano e poucas precipitaci\u00f3ns (m\u00e1is abundantes nas illas occidentais). Con todo, este clima tam\u00e9n se d\u00e1 nas costas sure\u00f1as da pen\u00ednsula (M\u00e1laga, Granada e Almer\u00eda), onde te\u00f1en temperaturas relativamente suaves durante todo o ano, a\u00ednda que as precipitaci\u00f3ns son algo m\u00e1is abundantes que nas Canarias.\nSistemas monta\u00f1osos.\nO relevo de Espa\u00f1a caracter\u00edzase por ser bastante elevado, cunha altitude media de 660 metros, e monta\u00f1oso se o comparamos co resto de pa\u00edses de Europa, coas excepci\u00f3ns de Su\u00edza, Austria e os microestados de Andorra e Liechtenstein, cunha altitude media bastante maior. Na Espa\u00f1a peninsular, o relevo artic\u00falase ao redor dunha gran Meseta Central que ocupa a maior parte do centro da Pen\u00ednsula Ib\u00e9rica. F\u00f3ra da meseta, est\u00e1 a depresi\u00f3n do r\u00edo Guadalquivir, situada no suroeste da pen\u00ednsula, e a do r\u00edo Ebro, no nord\u00e9s desta. Os principais sistemas monta\u00f1osos son: Pireneos, sistema Ib\u00e9rico, cordilleira Cant\u00e1brica, sistema Central e cordilleiras B\u00e9ticas (Subb\u00e9tica e Penib\u00e9tica).\nMedio ambiente.\nDesde o ano 1996 o \u00edndice increment\u00e1ronse as emisi\u00f3ns de CO2 notablemente, incumprindo de longo cos obxectivos do Protocolo de Kioto sobre emisi\u00f3ns xeradoras de Efecto invernadoiro e contribu\u00edntes do Cambio clim\u00e1tico. Os informes de medio ambiente suxeridos polas recomendaci\u00f3ns de revisi\u00f3n do inventario espa\u00f1ol levados a cabo pola Secretar\u00eda da Convenci\u00f3n Marco de Naci\u00f3ns Unidas sobre o Cambio Clim\u00e1tico (SCMCC) dan o seguinte resultado de di\u00f3xido de carbono (equivalente en xigagramos):\nEspa\u00f1a \u00e9 un pa\u00eds especialmente afectado polo fen\u00f3meno da seca: durante o per\u00edodo 1880-2000 m\u00e1is da metade dos anos cualific\u00e1ronse como de secos ou moi secos. Na d\u00e9cada dos 80, sete anos consider\u00e1ronse secos ou moi secos e cinco nos anos 90. O cambio clim\u00e1tico preludia para Espa\u00f1a grav\u00edsimos problemas ambientais, agravando os trazos clim\u00e1ticos m\u00e1is extremos.\nSegundo o premio nobel da paz, Al Gore, Espa\u00f1a \u00e9 o pa\u00eds europeo m\u00e1is vulnerable ao cambio clim\u00e1tico.\nDoutra banda, Ban Ki-moon pediu a Espa\u00f1a un \"liderado a\u00ednda m\u00e1is activo\" na loita contra o cambio clim\u00e1tico.\nFuso horario.\nEspa\u00f1a at\u00f3pase xeograficamente no fuso horario UTC+0, xa que polo seu territorio cruza o meridiano de Greenwich. Con todo, desde 1940 utiliza o fuso UTC+1, co\u00f1ecido como hora central europea, excepto nas Canarias, que pola s\u00faa localizaci\u00f3n te\u00f1en unha hora menos (UTC+0). As\u00ed mesmo, en ver\u00e1n adi\u00e1ntase unha hora (UTC+2). \nA utilizaci\u00f3n dun horario que non \u00e9 o correspondente por zona xeogr\u00e1fica prov\u00e9n da ditadura de Francisco Franco, que decidiu situar a Espa\u00f1a na \u00f3rbita dos seus aliados, Alema\u00f1a e Italia.\nDemograf\u00eda.\nEspa\u00f1a contaba con 47\u00a0007\u00a0367 habitantes a 1 de xaneiro de 2019 segundo o INE. A densidade de poboaci\u00f3n, de 93,14 hab/km\u00b2, \u00e9 menor que a da maior\u00eda doutros pa\u00edses de Europa Occidental e a s\u00faa distribuci\u00f3n ao longo do territorio \u00e9 moi irregular: as zonas m\u00e1is densamente poboadas conc\u00e9ntranse na costa e ao redor de Madrid, mentres que o resto do interior at\u00f3pase moi debilmente ocupado.\nEn 2019, 2 municipios ti\u00f1an m\u00e1is de 1\u00a0000\u00a0000 de habitantes, Madrid e Barcelona, seguidos de Valencia, Sevilla, Zaragoza e M\u00e1laga, con m\u00e1is de 500.000. No mesmo ano, 62 municipios ti\u00f1an poboaci\u00f3ns comprendidas entre os 100.000 e os 500.000 habitantes. Vigo, con 292.986 habitantes, \u00e9 a primeira cidade sen rango de capital en poboaci\u00f3n, seguida de Xix\u00f3n, L'Hospitalet de Llobregat e Elx, todas elas situadas entre as 20 cidades m\u00e1is poboadas do pa\u00eds.\nDistribuci\u00f3n da poboaci\u00f3n por illas.\nAs illas espa\u00f1olas m\u00e1is poboadas no ano 2010 segundo o Instituto Nacional de Estad\u00edstica eran:\nInmigraci\u00f3n en Espa\u00f1a.\nNos \u00faltimos anos Espa\u00f1a presenta unha considerable diminuci\u00f3n na taxa de inmigraci\u00f3n neta, deixando de posu\u00edr unha das maiores taxas de inmigraci\u00f3n de Europa (en 2005, de 1,5% anual s\u00f3 superado na UE por Chipre) Na actualidade a s\u00faa taxa de inmigraci\u00f3n neta chega s\u00f3 ao 0,99%, ocupando o posto n\u00b0 15 na Uni\u00f3n Europea. \u00c9 ademais, o 9\u00b0 pa\u00eds con maior porcentaxe de inmigrantes dentro da UE, por baixo de pa\u00edses como Luxemburgo, Irlanda, Austria ou Alema\u00f1a. No 2007, o 9,93% da poboaci\u00f3n espa\u00f1ola era de nacionalidade estranxeira, mentres que no 2005 recibiu o 38,6% da inmigraci\u00f3n extracomunitaria cara \u00e1 UE, sobre todo de cidad\u00e1ns de orixe iberoamericana, doutros pa\u00edses de Europa Occidental, de Europa Oriental e do Magreb. En 2009, un 12% da poboaci\u00f3n residente \u00e9 de orixe estranxeiro, cun maior n\u00famero de romaneses (796.576 habitantes), marroqu\u00eds (710.401) e ecuatorianos (413.715). Os cidad\u00e1ns da Uni\u00f3n Europea representan un 40,5% do total de cidad\u00e1ns estranxeiros residentes en Espa\u00f1a.\nRelixi\u00f3n.\nO artigo 16.3 da Constituci\u00f3n Espa\u00f1ola vixente define o pa\u00eds como un Estado aconfesional: \"\"Ningunha confesi\u00f3n ter\u00e1 car\u00e1cter estatal\". Con todo, garante a liberdade relixiosa e de culto dos individuos e asegura relaci\u00f3ns de cooperaci\u00f3n entre os poderes p\u00fablicos, e todas as confesi\u00f3ns relixiosas.\nO catolicismo \u00e9 a relixi\u00f3n predominante no pa\u00eds. A Igrexa cat\u00f3lica \u00e9 a \u00fanica mencionada expresamente na Constituci\u00f3n, no mesmo artigo 16.3: \"... e manter\u00e1n as consecuentes relaci\u00f3ns de cooperaci\u00f3n coa Igrexa cat\u00f3lica e as demais confesi\u00f3ns\"\". O 77,3% dos espa\u00f1ois consider\u00e1banse cat\u00f3licos, segundo un estudo do Centro de Investigaci\u00f3ns Sociol\u00f3xicas realizado en 2007. Seguindo aos cat\u00f3licos, os ateos ou agn\u00f3sticos sup\u00f3n o 18,9% e outras relixi\u00f3ns minoritarias o 1,7%. No entanto, a porcentaxe de practicantes \u00e9 moito menor. Segundo o mesmo estudo, s\u00f3 un 18,5% acode \u00e1 misa de forma regular. Un 2,3 acode \u00e1 misa varias veces por semana, e un 16,2 os domingos e festivos. Este grupo cumpre as disposici\u00f3ns da propia Igrexa cat\u00f3lica sobre asistencia \u00e1 eucarist\u00eda. Un 11,3 adicional acode algunha vez por mes. Por outra banda, segundo un estudo do 19 de abril de 2005 do New York Times, s\u00f3 o 18% dos espa\u00f1ois acode \u00e1 misa de forma regular.\nEntre os menores de 30 anos, esa porcentaxe red\u00facese ao 14%. O 46% dos mozos espa\u00f1ois de 15 a 24 anos din ser agn\u00f3sticos, ateos ou indiferentes, o que indica o declive da relixiosidade da poboaci\u00f3n.\nEn canto a membros, a segunda relixi\u00f3n en importancia \u00e9 a musulm\u00e1. Calc\u00falase que hai uns 800.000 fieis, procedentes fundamentalmente das recentes ondas de inmigraci\u00f3n. S\u00e9guenlles os Testemu\u00f1as de Xehov\u00e1 con 103.784 fieis. Hai tam\u00e9n varias igrexas protestantes, que suman preto de 50.000 seguidores (a estat\u00edstica propia dos protestantes en Espa\u00f1a indica 1\u00a0200\u00a0000, dos cales 400.000 son espa\u00f1ois e o resto son estranxeiros que residen en Espa\u00f1a m\u00e1is de seis meses), as\u00ed como uns 20.000 mormons; pola s\u00faa banda, a comunidade xud\u00eda en Espa\u00f1a non supera os 15.000 fieis.\nEn Espa\u00f1a existe o concepto de relixi\u00f3n de notorio arraigamento, un status concedido polo Ministerio de Xustiza a trav\u00e9s da Direcci\u00f3n Xeral de Asuntos Relixiosos tras o informe correspondente da Comisi\u00f3n Asesora de Liberdade Relixiosa. Al\u00e9n do catolicismo, te\u00f1en o car\u00e1cter de relixi\u00f3ns de notorio arraigamento as seguintes (por orde de acordo): protestantismo, xuda\u00edsmo, islam (todas dende 1992), morm\u00f3ns, testemu\u00f1as de Xehov\u00e1 e budismo, esta \u00faltima aceptada en 2007.\nLinguas.\nO idioma oficial e o m\u00e1is falado no conxunto de Espa\u00f1a, por un 99% da poboaci\u00f3n, \u00e9 o espa\u00f1ol ou castel\u00e1n, lingua materna do 89% dos espa\u00f1ois.\nAdemais f\u00e1lanse outras linguas que, de acordo co establecido pola Constituci\u00f3n, poden ser oficiais nas s\u00faas rexi\u00f3ns se as\u00ed o establecen os seus Estatutos de Autonom\u00eda. Ordenadas por n\u00famero de falantes nativos, estas linguas son:\nTam\u00e9n se falan patrimonialmente outras linguas ou dialectos rom\u00e1nicos que non te\u00f1en status de lingua oficial a\u00ednda que, nalg\u00fans casos, si diferentes graos de reco\u00f1ecemento legal: \nOutras linguas aut\u00f3ctonas, non reco\u00f1ecidas oficialmente e con poucos falantes son o portugu\u00e9s, falado en localidades fronteirizas de Estremadura, practicamente desaparecido; o b\u00e9rber, falado na cidade aut\u00f3noma de Melilla e o \u00e1rabe, falado na cidade aut\u00f3noma de Ceuta.\nEconom\u00eda.\nEspa\u00f1a \u00e9 actualmente a novena potencia econ\u00f3mica mundial e chegou a ser a s\u00e9tima, segundo o PIB nominal. Tradicionalmente Espa\u00f1a foi un pa\u00eds agr\u00edcola e a\u00ednda \u00e9 un dos maiores produtores de Europa Occidental, pero desde mediados da d\u00e9cada de 1950 o crecemento industrial foi r\u00e1pido e pronto alcanzou un maior peso que a agricultura na econom\u00eda do pa\u00eds. Unha serie de plans de desenvolvemento, que se iniciaron en 1964, axudaron a expandir a econom\u00eda, pero a finais da d\u00e9cada de 1970 comezou un per\u00edodo de recesi\u00f3n econ\u00f3mica debido \u00e1 subida dos prezos do petr\u00f3leo, e un aumento das importaci\u00f3ns coa chegada da democracia e a apertura de fronteiras. Con posterioridade, incrementouse o desenvolvemento das industrias do aceiro, estaleiros, t\u00e9xtiles e mineiras. Na actualidade, a terciarizaci\u00f3n da econom\u00eda e da sociedade espa\u00f1ola queda clara tanto no produto interior bruto (contribuci\u00f3n en 2005: un 67%) como na taxa de emprego por sectores (65%). Os ingresos obtidos polo turismo permiten equilibrar a balanza de pagamentos. Desde que Espa\u00f1a ingresou como membro de pleno dereito na Uni\u00f3n Europea as pol\u00edticas econ\u00f3micas evolucionaron en funci\u00f3n desta grande organizaci\u00f3n supranacional (PAC, IFOP, ...).\nAgricultura.\nA agricultura foi ata a d\u00e9cada de 1960 o soporte principal da econom\u00eda espa\u00f1ola, pero actualmente emprega s\u00f3 ao redor do 5% da poboaci\u00f3n activa. Os principais cultivos son trigo, cebada, remolacha azucreira, millo, patacas, centeo, avea, arroz, tomates e cebola. O pa\u00eds ten tam\u00e9n extensos vi\u00f1edos e hortos de c\u00edtricos e oliveiras. En 2005 a produci\u00f3n anual (expresada en toneladas) de cereais foi de 14 mill\u00f3ns; dos cales 3,8 foron de trigo, 8,3 de cebada, 4 de millo e 126.100 t de centeo. A produci\u00f3n anual doutros importantes produtos era: 6,7 mill\u00f3ns de toneladas de remolacha azucreira, 2,6 mill\u00f3ns de patacas, 5,9 mill\u00f3ns de uvas, 3,9 mill\u00f3ns de tomates, case 3 mill\u00f3ns de laranxas, e algo menos de 1 mill\u00f3n de cebolas.\nAs condici\u00f3ns clim\u00e1ticas e topogr\u00e1ficas fan que a agricultura de seca\u00f1o sexa obrigatoria nunha gran parte de Espa\u00f1a. As provincias do litoral mediterr\u00e1neo te\u00f1en sistemas de regad\u00edo desde hai tempo, e este cinto costeiro que anteriormente era \u00e1rido converteuse nunha das \u00e1reas m\u00e1is produtivas de Espa\u00f1a, onde \u00e9 frecuente atopar cultivos baixo pl\u00e1stico. No val do Ebro p\u00f3dense atopar proxectos combinados de regad\u00edo e hidroel\u00e9ctricos. Grandes zonas de Estremadura est\u00e1n irrigadas con augas procedentes do r\u00edo Guadiana por medio de sistemas de rega que foron instalados grazas a proxectos gobernamentais (Plan Badaxoz e regad\u00edos de Coria, entre outros). As explotaci\u00f3ns de regad\u00edo de pequeno tama\u00f1o est\u00e1n m\u00e1is estendidas polas zonas de clima h\u00famido e pola horta de Murcia e a horta de Valencia.\nGandar\u00eda.\nEn especial a ovina e a porcina, ten unha importante transcendencia econ\u00f3mica. En 2005 a facenda gandeira contaba con 22,7 mill\u00f3ns de cabezas de gando ovino, 25,1 mill\u00f3ns de gando porcino, 6,5 mill\u00f3ns de gado vac\u00fan, 3 mill\u00f3ns de gando caprino, 240.000 cabezas de gado cabalar e 131 mill\u00f3ns de aves de curral. En Espa\u00f1a produc\u00edronse preto de 32 mill\u00f3ns de kg de mel no ano 2001.\nSilvicultura e pesca.\nA cortiza \u00e9 o principal recurso forestal de Espa\u00f1a e en 2001 a produci\u00f3n foi de 57.581 toneladas. A produci\u00f3n de polpa de papel e madeira dos bosques espa\u00f1ois \u00e9 insuficiente para cubrir as necesidades do pa\u00eds.\nA industria pesqueira \u00e9 menos importante hoxe para a econom\u00eda espa\u00f1ola que en tempos pasados, a pesar de que ocupa os primeiros postos entre os pa\u00edses europeos tanto polo volume da s\u00faa frota como o das capturas. A captura anual ascendeu a 1,2 mill\u00f3ns de t en 2004 e estaba formada principalmente por at\u00fan, luras, pescada, sardi\u00f1as (Vigo e Isla Cristina), anchoas (portos do Cant\u00e1brico), xarda, pixota e mexill\u00f3ns. Desde hai unhas d\u00e9cadas a acuicultura (mari\u00f1a e continental) tivo un gran desenvolvemento, destacando a cr\u00eda de dourada, robaliza, mexill\u00f3n, troitas, rodaballo e salm\u00f3n; a produci\u00f3n total en 2003 foi de 311.287 toneladas. A maior parte desta captura d\u00e1se en Galicia.\nMinar\u00eda.\nA miner\u00eda espa\u00f1ola desde 1996 estivo marcada pola reduci\u00f3n progresiva e obrigada na extracci\u00f3n de carb\u00f3ns, un certo estancamento na miner\u00eda met\u00e1lica e o crecemento constante dos minerais e rocas industriais (celestina, sulfato s\u00f3dico, sepiolita, fluorita, xeso, feldespato, xisto, m\u00e1rmore, granito...) cada vez con maior peso no sector mineiro. En 2003 a produci\u00f3n mineira anual (en toneladas) englobaba uns 20,6 mill\u00f3ns de carb\u00f3n e lignito, 265.000 de mineral de ferro, 70.000 de concentrados de cinc, 2.000 de chumbo, 6,5 mill\u00f3ns de xeso, e 2\u00a0409\u00a0554 barr\u00eds de petr\u00f3leo cru ao ano.\nEn 2001 os principais produtos mineiros enerx\u00e9ticos foron o lignito e a hulla; entre os minerais met\u00e1licos destacou o cinc e entre as rocas e minerais industriais, o sal com\u00fan e as arxilas especiais. As principais minas de carb\u00f3n est\u00e1n en Asturias e no norte da provincia de Le\u00f3n; os principais dep\u00f3sitos de mineral de ferro at\u00f3panse ao redor de Santander e Bilbao; Almad\u00e9n (Cidade Real) foi moi produtiva na extracci\u00f3n de mercurio; e Andaluc\u00eda destaca pola miner\u00eda met\u00e1lica, con m\u00e1is da metade da produci\u00f3n do pa\u00eds.\nIndustria.\nEn Espa\u00f1a prod\u00facense, entre outros, t\u00e9xtiles, ferro e aceiro, veh\u00edculos de motor, produtos qu\u00edmicos, confecci\u00f3n, calzado, barcos, refino de petr\u00f3leo e cemento, destacando polo seu valor os sectores industriais da alimentaci\u00f3n e bebidas e do material de transporte. Espa\u00f1a \u00e9 un dos primeiros produtores mundiais de vi\u00f1o; a produci\u00f3n en 2003 foi duns 30 mill\u00f3ns de hectolitros. A industria sider\u00farxica, antes da s\u00faa reconversi\u00f3n da d\u00e9cada de 1990, estivo concentrada en Bilbao, Santander, Oviedo e Avil\u00e9s.\nEnerx\u00eda.\nO sector enerx\u00e9tico en Espa\u00f1a sup\u00f3n aproximadamente un 5% do Produto interior bruto do pa\u00eds, a s\u00faa importancia vai m\u00e1is al\u00f3 da s\u00faa participaci\u00f3n na produci\u00f3n total, ao constitu\u00edr un sector de car\u00e1cter estrat\u00e9xico do que necesitan todas as ramas da actividade econ\u00f3mica, sendo a enerx\u00eda considerada necesaria para calquera clase de produci\u00f3n de bens e servizos. Un dos elementos m\u00e1is destacados do sector enerx\u00e9tico en Espa\u00f1a, nos dous \u00faltimos s\u00e9culos, foi a escaseza e pobreza dos recursos enerx\u00e9ticos existentes no territorio nacional. Esta escaseza condenou tradicionalmente ao sistema enerx\u00e9tico nacional a unha situaci\u00f3n de d\u00e9ficit e dependencia exterior. O grao de autoabastecemento exterior c\u00edfrase en 2008, nun 25% que se deriva dun consumo de enerx\u00eda primaria en 2008 de 142.070 quilotoneladas equivalentes de petr\u00f3leo (Ktep), cun descenso do 3,1% sobre o de 2007 e unha produci\u00f3n de s\u00f3 30.348 Ktep.\nA demanda enerx\u00e9tica en Espa\u00f1a desde o ano 2002 foi crecendo en torno ao 3,5% anual, con algunhas variaci\u00f3ns, como no ano 2003 cun crecemento pr\u00f3ximo ao 7%. Cun incremento de consumo desde os 211.500 GWh do 2002 aos 253.600 do ano 2006.\nEn 2003, o 48,9% da enerx\u00eda producida en Espa\u00f1a foi de orixe nuclear (16.422 Ktep ou miles de toneladas equivalentes de petr\u00f3leo) e o 21,7% xerouse en centrais t\u00e9rmicas de carb\u00f3n. A produci\u00f3n de enerx\u00eda hidr\u00e1ulica e doutras renovables, como a e\u00f3lica e solar, aumenta de ano en ano.\nSegundo un informe de Ernst&amp;Young de outubro de 2008, Espa\u00f1a era o quinto pa\u00eds do mundo m\u00e1is atractivo para investir en enerx\u00edas renovables, tras Estados Unidos, Alema\u00f1a, India e China.\nEn enerx\u00edas renovables, Espa\u00f1a \u00e9 o primeiro produtor de enerx\u00eda solar e o segundo de enerx\u00eda e\u00f3lica do mundo.\nTras o \"boom\" de instalaci\u00f3n de paneis fotovoltaicos en Espa\u00f1a durante o 2008, a potencia real de produci\u00f3n de enerx\u00eda solar poder\u00eda chegar aos 3.130 MW, superando a Alema\u00f1a que era o primeiro produtor, segundo datos da Comisi\u00f3n Nacional da Enerx\u00eda (CNE).\nDesde hai uns anos en Espa\u00f1a \u00e9 maior a capacidade te\u00f3rica de xerar enerx\u00eda e\u00f3lica que nuclear e \u00e9 o segundo produtor mundial de enerx\u00eda e\u00f3lica, despois de Alema\u00f1a, e chegou a ser o primeiro no 2003. Espa\u00f1a e Alema\u00f1a tam\u00e9n chegaron a producir en 2005 m\u00e1is electricidade desde os parques e\u00f3licos que desde as centrais hidroel\u00e9ctricas.\nTurismo.\n \nO turismo \u00e9 un dos principais motores da econom\u00eda espa\u00f1ola. No ano 2017, Espa\u00f1a foi o segundo pa\u00eds do mundo en afluencia de turistas estranxeiros, segundo datos da Organizaci\u00f3n Mundial do Turismo, por detr\u00e1s de Francia e pasando aos Estados Unidos, o que sup\u00f3n o quinto ano consecutivo con r\u00e9cord de turistas. No total recibiu 82 mill\u00f3ns de turistas, case un 9 % m\u00e1is que o ano 2016. Desde 2012, Espa\u00f1a conseguiu un aumento de 30 mill\u00f3ns de turistas.\nEntre as comunidades aut\u00f3nomas, Catalu\u00f1a foi a comunidade que m\u00e1is turistas recibiu con 18,2 mill\u00f3ns. A esta s\u00e9guenlle as Illas Baleares con 13,7 mill\u00f3ns, as Illas Canarias con case 13 mill\u00f3ns e Andaluc\u00eda con 11 mill\u00f3ns. A Comunidade Valenciana e a Comunidade de Madrid recibiron 8,5 e 6,2 mill\u00f3ns de turistas respectivamente, mentres que as comunidades aut\u00f3nomas do Pa\u00eds Vasco, Castela e Le\u00f3n e Galicia aproxim\u00e1ronse aos 1,5 mill\u00f3ns. As rexi\u00f3ns menos tur\u00edsticas foron as cidades aut\u00f3nomas de Ceuta e Melilla e A Rioxa, sendo, ademais, as \u00fanicas que perderon turistas con respecto ao ano anterior.\nA Organizaci\u00f3n Mundial do Turismo ten a s\u00faa sede en Madrid.\nMoeda e banca.\nA unidade monetaria \u00e9 o euro, emitido polo Banco de Espa\u00f1a en coordinaci\u00f3n co Banco Central Europeo. Desde o 1 de xaneiro de 1999, o euro vinculouse ao valor da peseta, cun cambio fixo de 166,386 pesetas por euro. O 1 de xaneiro de 2002, a peseta deixou de circular, sendo o euro a \u00fanica moeda de curso legal, a\u00ednda que os cidad\u00e1ns en posesi\u00f3n de pesetas sempre poder\u00e1n cambialas por euros no Banco de Espa\u00f1a.\nO pa\u00eds conta cun potente sistema bancario, con gran n\u00famero de bancos comerciais e caixas de aforros, que en total alcanzan unha capitalizaci\u00f3n 189\u00a0621\u00a0000.000 \u20ac. Dous bancos espa\u00f1ois sit\u00faanse entre os 30 primeiros do mundo por capitalizaci\u00f3n bolsista: Santander Central Hispano (11\u00ba) e BBVA (29\u00ba)\nComercio exterior.\nNo 2012 Espa\u00f1a importou produtos por valor de 253.401 mill\u00f3ns de euros e as exportaci\u00f3ns ascenderon a 222.643 mill\u00f3ns de euros, cun saldo comercial negativo de -30.757 mill\u00f3ns de euros. Entre as principais importaci\u00f3ns e exportaci\u00f3ns se encontraban: medio ambiente e produci\u00f3n enerx\u00e9tica, tecnolox\u00eda industrial, industria qu\u00edmica (produtos qu\u00edmicos), moda, materias primas, manufactureiras e produtos intermedios, entre outros. Os principais intercambios comerciais de Espa\u00f1a tiveron lugar cos demais pa\u00edses da Uni\u00f3n Europea (salientando Francia, Alema\u00f1a, Italia, Portugal, o Reino Unido e os pa\u00edses do Benelux), os Estados Unidos, Marrocos e Turqu\u00eda. Os ingresos por turismo rozaron os 56.000 mill\u00f3ns de euros e o n\u00famero de persoas que visitou o pa\u00eds nese mesmo ano foi duns 57.7 mill\u00f3ns; mentres que os espa\u00f1ois gastaron nas s\u00faas viaxes ao exterior uns 24.000 mill\u00f3ns de euros, cunha diferenza favorable de 32.000 mill\u00f3ns de euros que axudaron a compensar o d\u00e9ficit da balanza comercial espa\u00f1ola.\nCiencia e tecnolox\u00eda.\nEspa\u00f1a est\u00e1 ben equipada en termos de infraestrutura tecnol\u00f3xica e industrial, habendo proliferado nos \u00faltimos anos os parques tecnol\u00f3xicos nas principais \u00e1reas industriais, as\u00ed como ao redor das Universidades e Centros de Investigaci\u00f3n e Desenvolvemento (I+D). Actualmente existen 41 parques tecnol\u00f3xicos (12 en funcionamento e 29 en proxecto). Nestes parques est\u00e1n establecidas 1080 empresas, 108 Centros de I D e 12 incubadoras. A investigaci\u00f3n cient\u00edfica e tecnol\u00f3xica en Espa\u00f1a esta regulada pola Lei da Ciencia, a Tecnolox\u00eda e a Innovaci\u00f3n de 11 de xu\u00f1o de 2011 e o Plan Estatal de Investigaci\u00f3n Cient\u00edfica e T\u00e9cnica e de Innovaci\u00f3n para o per\u00edodo entre 2013 e 2016\nVivenda.\nEspa\u00f1a ti\u00f1a un parque de 24\u00a0677\u00a0227 vivendas a finais do ano 2006, segundo datos do Banco de Espa\u00f1a, sobre un total de 16,03 mill\u00f3ns de fogares espa\u00f1ois. Estas cifras indican unha media de 1,54 vivendas por fogar espa\u00f1ol. Segundo as mesmas fontes, o 85% das vivendas en Espa\u00f1a son de propiedade, e s\u00f3 un 15% g\u00f3zanse en r\u00e9xime de alugueiro.\nO prezo medio da vivenda nova baixou dos 228.600 \u20ac no 2012 aos 203.900\u20ac no 2013, segundo os datos da Sociedad de Tasaci\u00f3n. O prezo da vivenda, por\u00e9n, var\u00eda ostensiblemente en funci\u00f3n das comunidades aut\u00f3nomas e as capitais de provincia, encontr\u00e1ndose a de maior valor en Catalu\u00f1a 292.590\u20ac, en contraposici\u00f3n \u00e1s de Estremadura e a Rexi\u00f3n de Murcia.\nTransporte.\nEspa\u00f1a conta con 51 aeroportos situados nas distintas rexi\u00f3ns, dos que 46 est\u00e1n xestionados por Aena. Deles 33 son internacionais, onde operan m\u00e1is de 250 li\u00f1as a\u00e9reas, sendo o m\u00e1is importante o aeroporto de Madrid-Barajas. Tras a s\u00faa ampliaci\u00f3n, este pretende ser un dos aeroportos de conexi\u00f3n m\u00e1is importantes do mundo e ter unha capacidade para 70 mill\u00f3ns de viaxeiros, case 30 mill\u00f3ns m\u00e1is que no 2005. Barajas realiza un importante papel de \"hub\" ou conexi\u00f3n entre capitais de provincia e o estranxeiro, principalmente entre Europa e Latinoam\u00e9rica. O aeroporto de Barcelona-El Prat, non queda atr\u00e1s, e tras a inauguraci\u00f3n da nova Terminal T1 en 2008, ser\u00e1 o segundo aeroporto do sur de Europa m\u00e1is importante, con 60 mill\u00f3ns de pasaxeiros ao ano, uns 30 mill\u00f3ns m\u00e1is que no 2005.\nAs v\u00edas e estaci\u00f3ns da rede de largo ib\u00e9rico son xestionadas por Adif. Nelas ofrece os seus servizos a compa\u00f1\u00eda ferroviaria estatal Renfe Operadora (que antigamente formaba con Adif a compa\u00f1\u00eda RENFE). Ademais, existen diversas redes de largo internacional (FGC) e algunhas li\u00f1as de largo m\u00e9trico (FEVE). O sistema ferroviario espa\u00f1ol \u00e9 fundamentalmente radial con centro en Madrid. A cidade de Barcelona permite conectar Espa\u00f1a con Par\u00eds e outras cidades francesas. \nOs servizos de Alta Velocidade Espa\u00f1ola (AVE) prestados por Renfe Operadora reducen \u00e1 metade o tempo de desprazamento en coche e alcanzan m\u00e1is de 250\u00a0km/h. A velocidade m\u00e1xima comercial dos seus trens \u00e9 de 300\u00a0km/h e a s\u00faa velocidade punta \u00e9 de 356,8\u00a0km/h. Para 2020 o Goberno de Espa\u00f1a ten previsto contar coa maior rede de alta velocidade ferroviaria do mundo, con 2.230\u00a0km, superando a pa\u00edses como o Xap\u00f3n ou Francia.\nA rede de metro est\u00e1 dispo\u00f1ible en oito cidades: Alacant, Barcelona, Bilbao, Madrid, M\u00e1laga, Palma, Sevilla e Valencia. Est\u00e1 en construci\u00f3n na cidade de Granada, e proxectado para Santander. Outras cidades como Zaragoza contan con redes de tranv\u00eda. A m\u00e1is extensa e con maior n\u00famero de pasaxeiros ao ano \u00e9 a de Madrid (324\u00a0km; 634 mill\u00f3ns de viaxeiros en 2011), seguida pola de Barcelona (123\u00a0km; 432 mill\u00f3ns de viaxeiros en 2011).\nA rede de estradas espa\u00f1ola est\u00e1 formada por uns 370.000\u00a0km. Esta rede comprende autoestradas de peaxe, autoestradas libres, autov\u00edas, estradas de dobre calzada e estradas convencionais. Nesta cifra non est\u00e1n inclu\u00eddas as estradas e r\u00faas no medio urbano, nin as estradas ou cami\u00f1os agr\u00edcolas ou forestais. Pero refer\u00edndose a autoestradas soamente, ten unha rede que case chega aos 13.200\u00a0km, sendo o terceiro pa\u00eds do mundo nese aspecto, por detr\u00e1s dos Estados Unidos e a China.\nAs\u00ed mesmo, Espa\u00f1a goza de excelentes comunicaci\u00f3ns mar\u00edtimas con m\u00e1is de 53 portos internacionais nas costas atl\u00e1ntica e mediterr\u00e1nea. Cabe destacar o porto de Alxeciras, o \u00fanico de Espa\u00f1a considerado de primeira orde mundial polo seu elevado movemento de viaxeiros e mercanc\u00edas, as\u00ed como o porto de Vigo, sendo tam\u00e9n un dos m\u00e1is activos en canto a tr\u00e1fico de mercanc\u00edas, capturas vivas de peixe e conxelados. O porto de Sevilla \u00e9 o \u00fanico de car\u00e1cter netamente fluvial que existe no pa\u00eds, pois a\u00ednda que a cidade est\u00e1 no interior, ten sa\u00edda ao mar a trav\u00e9s do r\u00edo Guadalquivir. O veci\u00f1o porto de C\u00e1diz \u00e9 un punto estrat\u00e9xico para o embarque de mercanc\u00edas cara ao arquip\u00e9lago atl\u00e1ntico das Canarias. O porto de Barcelona, por ser l\u00edder do Mediterr\u00e1neo en tr\u00e1fico de cruceiros, e o segundo en \u00e1mbito mundial, as\u00ed como o porto de Tarragona.\nTelecomunicaci\u00f3ns.\nFinalmente, Espa\u00f1a pos\u00fae unha boa rede de telecomunicaci\u00f3ns; \u00e1 extensa rede de cable de fibra \u00f3ptica convencional hai que engadir unha das maiores redes de cable submarino e conexi\u00f3n v\u00eda sat\u00e9lite cos cinco continentes.\nO operador maioritario en telefon\u00eda e acceso a Internet \u00e9 a multinacional Telef\u00f3nica, con sede en Madrid, que opera tanto en telefon\u00eda fixa como m\u00f3bil, e procede do monopolio estatal da telefon\u00eda. Con todo, o mercado de telecomunicaci\u00f3ns est\u00e1 aberto \u00e1 competencia en todos os seus sectores desde a ruptura do monopolio, en 1994 para a telefon\u00eda m\u00f3bil coa aparici\u00f3n de Airtel e en 1998 en fixa coa sa\u00edda ao mercado de Retevisi\u00f3n.\nEn telefon\u00eda fixa e acceso a Internet, na actualidade existe un mercado de acceso por cable organizado por demarcaci\u00f3ns na maior parte das cales opera ONO, ademais dalgunhas empresas de \u00e1mbito rexional nas s\u00faas respectivas demarcaci\u00f3ns. Ademais, o operador dominante (Telef\u00f3nica) est\u00e1 obrigado a permitir a terceiras empresas a prestaci\u00f3n de servizos na s\u00faa rede mediante o alugueiro dos pares de cobre da s\u00faa propiedade e de espazo nas s\u00faas centrais.\nEn telefon\u00eda m\u00f3bil, existen catro operadores con rede propia e un n\u00famero considerable de operadores m\u00f3biles virtuais que se reparten un mercado no que, desde 2006, hai oficialmente m\u00e1is li\u00f1as que habitantes. Espa\u00f1a \u00e9 un dos pa\u00edses da Uni\u00f3n Europea con maior extensi\u00f3n e calidade de cobertura; segundo un estudo do Ministerio de Industria de 2006, o 98% do territorio espa\u00f1ol conta con cobertura GSM, por diante de pa\u00edses como Francia, Italia ou Alema\u00f1a.\nCrise econ\u00f3mica.\nXunto coa crise econ\u00f3mica de 1981 que levou \u00e1 reconversi\u00f3n industrial e ao desmantelamento de gran parte da industria pesada en Espa\u00f1a, pasando o sector servizos a ser unha parte m\u00e1is importante da econom\u00eda. A crise econ\u00f3mica mundial de 2008-2013 tivo consecuencias especialmente graves en Espa\u00f1a. Un dos motivos \u00e9 que entre 1998 e 2008, a econom\u00eda de pa\u00eds experimentara unha burbulla inmobiliaria moi importante, polo que unha gran parte do emprego depend\u00eda do sector da construci\u00f3n e sectores relacionados.\nInicialmente produciuse un gran desemprego, un estancamento posterior e unha nova ca\u00edda a partir do \u00faltimo trimestre de 2012. Como consecuencia dese proceso alcanz\u00e1ronse taxas hist\u00f3ricas de desemprego. A dif\u00edcil situaci\u00f3n da econom\u00eda levou a unha ca\u00edda dos ingresos fiscais e a un aumento de certos gastos financeiros, o cal levou os gobernos de Jos\u00e9 Luis Rodr\u00edguez Zapatero primeiro e Mariano Rajoy despois a aplicar os recortes orzamentarios m\u00e1is dr\u00e1sticos desde a instauraci\u00f3n da democracia no pa\u00eds en 1978. Isto foi acompa\u00f1ado de gran conflitividade social, un aumento da pobreza e a desigualdade no pa\u00eds.\nCultura.\nFestas oficiais.\nO calendario de festas oficiais f\u00edxase cada ano, dependendo da distribuci\u00f3n semanal. O repertorio de festas com\u00fans para toda Espa\u00f1a son as seguintes:\nSegundo o Real Decreto Lexislativo 2/2015, catro d\u00edas festivos son fixos e de \u00e1mbito estatal: Aninovo, o D\u00eda do Traballador, a Festa Nacional de Espa\u00f1a e o D\u00eda de Nadal. Son non laborables sempre nos seus respectivos d\u00edas, excepto cando caen en domingo, neste caso son traspasados ao luns. Ademais de dez festividades de \u00e1mbito estatal, cada comunidade aut\u00f3noma pode fixar dous festivos, \u00e1 parte da festividade da comunidade aut\u00f3noma, e cada municipio outros dous, de tal forma que o m\u00e1ximo de d\u00edas festivos en cada localidade non exceda de catorce.\nFestividades relixiosas de \u00e1mbito p\u00fablico.\nA relixi\u00f3n cat\u00f3lica foi a predominante en Espa\u00f1a ao longo da Historia. As\u00ed pois, \u00e9 significativo e transcendente o papel festivo que desempe\u00f1an nalgunhas cidades como Granada, Le\u00f3n, M\u00e1laga, Sevilla ou Valladolid entre outras.\nAs festividades relixiosas de \u00e1mbito p\u00fablico que destacan son aquelas relacionadas coa Semana Santa (como as de Cartagena, Cuenca, Elx, Hell\u00edn, Le\u00f3n, Lorca, M\u00e1laga, Salamanca, Sevilla, Valladolid e Zamora) e a Pascua, especialmente a Pentecoste e o Corpus Christi (como en B\u00e9jar, Ponteareas, Tarragona ou Valencia).\nArte.\nOs diferentes pobos que pasaron por Espa\u00f1a ao longo da Historia, a situaci\u00f3n fronteiriza da Pen\u00ednsula entre dous continentes con tradici\u00f3ns culturais moi diversas, o longo per\u00edodo de influencia pol\u00edtica da monarqu\u00eda hisp\u00e1nica, e a expansi\u00f3n da mesma no continente americano, determinaron que o acervo cultural, art\u00edstico e patrimonial de Espa\u00f1a sexa un dos m\u00e1is ricos, variados e influentes de Occidente. Destaca a gran riqueza patrimonial que conserva Espa\u00f1a, tanto en sitios arqueol\u00f3xicos, templos, palacios, fortalezas, xard\u00edns hist\u00f3ricos, conxuntos urbanos monumentais, patrimonio etnogr\u00e1fico ou museos, entre os que est\u00e1n varios dos m\u00e1is co\u00f1ecidos e visitados do mundo, como o Museo do Prado ou o Museo Ra\u00ed\u00f1a Sof\u00eda, como noutra serie de manifestaci\u00f3ns culturais.\nEspa\u00f1a foi berce de grandes autores en practicamente todas as disciplinas art\u00edsticas, sendo singularmente relevante a achega espa\u00f1ola ao campo da pintura, con xenios de signficaci\u00f3n universal, como Vel\u00e1zquez, Goya, Pablo Picasso ou Salvador Dal\u00ed, e da literatura, que deu os nomes imprescindibles de Miguel de Cervantes, Lope de Vega, Calder\u00f3n de la Barca, Quevedo, Gald\u00f3s ou Lorca, entre outros moitos.\nPatrimonio da Humanidade.\nEspa\u00f1a \u00e9 o terceiro pa\u00eds do mundo tras Italia e a China con m\u00e1is monumentos Patrimonio da Humanidade. Na actualidade hai 44 bens declarados, xunto cos Pireneos que comparte con Francia Por outra banda, Espa\u00f1a conta con 11 bens culturais inmateriais, o que a converte no segundo pa\u00eds de Europa co maior n\u00famero de bens declarados na Lista representativa do Patrimonio Cultural Inmaterial da Humanidade, s\u00f3 por detr\u00e1s de Croacia.\nTauromaquia.\nEn boa parte de Espa\u00f1a cons\u00e9rvase a tradici\u00f3n de realizar diversos espect\u00e1culos taurinos, tales como encerros ou corridas de touros, que son obxecto de moitas festas populares, como os populares Sanfermines de Pamplona.\nAs prazas de touros con maior afluencia, as\u00ed como transcendencia na tempada taurina son a de Las Ventas en Madrid, a Monumental en Pamplona, e La Maestranza en Sevilla, as\u00ed como a praza de touros de Valencia. Outras prazas destacadas son La Monumental en Barcelona e as prazas de touros de C\u00f3rdoba, M\u00e1laga, Bilbao, Zaragoza e Donostia.\nExisten por outra banda grupos antitaurinos que consideran que o toureo \u00e9 unha pr\u00e1ctica cruel e o encadran dentro da tortura animal, fundament\u00e1ndoo en que atenta contra os dereitos dos animais, e que non pode ser considerada nin unha manifestaci\u00f3n cultural, art\u00edstica nin deportiva.. Nas Canarias est\u00e1n prohibidos os espect\u00e1culos taurinos e en Catalu\u00f1a no ano 2010 prohibiuse a celebraci\u00f3n das touradas, por v\u00eda parlamentaria. As\u00ed mesmo, alg\u00fans municipios de Galicia, un dos territorios do Estado con menor afecci\u00f3n \u00e1 tauromaquia, aprobaron moci\u00f3ns prohib\u00edndoas, como son os casos de Cangas, Vedra, Dodro, A Pobra do Broll\u00f3n e Teo.\nDeportes.\nO deporte en Espa\u00f1a \u00e9 dominado, principalmente, polo f\u00fatbol (desde o s\u00e9culo XX), o baloncesto, o ciclismo, o tenis, o balonm\u00e1n, e polos deportes de motor, sendo o atletismo o m\u00e1is practicado. Hoxe en d\u00eda, Espa\u00f1a, tivo un relativo \u00e9xito no \u00e1mbito deportivo, sobre tam\u00e9n ten destacado a nivel internacional nas artes marciais, especialmente karate, taekwondo e judo.\nEspa\u00f1a tivo campi\u00f3ns do mundo en deportes tan dispares como: f\u00fatbol sala, p\u00e1del, balonm\u00e1n, h\u00f3ckey pat\u00edns, w\u00e1ter-polo, vela, karate, judo, taekwondo, boxeo, tenis, atletismo, ximnasia, trial, enduro, tr\u00edatlon, nataci\u00f3n, windsurf, golf, motociclismo, rally, ciclismo e, m\u00e1is recentemente, F\u00f3rmula 1, baloncesto e f\u00fatbol.\nEn Espa\u00f1a cel\u00e9brase anualmente no ver\u00e1n a Volta ciclista a Espa\u00f1a.\nEn 2010 Espa\u00f1a ga\u00f1ou a Copa Mundial de F\u00fatbol FIFA de selecci\u00f3ns nacionais, tras vencer 1-0 aos Pa\u00edses Baixos na final, convert\u00e9ndose na oitava selecci\u00f3n mundial que consegue esta competici\u00f3n.\nMedios de comunicaci\u00f3n.\nA televisi\u00f3n \u00e9 o principal medio de comunicaci\u00f3n do pa\u00eds. Os tres principais operadores de televisi\u00f3n do pa\u00eds son a sociedade mercantil estatal Radio Televisi\u00f3n Espa\u00f1ola e os operadores privados Atresmedia Corporaci\u00f3n e Mediaset Espa\u00f1a. As principais canles do pa\u00eds son La 1, Antena 3, Cuatro, Telecinco e laSexta, que acaparan algo m\u00e1is do 50 % da cota de pantalla. A lista compl\u00e9tase co conxunto de cadeas dixitais e canles p\u00fablicos auton\u00f3micos agrupados na FORTA. Tras efectuarse en 2010 o \u00abapagamento anal\u00f3xico\u00bb, o \u00fanico sistema de transmisi\u00f3n do sinal \u00e9 o dixital. A este respecto, existen tanto canles de pago como canles gratu\u00edtas.\nOs principais xornais de pago non deportivos de circulaci\u00f3n nacional son \"El Pa\u00eds\" e \"El Mundo\", \u00f3s que se suman \"La Vanguardia\", \"La Voz de Galicia\", \"El Peri\u00f3dico\" e \"ABC\", ademais do gratu\u00edto \"20 minutos\". Na prensa deportiva destacan \"Marca\", \"As\", \"Mundo Deportivo\" e \"Sport\".\nEn canto a emisoras de radio cabe destacar Cadena SER, COPE, Onda Cero e Radio Nacional de Espa\u00f1a (RNE) como radios xeralistas nacionais, e Los 40 Principales ou Cadena 100 como radios tem\u00e1ticas.\nEn canto ao Terceiro Sector da Comunicaci\u00f3n (medios de comunicaci\u00f3n sen \u00e1nimo de lucro, principalmente locais, e dedicados a dar un servizo \u00e1 s\u00faa comunidade) moitos deles est\u00e1n agrupados na Rede de Medios Comunitarios, con sede en Cuac FM (A Coru\u00f1a)."}
{"id": "1267", "revid": "98629", "url": "https://gl.wikipedia.org/wiki?curid=1267", "title": "Din\u00e1mica", "text": "En f\u00edsica, a din\u00e1mica \u00e9 unha parte da mec\u00e1nica que trata das relaci\u00f3ns entre as forzas e os movementos que estas producen.\nAs primeiras noci\u00f3ns da din\u00e1mica bas\u00e9anse en principios que, contrariamente \u00f3s da xeometr\u00eda, non son nin evidentes nin susceptibles de ser sometidos \u00f3 control do rozamento ou da experiencia directa. Os principais principios son: principio de inercia (=Primeiro Principio da Din\u00e1mica), principio da composici\u00f3n dos efectos das forzas, do que se deriva o Segundo Principio da Din\u00e1mica ou Principio de Newton, e o principio de acci\u00f3n e reacci\u00f3n (=Terceiro Principio da Din\u00e1mica).\nIntroduci\u00f3n.\nA din\u00e1mica \u00e9 a parte da F\u00edsica que describe a evoluci\u00f3n no tempo dun sistema f\u00edsico en relaci\u00f3n \u00e1s causas que provocan os cambios de estado f\u00edsico e/ou estado de movemento. O obxectivo da din\u00e1mica \u00e9 describir os factores capaces de producir alteraci\u00f3ns dun sistema f\u00edsico, cuantificalos e xerar ecuaci\u00f3ns de movemento ou ecuaci\u00f3ns de evoluci\u00f3n para devandito sistema.\nO estudo da din\u00e1mica \u00e9 destacado nos sistemas mec\u00e1nicos (cl\u00e1sicos, relativistas ou cu\u00e1nticos), pero tam\u00e9n na termodin\u00e1mica e electrodin\u00e1mica. Neste artigo desenvolv\u00e9sense os aspectos principais da din\u00e1mica en sistemas mec\u00e1nicos, deix\u00e1ndose para outros artigos o estudo da din\u00e1mica en sistemas non-mec\u00e1nicos.\nHistoria.\nA primeira contribuci\u00f3n importante d\u00e9bese a Galileo Galilei. Os seus experimentos sobre corpos uniformemente acelerados conduciron a Isaac Newton a formular as s\u00faas leis fundamentais do movemento (no caso da primeira, reformular as ideas de Galileo), as cales presentou na s\u00faa obra principal \"Philosophiae Naturais Principia Mathematica\" (\"Principios matem\u00e1ticos da filosof\u00eda natural\") en 1687.\nOs cient\u00edficos actuais consideran que as leis que formulou Newton dan as respostas correctas \u00e1 maior parte dos problemas relativos aos corpos en movemento, pero existen excepci\u00f3ns. En particular, as ecuaci\u00f3ns para describir o movemento non son adecuadas cando un corpo viaxa a altas velocidades con respecto \u00e1 velocidade da luz ou cando os obxectos son de tama\u00f1o extremadamente pequenos comparables \u00f3s tama\u00f1os moleculares. As\u00ed, a mec\u00e1nica cl\u00e1sica en xeral, e a din\u00e1mica en particular, consid\u00e9rase unha aproximaci\u00f3n da Teor\u00eda da Relatividade e da Mec\u00e1nica Cu\u00e1ntica para pequenas velocidades e tama\u00f1os non moi pequenos.\nA comprensi\u00f3n das leis da din\u00e1mica cl\u00e1sica permitiulle \u00f3 home determinar o valor, direcci\u00f3n e sentido da forza que hai que aplicar para que se produza un determinado movemento ou cambio no corpo. Por exemplo, para facer que un foguete se afaste da Terra, hai que aplicar unha determinada forza para vencer a forza de gravidade que o atrae; do mesmo xeito, para que un mecanismo transporte unha determinada carga hai que aplicarlle a forza adecuada no lugar adecuado.\nC\u00e1lculo en din\u00e1mica.\nA trav\u00e9s dos conceptos de desprazamento, velocidade e aceleraci\u00f3n \u00e9 posible describir os movementos dun corpo ou obxecto sen considerar como foron producidos, disciplina que se co\u00f1ece co nome de cinem\u00e1tica. Pola contra, a din\u00e1mica \u00e9 a parte da mec\u00e1nica que se ocupa do estudo do movemento dos corpos sometidos \u00e1 acci\u00f3n das forzas.\nO c\u00e1lculo din\u00e1mico bas\u00e9ase no plan de ecuaci\u00f3ns do movemento e a s\u00faa integraci\u00f3n. Para problemas sinxelos \u00fasanse as ecuaci\u00f3ns da mec\u00e1nica newtoniana directamente auxiliados das leis de conservaci\u00f3n.\nLeis de conservaci\u00f3n.\nAs leis de conservaci\u00f3n poden formularse en termos de teoremas que establecen baixo que condici\u00f3ns concretas unha determinada magnitude \"cons\u00e9rvase\" (\u00e9 dicir, permanece constante en valor \u00f3 longo do tempo a medida que o sistema m\u00f3vese ou cambia co tempo). Ademais da lei de conservaci\u00f3n da enerx\u00eda as outras leis de conservaci\u00f3n importantes toman a forma de teoremas vectoriais. Estes teoremas son:\nEcuaci\u00f3ns de movemento.\nExisten diversos xeitos de suscitar ecuaci\u00f3ns de movemento que permitan predicir a evoluci\u00f3n no tempo dun sistema mec\u00e1nico en funci\u00f3n das condici\u00f3ns iniciais e as forzas actuantes. En mec\u00e1nica cl\u00e1sica existen varias formulaci\u00f3ns posibles para suscitar ecuaci\u00f3ns:\nDin\u00e1mica de sistemas mec\u00e1nicos.\nNa f\u00edsica existen dous tipos importantes de sistemas f\u00edsicos: os sistemas finitos de part\u00edculas e os campos. A evoluci\u00f3n no tempo dos primeiros pode ser descrita por un conxunto finito de ecuaci\u00f3ns diferenciais ordinarias, raz\u00f3n pola cal dise que te\u00f1en un n\u00famero finito de graos de liberdade. En cambio a evoluci\u00f3n no tempo dos campos require un conxunto de ecuaci\u00f3ns diferenciais en derivadas parciais, e en certo sentido formal comp\u00f3rtanse como un sistema de variables cun n\u00famero infinito de graos de liberdade.\nA maior\u00eda de sistemas mec\u00e1nicos son do primeiro tipo, a\u00ednda que tam\u00e9n existen sistemas de tipo mec\u00e1nico que son descritos de modo m\u00e1is sinxelo como campos, como sucede cos flu\u00eddos ou os s\u00f3lidos deformables. Tam\u00e9n sucede que alg\u00fans sistemas mec\u00e1nicos formados idealmente por un n\u00famero infinito de puntos materiais, como os s\u00f3lidos r\u00edxidos poden ser descritos mediante un n\u00famero finito de graos de liberdade.\nConceptos relacionados coa din\u00e1mica.\nInercia.\nNa din\u00e1mica introd\u00facese o concepto de inercia ou masa inercial. A definici\u00f3n do termo anterior non \u00e9 trivial. P\u00f3dese pensar como o escalar que relaciona a forza coa aceleraci\u00f3n. \u00c9 dicir, a resistencia que op\u00f3n o s\u00f3lido a ser acelerado.\nTraballo e enerx\u00eda.\nO traballo e a enerx\u00eda aparecen na mec\u00e1nica grazas \u00f3s teoremas enerx\u00e9ticos. O principal, e de onde se derivan os demais teoremas, \u00e9 o teorema da enerx\u00eda. Este teorema p\u00f3dese enunciar en versi\u00f3n diferencial ou en versi\u00f3n integral. En diante farase referencia \u00f3 Teorema da enerx\u00eda cin\u00e9tica como TEC.\nGrazas ao TEC p\u00f3dese establecer unha relaci\u00f3n entre a mec\u00e1nica e as demais ciencias como, por exemplo, a qu\u00edmica e a electrotecnia, de onde deriva a s\u00faa vital importancia."}
{"id": "1273", "revid": "5863", "url": "https://gl.wikipedia.org/wiki?curid=1273", "title": "Pernambuco", "text": "Pernambuco \u00e9 un estado brasileiro localizado no centro-leste da rexi\u00f3n Nordeste. Ten como l\u00edmites os Estados de Para\u00edba e Cear\u00e1 ao noroeste, o Oc\u00e9ano Atl\u00e1ntico ao leste, Alagoas e Ba\u00eda ao sur e Piau\u00ed ao oeste. Ocupa unha \u00e1rea de 98 281\u00a0km2 (un pouco m\u00e1is grande que Hungr\u00eda).\nA s\u00faa capital e cidade m\u00e1is poboada \u00e9 Recife. Outras importantes cidades pernambucanas son Jaboat\u00e3o dos Guararapes, Olinda, Caruaru, Paulista, Petrolina, Cabo Vit\u00f3ria de Santo Ant\u00e3o e Santa Cruz do Capibaribe. A illa de Fernando de Noronha forma parte administrativa do estado de Pernambuco.\nHistoria.\nEn 1534 a capitan\u00eda de Pernambuco foi doada a Duarte Coelho, quen fundou Recife e Olinda, e iniciou a cultura da cana de azucre, que tivo importante papel na historia econ\u00f3mica do pa\u00eds.\nEntre 1630 e 1654, quedou baixo dominio neerland\u00e9s, pasando por importantes transformaci\u00f3ns culturais, econ\u00f3micas e sociais no goberno do conde Maur\u00edcio de Nassau. \u00d3 final, os holandeses foron expulsados. O sentimento nativista e autonomista, derivado da expulsi\u00f3n dos holandeses, acabou provocando a Guerra dos Mascates, entre as cidades de Olinda e Recife, nos anos 1710 e 1711.\nA partir dese momento e coa decadencia da produci\u00f3n azucreira, a rexi\u00f3n entrou en declive. No s\u00e9culo XIX, Pernambuco foi escenario dunha serie de revoltas separatistas, verificadas en 1811 (Conspiraci\u00f3n dos Suasunas), 1817 (Revoluci\u00f3n Pernambucana), 1825 (Confederaci\u00f3n do Ecuador) e 1848 (Revoluci\u00f3n Praieira). Despois da independencia do Brasil en 1822 tornouse provincia do Imperio. Coa rep\u00fablica en 1889, tornouse estado.\nXeograf\u00eda.\nRelevo e hidrograf\u00eda.\nO relevo do estado \u00e9 moderado: 76% do territorio est\u00e1n abaixo dos 600m. Os r\u00edos principais son o S\u00e3o Francisco, Capibaribe, Ipojuca, Una, Paje\u00fa e o Jaboat\u00e3o.\nClima.\nO clima \u00e9 basicamente tropical, presentando tam\u00e9n variantes nalgunhas \u00e1reas: as cidades de Triunfo e Gravat\u00e1, por exemplo, presentan un clima m\u00e1is ameno influenciado pola altitude. A pluviosidade tam\u00e9n \u00e9 variada. Na \"Zona da Mata\" (rexi\u00f3n plana xunta a costa, ao leste do estado) e no \"Agreste\" (zona de transici\u00f3n situada no interior), o clima \u00e9 predominantemente tropical - quente e h\u00famido, con fortes choivas de inverno. Na maior parte do \"sert\u00e3o\" (centro e oeste do estado), o clima \u00e9 semi\u00e1rido - quente e bastante seco, debido \u00e1s poucas choivas. Nalgunhas rexi\u00f3ns, as precipitaci\u00f3ns anuais son inferiores a 300\u00a0mm. As secas m\u00e1is intensas poden durar m\u00e1is dun ano.\nAs excepci\u00f3ns na zona do \"sert\u00e3o\" son algunhas cidades con clima de altitude, con temperaturas que poden caer a 8\u00a0\u00b0C durante o inverno, como Triunfo, e nas beiras do r\u00edo S\u00e3o Francisco, \u00e1rea m\u00e1is h\u00famida que as veci\u00f1as por conta do r\u00edo.\nEconom\u00eda.\nA econom\u00eda bas\u00e9ase na agricultura (cana de azucre, mandioca), gander\u00eda, na industria (alimenticia, qu\u00edmica, metal\u00farxica, electr\u00f3nica, t\u00e9xtil) e turismo. O pau brasil, que despertou a cobiza dos europeos posibelmente ata antes da descuberta do Brasil, hoxe non ten m\u00e1is importancia econ\u00f3mica. Nos \u00faltimos anos, o turismo tam\u00e9n se destaca economicamente.\nAgricultura.\nDende o inicio da colonizaci\u00f3n portuguesa, o estado foi basicamente agr\u00edcola, destacando na produci\u00f3n nacional de cana de azucre debido \u00f3 clima e ao chan f\u00e9rtil. Nas \u00faltimas d\u00e9cadas, con todo, esa case monocultura feita para a produci\u00f3n de azucre e alcohol, v\u00e9n terminando. Est\u00e1n a ser exploradas tam\u00e9n a extracci\u00f3n doutros produtos vexetais, ademais da floricultura. Tam\u00e9n ten grande importancia internacional a produci\u00f3n irrigada de froitas - case que totalmente dirixida \u00e1 exportaci\u00f3n - ao longo do r\u00edo S\u00e3o Francisco e concentrada na cidade de Petrolina, en parte debido \u00f3 seu aeroporto internacional, con gran capacidade para avi\u00f3ns de carga. O municipio de Gravat\u00e1 \u00e9 o segundo m\u00e1is grande produtor de flores do pa\u00eds, detr\u00e1s soamente de San Paulo.\nIndustria.\nIndustrias modernas conc\u00e9ntranse pr\u00f3ximo \u00f3 porto de Suape, instalado en 1979. As principais industrias son de alimentos, qu\u00edmica, de materiais el\u00e9ctricos, comunicaci\u00f3ns, metalurxia e minerios non-met\u00e1licos.\nTurismo.\nNos \u00faltimos anos, unha das grandes fontes de renda do estado \u00e9 o turismo, grazas \u00f3s atractivos naturais, hist\u00f3ricos e culturais do estado. Este crecemento atraeu grandes redes internacionais de hoteis e levou \u00e1 modernizaci\u00f3n e ampliaci\u00f3n do aeroporto de Recife.\nOs atractivos poden ser agrupados en:"}
{"id": "1274", "revid": "98629", "url": "https://gl.wikipedia.org/wiki?curid=1274", "title": "Himno nacional", "text": "Un himno nacional (do lat. \"hymnu\") \u00e9 unha m\u00fasica ou canci\u00f3n patri\u00f3tica reco\u00f1ecida polo goberno dun pa\u00eds como a m\u00fasica ou canci\u00f3n oficial daquela naci\u00f3n. Durante os s\u00e9culos XIX e XX, co crecemento dos nacionalismos, a maior\u00eda dos pa\u00edses independentes adoptaron un himno nacional oficial. No caso das naci\u00f3ns sen estado o himno adoita ser elaborado ou recollido polos movementos de reivindicaci\u00f3n e liberaci\u00f3n nacional, e normalmente acaban por ser total ou parcialmente reco\u00f1ecidos polo estado que ostenta a soberan\u00eda, incluso sen que a separaci\u00f3n ou independencia se produza.\nAs\u00ed canci\u00f3ns como o Himno de Galicia, o Himno de Catalu\u00f1a, ou o Himno de Euskadi, representan respeitivamente as identidades do pobos galego, catal\u00e1n e \u00e9uscaro, son os seus himnos nacionais, a\u00ednda cando estes s\u00f3 te\u00f1en reco\u00f1ecida unha autonom\u00eda e non o dereito de autodeterminaci\u00f3n.\nUn exemplo moi ilustrativo de todo o dito \u00e1chase precisamente no himno galego, con letra de Eduardo Pondal e m\u00fasica de Pascual Veiga; foi historicamente defendido polo nacionalismo galego, e posteriormente, coa ca\u00edda do franquismo adoptado (s\u00f3 unha parte) como himno da nacionalidade hist\u00f3rica como figura no estatuto de autonom\u00eda. O nacionalismo, por\u00e9n, mant\u00e9n viva a versi\u00f3n completa do mesmo e a s\u00faa reivindicaci\u00f3n."}
{"id": "1275", "revid": "23204", "url": "https://gl.wikipedia.org/wiki?curid=1275", "title": "Himno do Brasil", "text": "O Himno Nacional Brasileiro \u00e9 o himno do Brasil. Composto por Francisco Manuel da Silva en 1831, a letra data de 1909 sendo o seu autor Joaquim Os\u00f3rio Duque Estrada. Foi oficializado pola lei n\u00ba 5.700, de 1 de setembro de 1971, publicada no Diario Oficial do 2 de setembro de 1971.\nHistoria e caracter\u00edsticas.\n\u00c9 un himno executado como sa\u00fado \u00e1 Bandeira Nacional e ao presidente da Rep\u00fablica, ao Congreso Nacional brasileiro e ao Supremo Tribunal Federal brasileiro. Tam\u00e9n \u00e9 de uso noutros casos que st\u00e1n determinados polos regulamentos de sa\u00fado ou cortes\u00eda internacional. A s\u00faa execuci\u00f3n est\u00e1 permitida mesmo na apertura de sesi\u00f3ns c\u00edvicas, nas cerimonias relixiosas de car\u00e1cter patri\u00f3tico e antes de eventos deportivos internacionais. A m\u00fasica do himno \u00e9 de Francisco Manuel da Silva e foi inicialmente composta para banda.\nEn 1831, tornouse popular con versos que lembraban a abdicaci\u00f3n de Pedro I, emperador do Brasil. Posteriormente, \u00e1 \u00e9poca da coroaci\u00f3n de Pedro II, a s\u00faa letra foi trocada e a composici\u00f3n, debido a s\u00faa popularidade, pasou a ser considerada como o himno nacional brasileiro, a\u00ednda cando non fora oficializado como tal. Logo da proclamaci\u00f3n da Rep\u00fablica brasileira os gobernantes abriran un concurso para a oficializaci\u00f3n dun novo himno, ga\u00f1ado por Leopoldo Miguez. Mentres, coas manifestaci\u00f3ns populares contrarias \u00e1 adopci\u00f3n do novo himno, o presidente da Rep\u00fablica, Deodoro da Fonseca, oficializou como Himno Nacional Brasileiro a composici\u00f3n de Francisco Manuel da Silva, establecendo que a composici\u00f3n de Leopoldo Miguez ser\u00eda o Himno da Proclama\u00e7\u00e3o da Rep\u00fablica.\nDurante o centenario da Proclamaci\u00f3n da Independencia, en 1922, finalmente a letra escrita polo poeta e xornalista Joaquim Os\u00f3rio Duque Estrada tornouse oficial. A orquestraci\u00f3n do himno \u00e9 de A. Assis Republicano e a s\u00faa instrumentaci\u00f3n para banda \u00e9 do tenente Ant\u00f4nio Pinto J\u00fanior. A adaptaci\u00f3n vocal foi feita por Alberto Nepomuceno e est\u00e1 prohibida a execuci\u00f3n de calquera outros arranxos vocais ou art\u00edstico-instrumentais do himno."}
{"id": "1277", "revid": "98629", "url": "https://gl.wikipedia.org/wiki?curid=1277", "title": "P\u00e9ndulo", "text": "En mec\u00e1nica, un p\u00e9ndulo \u00e9 un dispositivo formado por un obxecto suspendido dun punto fixo e que oscila dun lado a outro baixo a influencia da gravidade. O brazo executa movementos alternados en torno da posici\u00f3n central, chamada \"posici\u00f3n de equil\u00edbrio\". O p\u00e9ndulo \u00e9 moi utilizado en estudos da forza peso e do movemento oscilatorio, as\u00ed como mecanismos, como certos reloxos.\nA descuberta da periodicidade do movemento pendular foi feita por Galileo Galilei. O movemento dun p\u00e9ndulo simple comprende basicamente unha magnitude chamada per\u00edodo (simbolizada por \"T\"): \u00e9 o intervalo de tempo que o obxecto leva para percorrer toda a traxectoria (ou sexa, retornar a s\u00faa posici\u00f3n orixinal de lanzamento, unha vez que o movemento pendular \u00e9 peri\u00f3dico). Derivada desa magnitude, existe a frecuencia (\"f\"), numericamente igual ao inverso do per\u00edodo (f = 1 / T), e que polo tanto se caracteriza polo n\u00famero de veces (ciclos) que o obxecto percorre a traxectoria pendular nun intervalo de tempo espec\u00edfico. A unidade da frecuencia no SI \u00e9 o hertz, equivalente a un ciclo por segundo (1/s).\nEcuaci\u00f3n do movemento.\nDen\u00f3tase por formula_1 o \u00e1ngulo formado entre a vertical e o brazo de p\u00e9ndulo. Fanse as seguintes hip\u00f3teses:\n\u00c9 doado ver que a segunda lei de Newton fornece a seguinte ecuaci\u00f3n diferencial ordinaria non-lineal co\u00f1ecida como ecuaci\u00f3n do p\u00e9ndulo:\nF\u00f3rmula do Per\u00edodo para pequenas oscilaci\u00f3ns.\nPara pequenas oscilaci\u00f3ns, a aproximaci\u00f3n formula_5 fornece a seguinte expresi\u00f3n para o per\u00edodo do p\u00e9ndulo:\nT: per\u00edodo\nL: comprimento do f\u00edo\ng: aceleraci\u00f3n da gravidade\nPaga a pena lembrar que o per\u00edodo do p\u00e9ndulo non depende da masa e que o f\u00edo ten que ser non el\u00e1stico e de masa desprez\u00e1bel para que non altere o per\u00edodo(T).\nUnha expresi\u00f3n precisa para o per\u00edodo do p\u00e9ndulo, v\u00e1lida mesmo para amplitudes tan grandes como formula_7 d\u00e1se por:\nEstimando a lonxitude do p\u00e9ndulo.\nUsando o Sistema internacional de unidades (isto \u00e9, lonxitude en metros e tempo en segundos), ent\u00f3n, na superficie da Terra (\"g\" = 9,80665\u00a0m/s\u00b2), a lonxitude do p\u00e9ndulo pode estimarse de forma simple a partir do seu per\u00edodo:\nNoutras palabras:"}
{"id": "1279", "revid": "6", "url": "https://gl.wikipedia.org/wiki?curid=1279", "title": "Gravidade", "text": "A gravidade (do lat\u00edn gravitas), tam\u00e9n denominada interacci\u00f3n gravitacional ou gravitaci\u00f3n, \u00e9 un fen\u00f3meno natural polo cal os obxectos con masa ou enerx\u00eda son atra\u00eddos entre si, efecto maiormente observable na interacci\u00f3n entre os planetas, estrelas, galaxias e demais obxectos do universo, inclu\u00edda a luz. \u00c9 unha das catro interacci\u00f3ns fundamentais que orixina a aceleraci\u00f3n que experimenta un corpo f\u00edsico nas proximidades dun obxecto astron\u00f3mico. A gravidade \u00e9 a responsable de moitas das estruturas a grande escala do universo, como a formaci\u00f3n de estrelas a partir da atracci\u00f3n gravitacional de masas gasosas, ou a agrupaci\u00f3n destas en galaxias e c\u00famulos.\nA gravidade \u00e9 a m\u00e1is d\u00e9bil das catro interacci\u00f3ns fundamentais en f\u00edsica, aproximadamente 1038 veces m\u00e1is d\u00e9bil c\u00e1 interacci\u00f3n forte, 1036 veces menor c\u00e1 forza electromagn\u00e9tica e 1029 veces menor c\u00e1 interacci\u00f3n d\u00e9bil. Non ten, polo tanto, influencia importante a nivel de part\u00edculas subat\u00f3micas. Pola contra, \u00e9 a interacci\u00f3n dominante a escala macrosc\u00f3pica, sendo a causa da formaci\u00f3n, forma e traxectoria (\u00f3rbita) dos obxectos astron\u00f3micos.\nPara a maior\u00eda das aplicaci\u00f3ns e a nivel macrosc\u00f3pico, a gravidade est\u00e1 ben aproximada pola Lei da gravitaci\u00f3n universal de Newton, que describe a gravidade como unha forza que fai que dous corpos sexan atra\u00eddos entre si, cunha magnitude proporcional ao produto das s\u00faas masas e inversamente proporcional ao cadrado da distancia entre eles. No entanto, a gravidade descr\u00edbese con maior precisi\u00f3n mediante a teor\u00eda xeral da relatividade (proposta por Albert Einstein en 1915), que describe a gravidade non como unha forza, sen\u00f3n como unha consecuencia do movemento de masas ao longo de li\u00f1as xeod\u00e9sicas nun espazo-tempo curvo causado pola distribuci\u00f3n desigual da masa. O exemplo m\u00e1is extremo desta curvatura do espazo-tempo \u00e9 un burato negro, do cal nada, nin sequera a luz, pode escapar unha vez pasado o horizonte de sucesos do burato negro.\nGravidade f\u00edsica: Gravidade e gravitaci\u00f3n.\nPara sermos precisos, d\u00e9bese distinguir entre a gravitaci\u00f3n, que \u00e9 a forza de atracci\u00f3n que existe entre todas as part\u00edculas con masa no universo, e a gravidade, que \u00e9 a resultante, na superficie da Terra, da atracci\u00f3n da masa da Terra e mais da pseudo-forza centr\u00edfuga causada pola rotaci\u00f3n do planeta. Comunmente, gravidade e gravitaci\u00f3n \u00fasanse como sin\u00f3nimos.\nA gravitaci\u00f3n.\nA gravitaci\u00f3n \u00e9 a forza de gravidade que prende os obxectos \u00e1 superficie de planetas e, de acordo coa lei da inercia de Newton, \u00e9 responsable de manter certos obxectos en \u00f3rbita en torno uns dos outros.\nIsaac Newton escribiu nas s\u00faas memorias que, cando estaba a tentar comprender o que manti\u00f1a a L\u00faa no ceo, viu caer unha maz\u00e1 no seu pomar, e comprendeu que a L\u00faa non estaba suspensa no ceo mais si que ca\u00eda continuamente, como se fose unha b\u00f3la de can\u00f3n que fose disparada con tanta velocidade que nunca atinxe o chan xa que este tam\u00e9n \"cae\" debido \u00e1 curvatura da Terra.\nSegundo a terceira lei de Newton, dous obxectos calquera exercen unha atracci\u00f3n gravitacional, un no outro, de igual valor e direcci\u00f3n oposta.\nVelocidade da gravidade.\nA teor\u00eda da relatividade de Einstein pred\u00ed que a velocidade da gravidade (definida como a velocidade \u00e1 que os trocos na localizaci\u00f3n dunha masa se propagan a outras masas) debe ser consistente coa velocidade da luz. En 2002, a experiencia de Fomalont-Kopeikin produciu medici\u00f3ns da velocidade da gravidade que corresponderon a esta predici\u00f3n. Por\u00e9n, esta experiencia a\u00ednda non sufriu un proceso amplo de revisi\u00f3n, e est\u00e1 a atopar certo escepticismo por parte dos que afirman que Fomalont-Kopeikin non fixo m\u00e1is do que medir a velocidade da luz dunha forma intricada.\nLei de Newton de Gravitaci\u00f3n Universal.\nPouco se sab\u00eda sobre gravitaci\u00f3n ata o s\u00e9culo XVII, pois consider\u00e1base que leis diversas gobernaban os ceos e a Terra. A forza que manti\u00f1a a L\u00faa presa a Terra nada ti\u00f1a que ver coa forza que nos mant\u00e9n nela. Isaac Newton foi o primeiro en pensar na hip\u00f3tese de que as d\u00faas forzas posu\u00edsen a mesma natureza.\nNewton explica, \"Todos os obxectos no Universo atraen a todos os outros obxectos cunha forza dirixida ao longo da li\u00f1a que pasa polos centros dos dous obxectos, e que \u00e9 proporcional ao produto das s\u00faas masas e inversamente proporcional ao cadrado da separaci\u00f3n entre eles.\"\nNewton acabou por publicar a s\u00faa, a\u00ednda hoxe famosa, lei da gravitaci\u00f3n universal, no seu \"Principia Mathematica\", como:\nonde:\nRigorosamente falando, esta lei apl\u00edcase apenas a obxectos semellantes a puntos. Se os obxectos posu\u00edren extensi\u00f3n espacial, a verdadeira forza ter\u00e1 que ser atopada pola integraci\u00f3n das forzas entre os varios puntos. Por outra banda, pode probarse que para un obxecto cunha distribuci\u00f3n de masa esfericamente sim\u00e9trica, a integral resulta na mesma atracci\u00f3n gravitacional que ter\u00eda se fose unha masa puntual.\nForma Vectorial.\nA forma descrita previamente \u00e9 unha versi\u00f3n simplificada. Expr\u00e9sase m\u00e1is propiamente pola forma que segue (os valores en letra grosa representan valores vectoriais.)\nA forma abaixo descrita \u00e9 vectorialmente completa:\nonde:\nPara a forza na masa dous, simplemente tome o oposto do vector formula_11\nA principal diferenza entre as d\u00faas formulaci\u00f3ns \u00e9 que a segunda forma usa a diferenza na posici\u00f3n para constru\u00edr un vector que apunta dunha masa para a outra, e de a\u00ed divide o vector polo seu m\u00f3dulo para evitar que mude a magnitude da forza.\nComparaci\u00f3n coa forza electromagn\u00e9tica.\nA atracci\u00f3n gravitacional dos prot\u00f3ns \u00e9 aproximadamente un factor 10 36 m\u00e1is fraco que a repulsi\u00f3n electromagn\u00e9tica. Este factor \u00e9 independente de distancia, porque ambas as forzas son inversamente proporcionais ao cadrado da distancia. Iso significa que, nunha balanza at\u00f3mica, a gravidade mutua \u00e9 desprezable. Con todo, a forza principal entre os obxectos com\u00fans e a terra e entre corpos celestiais \u00e9 a gravidade, porque son (ou polo menos un deles \u00e9) electricamente case neutro: ata mesmo se en ambos os corpos hab\u00eda un exceso ou d\u00e9ficit dun electr\u00f3n por cada 10 18 prot\u00f3ns e neutr\u00f3ns isto xa ser\u00eda suficiente para cancelar a gravidade (ou no caso dun exceso nun e un d\u00e9ficit no outro: duplicar a atracci\u00f3n). \nA relativa fraqueza da gravidade pode ser demostrada cun pequeno im\u00e1n, que vai atraendo para riba anacos de ferro pousados no chan. O min\u00fasculo im\u00e1n consegue anular a forza gravitacional da Terra enteira.\nA gravidade \u00e9 pequena, a non ser que un dos dous corpos sexa grande, mais a pequena forza gravitacional exercida por corpos de tama\u00f1o ordinario pode ser demostrada con razoable facilidade por experiencias como a da barra de torsi\u00f3n de Cavendish.\nSistema Auto-Gravitacional.\nUn sistema auto-gravitacional \u00e9 un sistema de masas mantidas xuntas pola s\u00faa gravidade mutua.Un exemplo disto \u00e9 unha estrela.\nHistoria.\nNingu\u00e9n ten certeza se o conto sobre Newton e a maz\u00e1 procede, mais o raciocinio, con certeza, ten o seu valor. Ningu\u00e9n antes del ousou contrariar a Arist\u00f3teles \u00e9 dicir que as mesmas forzas que atraen unha maz\u00e1 cara ao chan, mante\u00f1en a L\u00faa, a Terra, e todos os planetas nas s\u00faas \u00f3rbitas.\nNewton non foi o \u00fanico en facer contribuci\u00f3ns significativas para a comprensi\u00f3n da gravidade. Antes del, Galileo Galilei corrixiu unha noci\u00f3n com\u00fan, obtida do mesmo Arist\u00f3teles, de que obxectos de masas diferentes caen con velocidades diferentes. Para Arist\u00f3teles, simplemente sentira que os obxectos de masa diferentes caesen en tempos diferentes da mesma altura e iso era dabondo para el. Galileo, por\u00e9n, tentou de feito lanzar obxectos de diferentes masa asemade, da mesma altura. Desprezando as diferenzas debido ao arrastre do ar, Galileo observou que todas as masas aceleran por igual. Usando a Segunda Lei de Newton, formula_12, \u00e9nos claro o porqu\u00e9:\nEsta ecuaci\u00f3n di que unha masa formula_4 acelerarase cara \u00e1 masa formula_5 cunha aceleraci\u00f3n formula_16 baixo a forza da gravidade, e dividindo ambos os lados da ecuaci\u00f3n por formula_4 obtemos:\nEn ningures na ecuaci\u00f3n previa aparece a masa do corpo. Cando tratamos con obxectos preto da superficie do planeta, o troco en \"r\" dividido polo \"r\" inicial \u00e9 tan pequeno que a aceleraci\u00f3n da gravidade aparece perfectamente constante. A aceleraci\u00f3n da gravidade na Terra ch\u00e1mase normalmente \"g\", cun valor de 9,8\u00a0m/s\u00b2. Galileo non ti\u00f1a as ecuaci\u00f3ns de Newton, e no entanto, a s\u00faa apreciaci\u00f3n da proporcionalidade da gravidade coa masa foi valios\u00edsima e, posiblemente influ\u00edu incluso na formulaci\u00f3n de Newton de como traballa a gravidade.\nA teor\u00eda xeral da gravidade de Einstein.\nA formulaci\u00f3n da gravidade por Newton \u00e9 bastante precisa para a maior\u00eda dos prop\u00f3sitos pr\u00e1cticos. Hai, as\u00ed \u00e9 todo, alg\u00fans problemas: \nPara o primeiro destes problemas, Einstein e Hilbert desenvolveron unha nova teor\u00eda da gravidade chamada relatividade xeral, publicada en 1915. Esta teor\u00eda pred\u00ed que a presenza de materia \"distorsiona\" a contorna espazo-tempo local, facendo que li\u00f1as aparentemente \"rectas\" no espazo e no tempo te\u00f1an caracter\u00edsticas que son normalmente asociadas a li\u00f1a \"curvas\". \nA\u00ednda que a relatividade xeral sexa, en canto teor\u00eda, m\u00e1is precisa que a lei de Newton, require tam\u00e9n un formalismo matem\u00e1tico significativamente m\u00e1is complexo. En vez de describir o efecto de gravitaci\u00f3n como unha \"forza\", Einstein introduciu o concepto de espazo-tempo curvo, onde os corpos se moven ao longo de traxectorias curvas.\nProbas experimentais.\nHoxe en d\u00eda ac\u00e9ptase a Relatividade Xeral como a descrici\u00f3n est\u00e1ndar da teor\u00eda gravitacional cl\u00e1sica. A Relatividade Xeral \u00e9 consistente con todas as medici\u00f3ns e experimentos dispo\u00f1ibles, inclu\u00edndo experimentos cruciais tales como os cl\u00e1sicos tests de relatividade xeral:\nOutras confirmaci\u00f3ns experimentais m\u00e1is recentes foron a deduci\u00f3n (indirecta) das ondas gravitacionais emitidas por estrelas binarias orbitantes, a existencia de estrela de neutr\u00f3ns e os furados negros, as lentes gravitacionais etc.\nHoxe en d\u00eda, os cient\u00edficos tentan que a Relatividade Xeral con experimentos mais precisos e directos, co obxectivo de verter luz na a\u00ednda desco\u00f1ecida relaci\u00f3n entre a Gravidade e m\u00e1is a mec\u00e1nica cu\u00e1ntica.\nMec\u00e1nica cu\u00e1ntica.\nA forza da gravidade, unha das catro forzas da natureza, \u00e9 a \u00fanica que obstinadamente rexeita ser cuantizada (as outras tres - o electromagnetismo, a forza forte e a forza fraca poden ser cuantizadas). Cuantizaci\u00f3n significa que a forza se mide en partes discretas, que non poden diminu\u00edr de tama\u00f1o, sen importar o que aconteza; alternativamente, esa interacci\u00f3n gravitacional \u00e9 transmitida por part\u00edculas chamadas gravit\u00f3ns. Os cient\u00edficos levan anos estudando o gravit\u00f3n, sen atoparen unha teor\u00eda cu\u00e1ntica consistente sobre iso. Moitos consideran que a Teor\u00eda de cordas alcanzar\u00e1 o grande obxectivo de unir Relatividade Xeral e Mec\u00e1nica Cu\u00e1ntica, mais esa promesa a\u00ednda non se realizou.\nAplicaci\u00f3ns Especiais de Gravidade.\nUnha diferenza de altura pode posibilitar unha presi\u00f3n \u00fatil nun l\u00edquido, como no caso do gotexamento Intravenoso e m\u00e1is a Torre de auga.\nA masa suspendida por un cabo a trav\u00e9s dunha polea posibilita unha tensi\u00f3n constante no cabo, inclu\u00edndo no outro lado da polea.\nComparaci\u00f3n da forza da gravidade en diferentes planetas.\nA aceleraci\u00f3n debido \u00e1 gravidade na superficie da Terra \u00e9, por convenci\u00f3n, igual a 9,80665 metros por segundo cadrado (o valor real var\u00eda lixeiramente ao longo da superficie da Terra). Esta medida co\u00f1\u00e9cese como gn, ge, g0, ou simplemente g. A listaxe que segue presenta a forza da gravidade (en m\u00faltiplos de g) na superficie dos diversos planetas do Sistema Solar:\nNota: (1) No caso dos xigantes gasosos (X\u00fapiter, Saturno, Urano e Neptuno), consid\u00e9rase como \"superficie\" a superficie superior das nubes.\nNos corpos esf\u00e9ricos, a gravidade superficial en m/s2 \u00e9 2.8 \u00d7 10\u221210 veces o radio en m veces a densidade media en kg/m\u00b3.\nGravidade en qu\u00edmica.\nEn qu\u00edmica, gravidade \u00e9 a densidade dun flu\u00eddo, particularmente un fuel. Expr\u00e9sase en graos, cos valores m\u00e1is baixos indicando l\u00edquidos m\u00e1is pesados e numerosos, e os valores m\u00e1is elevados indicando l\u00edquidos m\u00e1is leves. V\u00e9xase gravidade espec\u00edfica.\nGravidade artificial.\nComo arma para o estudo dos efectos da gravidade, \u00fasanse aparellos para simular gravidade ou a s\u00faa ausencia, como m\u00e1quinas centr\u00edfugas e avi\u00f3ns en descenso libre ou forzado. As s\u00faas condici\u00f3ns de funcionamento semellan as sufridas nas aceleraci\u00f3ns de engalaxe do planeta nun veh\u00edculo para a posta en \u00f3rbita ou a falta de gravidade aparente unha vez en \u00f3rbita."}
{"id": "1280", "revid": "45576", "url": "https://gl.wikipedia.org/wiki?curid=1280", "title": "S\u00e9culo XIX", "text": "s\u00e9culo XVIII &lt; s\u00e9culo XIX &gt; s\u00e9culo XX\nEnt\u00e9ndese referido \u00e1 era cristi\u00e1. Tempo entre o 1 de xaneiro de 1801 e o 31 de decembro de 1900. Consid\u00e9rase o s\u00e9culo da \"era moderna\"."}
{"id": "1281", "revid": "23204", "url": "https://gl.wikipedia.org/wiki?curid=1281", "title": "Presi\u00f3n", "text": "Presi\u00f3n \u00e9 a propiedade f\u00edsica que corresponde \u00e1 forza aplicada sobre unha superficie (real ou imaxinaria).\nM\u00e1is formalmente, a presi\u00f3n \u00e9 a medida da compo\u00f1ente normal da forza que act\u00faa sobre unha superficie (\u00e1rea):\nonde:\nA\u00ednda que a forza sexa unha magnitude vectorial, a presi\u00f3n \u00e9 unha cantidade escalar, isto \u00e9, non ten direcci\u00f3n.\nA unidade no SI para medir a presi\u00f3n \u00e9 o pascal (Pa), equivalente a unha forza de 1 newton por unha \u00e1rea de 1 metro cadrado (N/m2). A presi\u00f3n exercida pola atmosfera ao nivel do mar corresponde a 101 325 Pa, e ese valor \u00e9 normalmente asociado a unha unidade chamada atmosfera patr\u00f3n.\nA presi\u00f3n relativa def\u00ednese como a diferenza entre a presi\u00f3n absoluta e a presi\u00f3n atmosf\u00e9rica. O aparello destinado a medir a presi\u00f3n relativa \u00e9 o man\u00f3metro. A presi\u00f3n atmosf\u00e9rica m\u00eddese cun bar\u00f3metro.\nPara informaci\u00f3ns sobre a presi\u00f3n interna exercida polo sangue no organismo humano, vexa presi\u00f3n arterial.\nOutras unidades.\nBaria \u00e9 a unidade de presi\u00f3n no sistema CGS e vale unha dyna/cm2\nBar \u00e9 un m\u00faltiplo da Baria : 1 bar = 106 barias\nPsi (pound per square inch), libra por polgada cadrada, \u00e9 a unidade de presi\u00f3n no sistema ingl\u00e9s/americano\nA t\u00e1boa presenta os valores para a transformaci\u00f3ns das unidades;\nexplo: 1 atm = 1,013.10+5\u00a0 Pa"}
{"id": "1282", "revid": "6939", "url": "https://gl.wikipedia.org/wiki?curid=1282", "title": "Superficie", "text": "En matem\u00e1ticas, unha superficie \u00e9 un obxecto topol\u00f3xico que, intuitivamente falando, \u00e9 localmente \"parecido\" (homeomorfo) ao plano cartesiano formula_1, \u00e9 dicir para cada punto P na superficie hai unha veci\u00f1anza de P na superficie que \u00e9 homeomorfa a un disco aberto de formula_1 e isto d\u00e1nos un sistema local de coordenadas contorna ao momento na superficie. Podemos chamar ao homeomorfismo local que vai da superficie a formula_1 como \"carta\" e ao inverso (deste homeomorfismo) \"parametrizaci\u00f3n\".\nNon sempre \u00e9 posible parametrizar unha superficie cun \u00fanico homeomorfismo local.\nExemplos: A esfera, o touro, o plano proxectivo, a botella de Klein, son instancias de superficies pechadas, \u00e9 dicir sen fronteira.\nUn disco (en formula_1), un cilindro e a banda de M\u00f6bius son exemplos de superficies con fronteira.\nTam\u00e9n as superficies se distinguen segundo sexan orientables ou non. Dise que unha superficie \u00e9 non orientable se\ncont\u00e9n polo menos unha \"subsuperficie\" que \u00e9 homeomorfa a unha banda de M\u00f6bius pechada. Caso contrario dise orientable."}
{"id": "1286", "revid": "181", "url": "https://gl.wikipedia.org/wiki?curid=1286", "title": "Anh\u00eddrido carb\u00f3nico", "text": ""}
{"id": "1287", "revid": "47401", "url": "https://gl.wikipedia.org/wiki?curid=1287", "title": "Elemento", "text": ""}
{"id": "1289", "revid": "27155", "url": "https://gl.wikipedia.org/wiki?curid=1289", "title": "Hidr\u00f3xeno (hom\u00f3nimos)", "text": "O hidr\u00f3xeno \u00e9 un elemento qu\u00edmico. Tam\u00e9n podemos referirnos \u00e1:"}
{"id": "1290", "revid": "23204", "url": "https://gl.wikipedia.org/wiki?curid=1290", "title": "1766", "text": "Outros.\nHistoria ano a ano"}
{"id": "1291", "revid": "1131", "url": "https://gl.wikipedia.org/wiki?curid=1291", "title": "Mercurio (elemento)", "text": "O mercurio (chamado popularmente azougue, amais da forma literaria hidrarxirio) \u00e9 un elemento metal l\u00edquido a temperatura ambiente de n\u00famero at\u00f3mico 80, moi denso, de cor branca prateada. Algunhas das fontes de emisi\u00f3n \u00e1 atmosfera ou \u00f3 ambiente en xeral m\u00e1is importantes deste contaminante t\u00f3xico e bioacumulable son a incineraci\u00f3n de residuos ou determinados procesos industriais.\nO mercurio aparece en dep\u00f3sitos en todo o mundo, principalmente como cinabrio (sulfuro de mercurio). O pigmento vermello denominado vermell\u00f3n obtense triturando cinabrio natural ou sulfuro de mercurio obtido por s\u00edntese.\nO envelenamento por mercurio pode resultar da exposici\u00f3n \u00e1s formas solubles en auga do mercurio (como o cloruro merc\u00farico ou o metilmercurio), pola inhalaci\u00f3n de vapor de mercurio, ou pola inxesti\u00f3n de calquera das s\u00faas formas."}
{"id": "1292", "revid": "56817", "url": "https://gl.wikipedia.org/wiki?curid=1292", "title": "Atmosfera (hom\u00f3nimos)", "text": "O termo atmosfera pode referirse:"}
{"id": "1293", "revid": "89787", "url": "https://gl.wikipedia.org/wiki?curid=1293", "title": "Electrodin\u00e1mica cu\u00e1ntica", "text": "A electrodin\u00e1mica cu\u00e1ntica \u00e9 a relativista teor\u00eda cu\u00e1ntica de campos da electrodin\u00e1mica. En esencia, describe como interact\u00faan a luz e a materia, e \u00e9 a primeira teor\u00eda onde se acada o acordo completo entre a mec\u00e1nica cu\u00e1ntica e a relatividade especial. Matematicamente, a electrodin\u00e1mica cu\u00e1ntica describe t\u00f3dolos fen\u00f3menos relacionados coas part\u00edculas electricamente cargadas que interact\u00faan por medio do intercambio de fot\u00f3ns e representa a contraparte cu\u00e1ntica da electrodin\u00e1mica cl\u00e1sica, o cal lle d\u00e1 unha volta completa \u00e1s teor\u00edas de interacci\u00f3n da luz e da materia.\nEn termos t\u00e9cnicos, a electrodin\u00e1mica cu\u00e1ntica pode ser descrita como teor\u00eda da perturbaci\u00f3n do baleiro cu\u00e1ntico electromagn\u00e9tico. Richard Feynman chamouna \"a xoia da f\u00edsica\" pola s\u00faa extremadamente exacta predicci\u00f3n de cantidades como o intre magn\u00e9tico an\u00f3malo do electr\u00f3n e o desprazamento de Lamb dos niveis enerx\u00e9ticos do hidr\u00f3xeno."}
{"id": "1294", "revid": "1505", "url": "https://gl.wikipedia.org/wiki?curid=1294", "title": "Electrodin\u00e1mica cl\u00e1sica", "text": "A electrodin\u00e1mica cl\u00e1sica ou electromagnetismo cl\u00e1sico \u00e9 a teor\u00eda do electromagnetismo que se desenvolveu ao longo do s\u00e9culo XIX, de xeito destacado por James Clerk Maxwell. Esta teor\u00eda d\u00e1 unha boa descrici\u00f3n dos fen\u00f3menos electromagn\u00e9ticos sempre que as lonxitudes e as forzas dos campos sexan o suficientemente grandes como para non ter que ter en consideraci\u00f3n os efectos da mec\u00e1nica cu\u00e1ntica (v\u00e9xase electrodin\u00e1mica cu\u00e1ntica).\nMatematicamente fundamentase na aplicaci\u00f3n da transformaci\u00f3n de Lorentz na forza de Coulomb mediante unha carga el\u00e9ctrica puntual para atopar a forza entre as cargas que se moven"}
{"id": "1296", "revid": "4517876", "url": "https://gl.wikipedia.org/wiki?curid=1296", "title": "Ecuaci\u00f3ns de Maxwell", "text": "As ecuaci\u00f3ns de Maxwell son un conxunto de ecuaci\u00f3ns establecido por Maxwell en 1864, que relaciona os campos el\u00e9ctrico e magn\u00e9tico entre si coa distribuci\u00f3n especial de cargas e correntes el\u00e9ctricas. Son unha formulaci\u00f3n axiom\u00e1tica do electromagnetismo e abren o cami\u00f1o \u00e1 teor\u00eda do campo electromagn\u00e9tico e a teor\u00eda electromagn\u00e9tica da luz.\nForma diferencial.\nNa s\u00faa forma diferencial, son as seguintes:\nCon:\nE onde:\nExplicaci\u00f3n.\nA primeira ecuaci\u00f3n formula_1 expresa que a variaci\u00f3n do campo equivale \u00e1 densidade de carga, \u00e9 unha extensi\u00f3n da Lei de Coulomb. unha li\u00f1a de campo sae dunha carga e acaba noutra.\nA segunda formula_2 di que non existen cargas magn\u00e9ticas, polo tanto as li\u00f1as de campo non te\u00f1en comezo nin fin.\nA terceira formula_3 expresa a lei de induci\u00f3n, e di que o campo el\u00e9ctrico \u00e9 igual \u00e1 variaci\u00f3n da densidade de fluxo con sentido contrario (Lei de Lenz) Esta ecuaci\u00f3n \u00e9 a base de todas as m\u00e1quinas el\u00e9ctricas.\nA \u00faltima formula_4 di que o que orixina o campo magn\u00e9tico \u00e9 por unha parte as correntes circulantes e por outro a variaci\u00f3n do campo el\u00e9ctrico."}
{"id": "1297", "revid": "1576", "url": "https://gl.wikipedia.org/wiki?curid=1297", "title": "Galileo", "text": ""}
{"id": "1299", "revid": "98629", "url": "https://gl.wikipedia.org/wiki?curid=1299", "title": "1879", "text": "Outros.\nHistoria ano a ano"}
{"id": "1300", "revid": "5312", "url": "https://gl.wikipedia.org/wiki?curid=1300", "title": "1955", "text": "1955 (MCMLV) foi un ano com\u00fan comezado en s\u00e1bado segundo o calendario gregoriano.\nOutros.\nHistoria ano a ano"}
{"id": "1301", "revid": "5312", "url": "https://gl.wikipedia.org/wiki?curid=1301", "title": "1905", "text": "1905 (MCMV) foi un ano com\u00fan comezado en domingo segundo o calendario gregoriano.\nOutros.\nHistoria ano a ano"}
{"id": "1303", "revid": "5312", "url": "https://gl.wikipedia.org/wiki?curid=1303", "title": "1921", "text": "1921 (MCMXXI) foi un ano com\u00fan comezado en s\u00e1bado segundo o calendario gregoriano."}
{"id": "1304", "revid": "1131", "url": "https://gl.wikipedia.org/wiki?curid=1304", "title": "1864", "text": ""}
{"id": "1305", "revid": "1888", "url": "https://gl.wikipedia.org/wiki?curid=1305", "title": "Historia de Espa\u00f1a", "text": "Malia que non se pode falar de historia de Espa\u00f1a como tal at\u00e9 a fundaci\u00f3n do estado espa\u00f1ol, este artigo ref\u00edrese \u00e1 historia dos territorios que ocupa actualmente.\nPrehistoria.\nPer\u00edodo magdaleniano.\nHai entre 25.000 e 12.000 anos fix\u00e9ronse pinturas rupestres en Pinal, Pe\u00f1a de C\u00e1ndamo, El Pendal, Pasiega, Ribadesella e Altamira. Os grupos humanos estaban organizados en torno \u00e1 familia. Econom\u00eda de caza e recolecci\u00f3n.\nNeol\u00edtico.\nXorden a gander\u00eda e a agricultura o que propicia os primeiros asentamentos sedentarios. (V\u00e9xase arqueolox\u00eda, antropolox\u00eda, palinolox\u00eda e antracolox\u00eda). Foi tam\u00e9n neste per\u00edodo cando se produciu un importante aumento da poboaci\u00f3n.\n7.000 \u00f3 3.000 a. C. desigual desenvolvemento da revoluci\u00f3n neol\u00edtica, sobre todo debido \u00e1 particular xeograf\u00eda ib\u00e9rica. As\u00ed, na Meseta chegaron os cambios de xeito m\u00e1is tard\u00edo que nas costas andaluzas, levantinas e catal\u00e1s. Unha caracter\u00edstica salientable desta \u00e9poca \u00e9 o singular traballo da cer\u00e1mica na ribeira do Mediterr\u00e1neo. Os adornos dos instrumentos cer\u00e1micos estaban feitos, na s\u00faa meirande parte, con cunchas. A s\u00faa econom\u00eda estaba baseada principalmente no troco.\nIdade de ferro.\nNo s\u00e9culo IX a. C. pobos celtas procedentes de Europa central entran na pen\u00ednsula atravesando os Pireneos. Ata o s\u00e9culo V a. C. non paran de chegar novos pobos celtas como: belones, perendones, sefes, lugones e belgas.\nEspa\u00f1a prerromana.\nColonizaci\u00f3n grega, fenicia e cartaxinesa.\nArredor do 1100 a.C. f\u00fandase a colonia fenicia de Gadir (C\u00e1diz). Expansi\u00f3n nos seguintes anos polo Baixo Guadalquivir ata Estremadura. As colonias fenicias comezaron sendo portos fortificados. Pouco a pouco co aumento do comercio cos ind\u00edxenas comezan a fundar vilas no interior.\nTartessos (s\u00e9c. IX a.C. - VI a.C.), primeira naci\u00f3n urbana e centralizada (Monarqu\u00eda) da pen\u00ednsula. \u00c9poca: baixo bronce. Lugar: Andaluc\u00eda Occidental. Reis coma Argantonio utilizaban a guerreiros mercenarios celtas para afirma-lo seu poder. Econom\u00eda baseada nas minas e o comercio con gregos e fenicios. Relixi\u00f3n sem\u00edtica \u00f3 estilo fenicio. Culto \u00e1 deusa Astart\u00e9 de Tiro (L\u00edbano) (a Ishtar dos Babilonios). O reino establ\u00e9cese na desembocadura do r\u00edo Guadalquivir, no tri\u00e1ngulo formado por Sevilla, Huelva e C\u00e1diz. Trala decadencia do s\u00e9culo VI a. C. ese reino herdar\u00edano os turdetanos, xa so a influencia cartaxinesa. Destacan os sitios arqueol\u00f3xicos de Lora del R\u00edo, Camas (Sevilla), Riotinto (Huelva) e o santuario de Cancho Roano en Zalamea de la Serena (Badaxoz).\nS\u00e9culo VI a.C. fundaci\u00f3n de Emporion (Emp\u00faries) polos gregos f\u00f3ceos. Competici\u00f3n comercial entre gregos e fenicios. Ac\u00fa\u00f1ase moeda por primeira vez na pen\u00ednsula.\nS\u00e9culos VI \u00f3 III a. C. Cartago domina as colonias fenicias ib\u00e9ricas.\nNo ano 238 a. C. Cartago, seguindo unha pol\u00edtica de expansi\u00f3n imperialista, manda a Am\u00edlcar Barca desembarcar en Gadir. Atopa resistencia turdetana. O seguinte xeneral, Asdr\u00fabal consegue o reco\u00f1ecemento fronteirizo coa Rep\u00fablica Romana no r\u00edo Ebro. Fundaci\u00f3n de Cartago Nova (Cartagena).\nAn\u00edbal, fillo de Am\u00edlcar, ataca Sagunt no 219 a. C. Roma declara a guerra a Cartago, comeza a segunda guerra p\u00fanica.\nDominaci\u00f3n romana.\nA Rep\u00fablica Romana competindo contra o poder de Cartago no marco das guerras p\u00fanicas, chega no 218 a.C. \u00e1 Pen\u00ednsula Ib\u00e9rica. Comeza a s\u00faa conquista, que non rematar\u00e1 ata o 19 da nosa era. Todo este per\u00edodo non \u00e9 uniforme, xa que \u00f3 longo de toda a dominaci\u00f3n sempre houbo conatos de resistencia, tanto da poboaci\u00f3n aut\u00f3ctona, como da pequena aristocracia hispanorromana.\nAs orixes administrativas espa\u00f1olas parten da \u00e9poca romana e a s\u00faa divisi\u00f3n provincial.\n209 a.C.: Declive do ex\u00e9rcito de An\u00edbal Barca en Italia e comezo da gran conquista de Hispania por parte de Roma. Esta anexiona a pen\u00ednsula e p\u00e1rtea en d\u00faas provincias: Hispania citerior e Hispania ulterior.\nDo 143 a. C. \u00f3 139 a. C. revolta lusitana contra as lexi\u00f3ns de Roma. Viriato alcanza gran fama como caudillo.\n133 a. C. os numantinos prefiren morrer abrasados que renderen a praza fronte \u00e1s tropas de Emiliano Escipi\u00f3n.\n27 a. C. divisi\u00f3n da pen\u00ednsula en Tarraconensis, Baetica e Lusitania.\n264, os suevos e os francos chegan a Tarracino (Tarragona). Son expulsados polas tropas romanas.\n409, os suevos establ\u00e9cense na Gallaecia.\n\u00c9poca xerm\u00e1nica.\nRuralizaci\u00f3n xeneralizada da sociedade. Seguindo a t\u00f3nica do Baixo Imperio, as cidades seguen a perder poboaci\u00f3n en favor do campo. Cada vez m\u00e1is latifundios dependen de pequenos se\u00f1ores feudais que te\u00f1en o poder efectivo.\n585 O rei visigodo Leovixildo faise co trono do reino de Galicia. Uni\u00f3n pol\u00edtica da Pen\u00ednsula Ib\u00e9rica e Septimania.\n586 - 601 reinado de Recaredo, enfrontamentos cos borgo\u00f1\u00f3ns na Septimania e cos bizantinos en Levante. \n586, alzamento suevo comandado por Malarico. 587 Recaredo, fillo de Leovixildo, conv\u00e9rtese \u00f3 catolicismo. Uni\u00f3n relixiosa da pen\u00ednsula.\n633 IV Concilio de Toledo. Obriga \u00f3s xudeus a se bautizaren. Os novos reis deben ser confirmados pola Igrexa.\n711, batalla de Guadalete, os musulm\u00e1ns desembarcan na pen\u00ednsula e derrotan a don Rodrigo.\nDominio \u00e1rabe.\nAl-Andalus coincidiu con \"a Convivencia\", unha era de relativa tolerancia relixiosa, e coa idade de ouro da cultura xud\u00eda na pen\u00ednsula ib\u00e9rica.\nO interese musulm\u00e1n na pen\u00ednsula volveu con forza ao redor do ano 1000, cando Al-Mansur (co\u00f1ecido como Almanzor), saque\u00f3 Barcelona (985). Segundo o seu fillo, outras cidades cristi\u00e1s foron obxecto de numerosas incursi\u00f3ns.\nLogo da morte do seu fillo, o califato afundiuse nunha guerra civil e dividiuse nos chamados \"Reinos de Taifas\". Os reis das taifas competiron entre si non s\u00f3 na guerra, sen\u00f3n tam\u00e9n na protecci\u00f3n das artes e a cultura, que gozaron dunha recuperaci\u00f3n breve. Os reinos de taifas perderan terreo fronte aos reinos cristi\u00e1ns do norte e, logo da perda de Toledo en 1085, os gobernantes musulm\u00e1ns de mala gana invitaron aos almor\u00e1bides, que invadiron A o-Andalus desde o norte de \u00c1frica e estableceron un novo imperio. No s\u00e9culo XII o Imperio almor\u00e1bide rompeuse de novo, s\u00f3 para ser tomado pola invasi\u00f3n almohade, que foron derrotados na decisiva batalla das Navas de Tolosa en 1212.\nA Espa\u00f1a medieval foi escenario de guerra case constante entre musulm\u00e1ns e cristi\u00e1ns. Os almohades, que tomaran o control dos magreb\u00eds, dos almor\u00e1bides e dos territorios andaluces polo 1147, superaron con fartura aos almor\u00e1bides na perspectiva fundamentalista, e trataron aos Dhimmis con dureza. O trato cara aos xudeus neste momento na pen\u00ednsula ib\u00e9rica variara moito entre os distintos reinos musulm\u00e1ns e cristi\u00e1ns. O emirato de Granada de mediados do s\u00e9culo XIII foi o \u00fanico reino independente musulm\u00e1n en Espa\u00f1a, que durar\u00eda ata 1492. Malia a diminuci\u00f3n dos reinos musulm\u00e1ns e controlados, \u00e9 importante ter en conta os efectos a longo prazo que se exercen sobre a pen\u00ednsula polos musulm\u00e1ns na tecnolox\u00eda, a cultura e a sociedade.\nNeste tempo, os reis de Arag\u00f3n gobernaron territorios que consist\u00edan non s\u00f3 no Reino de Arag\u00f3n, sen\u00f3n tam\u00e9n no Principado de Catalu\u00f1a, e m\u00e1is tarde das Illas Baleares, o Reino de Valencia, Sicilia, N\u00e1poles e Sarde\u00f1a. A Compa\u00f1\u00eda catal\u00e1 procedeu a ocupar o ducado de Atenas, que se coloca baixo a protecci\u00f3n dun pr\u00edncipe da Casa de Arag\u00f3n, que o gobernou ata 1379.\nImperio espa\u00f1ol.\nVer Renacemento en Espa\u00f1a\nReis Cat\u00f3licos, s\u00e9c. XV.\nCo matrimonio (1474) da ra\u00ed\u00f1a Isabel de Castela e Fernando de Arag\u00f3n, cr\u00e9ase o primeiro goberno realmente unitario dende a \u00e9poca visig\u00f3tica (l\u00e9mbrese Recaredo \"Rex Hispanorum\").\nO 2 de xaneiro de 1492, o derradeiro rei musulm\u00e1n (Boabdil) de Granada \u00e9 deposto e remata a Reconquista.\nO 12 de outubro de 1492, da man de Cristovo Col\u00f3n, apoiado polos Reis Cat\u00f3licos, unha expedici\u00f3n descubriu Am\u00e9rica. Estaba composta por unha nao (a \"Santa Mar\u00eda\") e d\u00faas carabelas (a \"Ni\u00f1a\" e a \"Pinta\").\nCreaci\u00f3n do Tribunal da Santa Inquisici\u00f3n. Este tribunal perdurar\u00eda ata ben entrado o s\u00e9culo XIX.\nExpulsi\u00f3n dos xudeus. Os Reis Cat\u00f3licos seguiron sempre unha pol\u00edtica centralizadora e homoxeneizante.\nA creaci\u00f3n de instituci\u00f3ns centralizadoras, tanto xur\u00eddicas como militares, converten a Espa\u00f1a nun dos primeiros estados modernos do Renacemento que abandona a Idade Media.\nConquista das Illas Canarias.\nA conquista das Illas Canarias por parte da Coroa de Castela levouse a cabo entre 1402 e 1496. P\u00f3dense distinguir dous per\u00edodos neste proceso: a Conquista se\u00f1orial, levada a cabo pola nobreza a cambio dun pacto de vasalaxe, e a Conquista reguenga, levada a cabo directamente pola Coroa, durante o reinado dos Reis Cat\u00f3licos.\nPara o seu estudo, os historiadores distinguen dous per\u00edodos na conquista de Canarias:\nForxa do Imperio.\nTrala morte de Isabel I (1504), Xoana como herdeira pasou a se-la nova ra\u00ed\u00f1a, pero Fernando de Arag\u00f3n tivo que facerse co poder (rexente de Castela e Rei de Arag\u00f3n) de ambos os reinos por mor do complicado estado mental da s\u00faa filla. En 1509 tomouse a decisi\u00f3n de encerra-la no castelo de Tordesillas. Xoana falecer\u00eda o 12 de abril de 1555.\nCando morre Fernando, asume a xefatura do Estado o seu neto Carlos, pero ata 1555 seguiu figurando Xoana I como ra\u00ed\u00f1a legal, aparecendo o seu nome en t\u00f3dolos documentos oficiais da coroa.\nCarlos I.\nA maior ambici\u00f3n de Carlos I de Espa\u00f1a (rei de 1516 a 1556) e V de Alema\u00f1a (emperador de 1519 a 1556), era a de crear un imperio universal de car\u00e1cter cat\u00f3lico. Mellor non puido empezar, xa que \u00f3s dominios espa\u00f1ois en Espa\u00f1a, Italia e Am\u00e9rica, se unir\u00edan os dos Habsburgo, e no 1519 os estados alem\u00e1ns elixir\u00edano emperador do Sacro Imperio Romano Xerm\u00e1nico. No 1526 obter\u00eda o Milanesado (Tratado de Madrid), a finais desa d\u00e9cada obter\u00eda as posesi\u00f3ns do ducado de Borgo\u00f1a, tras vencer unha e outra vez (Pavia, Bicoca...) a Francisco I de Francia. Este \u00faltimo ducado ter\u00edao que devolver polas presi\u00f3ns da alianza de Francia, o Papa e os pr\u00edncipes italianos (Liga de Cognac).\nEn 1521 o levantamento comuneiro en Castela \u00e9 sufocado en Villalar. En 1532 franceses, otom\u00e1ns e pr\u00edncipes alem\u00e1ns en desacordo coa Dieta de Ausburgo (Liga de Esmalcalda), reb\u00e9lanse contra Carlos. Os turcos sitian Viena e os terzos espa\u00f1ois levantan o asedio, logo, en 1535 Carlos toma Tunes, non podendo evitar a perda de Savoia \u00f3s franceses. En 1544 tivo lugar a paz de Cr\u00e9py, pola que Francisco I se viu obrigado a rompe-la alianza con Solim\u00e1n o Magn\u00edfico, emperador turco, e loitar pola unidade dos cristi\u00e1ns.\nEn 1547 tivo lugar a vitoria de M\u00fchlberg. Henrique II, novo rei franc\u00e9s, al\u00edase coa Liga de Esmalcalda. En 1555 acadouse a paz de Ausburgo, Carlos I reco\u00f1ece o dereito \u00e1 liberdade relixiosa no imperio. 25 de outubro, Carlos abdica no seu irm\u00e1n e no seu fillo.\n21 de setembro de 1558, morre no mosteiro de Yuste, Estremadura.\nFilipe II.\nO 25 de outubro de 1556 Filipe II de Espa\u00f1a pasa a ser coroado rei \"das Espa\u00f1as e das Indias\". Este monarca herdar\u00eda t\u00f3dalas posesi\u00f3ns do seu pai ag\u00e1s as do Imperio Alem\u00e1n. Coma o seu pai foi o monarca m\u00e1is poderoso do seu tempo. Trala anexi\u00f3n de Portugal reinou tam\u00e9n sobre o imperio desta naci\u00f3n.\nUni\u00f3n peninsular: Vacante o trono portugu\u00e9s, Filipe II fillo da infanta Isabel de Portugal era o candidato m\u00e1is axeitado, por\u00e9n, parte da nobreza lusa defendeu a candidatura do Prior de Crato, fillo bastardo do rei Don Sebasti\u00e1n. O Duque de Alba cruzou a pen\u00ednsula e apareceu no territorio portugu\u00e9s cun inmenso ex\u00e9rcito formado por terzos de veteranos das guerras contra Francia (os \"terzos de Alba\"). Venceu \u00e1s tropas reunidas para defender a Crato nun paseo militar. Filipe II foi proclamado rei de Portugal nas Cortes de Thomar (1580), xurando respecta-los foros e os privilexios, tal como se vi\u00f1a facendo por exemplo con Arag\u00f3n ou Navarra.\nEn 1598 Filipe morr\u00eda no mosteiro-palacio de El Escorial. As s\u00faas guerras contra Francia e Inglaterra, as sublevaci\u00f3ns dos Pa\u00edses Baixos e o esforzo da expansi\u00f3n colonial esgotaran as s\u00faas forzas e as de todo o reino. Intu\u00edase unha pr\u00f3xima decadencia do imperio, pero esta tardar\u00eda case medio s\u00e9culo en sa\u00edr \u00e1 superficie. Filipe II deixou como herdeiro \u00f3 seu fillo Filipe froito do seu cuarto e derradeiro matrimonio con Ana de Austria.\nDecadencia.\nDurante o reinado dos tres \u00faltimos Austrias, so monarcas ir\u00e1n perdendo influenxia pol\u00edtica pese a continuar posuindo o patrimonio real m\u00e1is grande do mundo, con presenza nos cinco continentes. A corrupci\u00f3n da clase dirixente, as custosas aventuras militares e o par\u00f3n da ciencia por mor da Igrexa ser\u00e1n varias das causas desta decadencia.\nA\u00ednda as\u00ed, neste s\u00e9culo XVII, Espa\u00f1a d\u00e1 \u00f3 mundo a mellor literatura no chamado S\u00e9culo de Ouro, con persoeiros como Francisco de Quevedo, Miguel de Cervantes, Luis de G\u00f3ngora, Lope de Vega...\nO estilo arquitect\u00f3nico predominante \u00e9 o Barroco, que sup\u00f3n unha ruptura das formas xeometrizantes do renacentismo previo.\nFilipe III.\nFilipe III de Espa\u00f1a, durante o seu reinado contin\u00faa a hexemon\u00eda mundial espa\u00f1ola.\nReinado de pacificaci\u00f3n se se compara cos seus predecesores. Tensi\u00f3n co Imperio Otom\u00e1n, Rep\u00fablica de Venecia e o dux de Savoia.\nDe 1601 \u00f3 1606 a Corte establ\u00e9cese en Valladolid.\n1609, Tregua dos doce Anos: reco\u00f1\u00e9cese a independencia dos Pa\u00edses Baixos. Expulsi\u00f3n dos mouriscos.\n1618, comeza a guerra dos Trinta Anos. Espa\u00f1a apoia \u00f3 emperador Fernando II de Austria contra o elector do Palatinado Federico V.\nFilipe IV.\nCon Filipe IV comeza a declina-la hexemon\u00eda espa\u00f1ola.\nO rei exerce de mecenas propiciando grandes logros na m\u00fasica, literatura, artes esc\u00e9nicas. Per\u00edodo de luxo bizantino e exaltaci\u00f3n na corte.\nExerce o goberno Gaspar de Guzm\u00e1n, m\u00e1is co\u00f1ecido coma conde-duque de Olivares, do 1621 \u00f3 1643.\nSo 1643 \u00f3 1665 a confidente do rei, sor M\u00aa Jes\u00fas de \u00c1greda infl\u00fae notoriamente nas decisi\u00f3ns estatais.\n1648, Paz de Munster, Espa\u00f1a perde o norte dos Pa\u00edses Baixos. Fin da guerra dos Trinta Anos.\nIndependencia de Portugal trala derrota de Villaviciosa.\nCarlos II.\nO reinado de Carlos II in\u00edciase en 1675, ao rematar a rexencia de Mariana de Austria, nai de Carlos II. Entre 1677 a 1679 goberna Xo\u00e1n Xos\u00e9 de Austria, s\u00e9gueno o Duque de Medinacelli e mailo Conde de Oropesa.\nOs Borb\u00f3ns e o s\u00e9culo XVIII.\nFilipe V\nFernando VI\nDebido \u00f3 leve atraso mental deste rei e da s\u00faa esposa, a portuguesa B\u00e1rbara de Braganza, o pa\u00eds foi dirixido polo primeiro ministro, o marqu\u00e9s da Ensenada e o Secretario de Estado Jos\u00e9 de Carvajal y Lancaster. A pol\u00edtica exterior foi de neutralidade total, abandonando o monopolio do comercio de escravos fronte \u00f3s ingleses. Durante o seu reinado 1746 - 1759, o marqu\u00e9s da Ensenada promoveu a fabricaci\u00f3n de novos buques para armada. \u00c9 unha etapa de estabilidade econ\u00f3mica.\nCarlos III\nCarlos IV\nS\u00e9culo XIX.\nGuerra da independencia.\nNo marco das guerras napole\u00f3nicas, as tropas francesas piden paso franco a trav\u00e9s de Espa\u00f1a para chegaren a Portugal, (18 de outubro de 1807). Aproveitan a debilidade nese momento e a alianza con Carlos IV para quedarse en territorio espa\u00f1ol.\nDebido \u00f3 descontento popular contra o rei Carlos IV e Godoy, un levantamento popular obr\u00edgao a abdicar en favor do seu fillo Fernando, que \u00e9 a s\u00faa vez retido polas tropas francesas. Napole\u00f3n nunha h\u00e1bil estrataxema, proponse para mediar entre pai e fillo a cuesti\u00f3n sucesoria.\nO 2 de maio de 1808 o alcalde de M\u00f3stoles redacta un bando pedindo a colaboraci\u00f3n cidad\u00e1 para liberar o rei Fernando VII: \"A Patria est\u00e1 en perigo. Madrid perece v\u00edtima da perfidia francesa. Espa\u00f1ois, acudide a salvala\". A insurxencia popular contra os franceses est\u00e9ndese a Madrid e de al\u00ed a outras capitais.\nAnte o clima violento que se respira neses momentos na capital, os xenerais espa\u00f1ois non se deciden a facer nada, por\u00e9n, un simple capit\u00e1n de artiller\u00eda, Dao\u00edz, ao ver o pobo loitar na r\u00faa contra os franceses, decide apoiar os seus compatriotas e levanta a s\u00faa guarnici\u00f3n. S\u00f3 \u00e9 apoiado por outro capit\u00e1n, Velarde, que se une a el con outros 30 soldados e algunhas pezas de artiller\u00eda. Este primeiro levantamento fracasa ante o moi superior ex\u00e9rcito de Murat.\nO 4 de maio a revolta chega a Badaxoz. O Comandante Xeneral de Estremadura decide levantar a s\u00faa guarnici\u00f3n e enviar correos chamando \u00e1 revolta. O d\u00eda 9 de maio t\u00f3dalas capitais de provincia reb\u00e9lanse contra o ex\u00e9rcito franc\u00e9s.\nA loita contra os franceses f\u00edxose por medio de Xuntas Xerais, con independencia do poder rexio. Esta situaci\u00f3n e mailo novo xeito de pensar do ex\u00e9rcito invasor que bebeu das ideas revolucionarias fan que as ideas liberais atopen o terreo disposto nun pa\u00eds tradicionalmente conservador como Espa\u00f1a. En 1812 procl\u00e1mase en C\u00e1diz a primeira Constituci\u00f3n (chamada popularmente como a 'Pepa'), que recolle os Dereitos do Home expresados pola Revoluci\u00f3n Francesa. Tr\u00e1tase dunha constituci\u00f3n liberal moi ambiciosa.\nReinado de Fernando VII.\nCoa volta de Fernando VII a Espa\u00f1a (1814) rest\u00e1urase o absolutismo, que estar\u00e1 presente en todo o seu reinado (ag\u00e1s un pequeno per\u00edodo de tres anos co\u00f1ecido como Trienio Liberal, 1820-1823). O rei dep\u00f3n a Constituci\u00f3n de 1812 aprobada polas Cortes de C\u00e1diz durante a guerra de independencia. Caracter\u00edzase este per\u00edodo por unha relativa paz internacional, e polas constantes loitas internas entre absolutistas e liberais, tomando partido Fernando VII polos primeiros. Remata o seu reinado cunha crise sucesoria (o rei s\u00f3 ti\u00f1a unha filla), e trala s\u00faa morte en 1833 ser\u00eda substitu\u00eddo pola s\u00faa filla Isabel II.\nDesaparici\u00f3n das colonias.\nPoden citarse cinco causas como as fundamentais da emancipaci\u00f3n das colonias continentais espa\u00f1olas:\nO motivo principal ser\u00eda a invasi\u00f3n de Espa\u00f1a por Napole\u00f3n. Esta provocou un levantamento revolucionario nas cidades americanas, que \u00f3 principio tivo car\u00e1cter de lealdade \u00e1 causa espa\u00f1ola.\nArxentina proclama a s\u00faa independencia no Congreso de Tucum\u00e1n en 1816 da man do xeneral San Mart\u00edn. En M\u00e9xico ser\u00eda Agust\u00edn de It\u00farbide o emancipador, que tras proclamarse Emperador foi fusilado e proclamada a Rep\u00fablica Federal. Am\u00e9rica Central f\u00edxose independente baixo forma de Confederaci\u00f3n, as chamadas Provincias Unidas de Centroam\u00e9rica. Uruguai, que proclamou a independencia en 1813, foi conquistada por Brasil, a\u00ednda que logo se independiza coa axuda Arxentina.\nGuerras carlistas.\nEn 1833, trala morte de Fernando VII e a proclamaci\u00f3n como ra\u00ed\u00f1a de Isabel II, produc\u00edronse en distintos lugares levantamentos ultrarrealistas nos que se reco\u00f1ec\u00eda como rei a Don Carlos (irm\u00e1n de Fernando VII). Estas proclamaci\u00f3ns dividiron os espa\u00f1ois en dous bandos: os carlistas e os isabelinos, e deu orixe \u00e1 primeira guerra carlista. Nela dirim\u00edase quen deb\u00eda reinar en Espa\u00f1a e tam\u00e9n que sistema pol\u00edtico deb\u00eda prevalecer -liberalismo (isabelinos) ou absolutismo (carlistas)- e que organizaci\u00f3n territorial deb\u00eda existir -centralismo ou foralismo-.\nO carlismo caracter\u00edzase pola defensa do lexitimismo ou dereito ao trono de Espa\u00f1a do infante Carlos de Borb\u00f3n e dos seus descendentes, polo tradicionalismo pol\u00edtico, relixioso e social e polo foralismo ou mantemento da organizaci\u00f3n administrativa tradicional.\nApoiaron o carlismo o clero e a fidalgu\u00eda rural e tam\u00e9n os campesi\u00f1os das provincias vascas e de Navarra, prexudicados pola abolici\u00f3n dos privilexios xa que o sistema foral lles garant\u00eda a exenci\u00f3n de impostos, autonom\u00eda administrativa e econ\u00f3mica, limitaci\u00f3n do poder real, restrici\u00f3ns ao servizo militar... O ex\u00e9rcito, a burgues\u00eda e a meirande parte da poboaci\u00f3n urbana non apoiaron o carlismo, sen\u00f3n os intereses isabelinos e liberais.\nO levantamento carlista produciuse en setembro de 1833, a proclamaci\u00f3n de Carlos de Borb\u00f3n como rei s\u00f3 triunfou nas provincias vascas e Navarra e determinados lugares do norte de Castela, a Rioxa, o Maestrazgo e Catalu\u00f1a. O ex\u00e9rcito carlista tivo como xefe a Zumalac\u00e1rregui, que conseguiu sucesivas vitorias, pero fracasou e morreu \u00f3 intentar conquistar Bilbao. En 1839 o xeneral Maroto (carlista) e Espartero (isabelino) asinaron o Convenio de Vergara, no que se recomendaba ao Goberno que propuxese \u00e1s Cortes o mantemento ou a modificaci\u00f3n dos privilexios forais, e tam\u00e9n se reco\u00f1ec\u00edan os empregos e graos dos militares do ex\u00e9rcito carlista; a cambio, os carlistas aceptaban a Constituci\u00f3n de 1837 e reco\u00f1ec\u00edan a Isabel II, pero Carlos de Borb\u00f3n non reco\u00f1eceu o acordo e a guerra continuou dirixida por Cabrera e en 1840 as derradeiras partidas carlistas abandonaron Espa\u00f1a cami\u00f1o do exilio.\nA segunda guerra carlista tivo lugar en 1846, pretend\u00edan a defensa dos dereitos ao trono de Carlos VI, os protagonistas non conseguiron os seus obxectivos e a represi\u00f3n foi moi dura.\nA terceira guerra carlista comezou en abril de 1872, e tivo un amplo apoio popular nas provincias vascas e Navarra e menor en Catalu\u00f1a. Os carlistas ocuparon a case totalidade do territorio vasco e navarro coa excepci\u00f3n das capitais, e estableceron unha s\u00f3lida administraci\u00f3n que lles permitiu resistir ata a s\u00faa derrota definitiva en 1876.\nO desastre do 98.\nTrala desaparici\u00f3n da meirande parte do imperio espa\u00f1ol no primeiro terzo do s\u00e9culo XIX, s\u00f3 quedaban nos \u00faltimos anos do s\u00e9culo as colonias africanas de Guinea, R\u00edo de Ouro e Marrocos, as americanas de Porto Rico e Cuba, e as do Pac\u00edfico Guam e Filipinas. Cuba e Porto Rico baseaban a s\u00faa econom\u00eda na exportaci\u00f3n de produtos non transformados \u00e1 metr\u00f3pole. A s\u00faa econom\u00eda era anticuada e realizada principalmente por man de obra semi-escrava. No caso do Caribe, Espa\u00f1a apoiaba unha reducida oligarqu\u00eda latifundista; no caso filipino, o poder e influencia resid\u00eda nas ordes relixiosas e o ex\u00e9rcito colonial.\nEn 1895, prod\u00facense insurrecci\u00f3ns independentistas en Filipinas e Cuba (Jos\u00e9 Mart\u00ed). Estados Unidos apoiar\u00e1 a causa independentista debido a intereses econ\u00f3micos e estrat\u00e9xicos (\"The back courtyard\").\nA guerra de Cuba in\u00edciase co estoupido do acoirazado Maine (260 mortos), a prensa americana culpa a Espa\u00f1a e comezan as operaci\u00f3ns militares. Espa\u00f1a \u00e9 incapaz de loitar en diversos escenarios \u00f3 mesmo tempo cunha tecnolox\u00eda desfasada fronte \u00e1 americana. Prod\u00facense as batallas de Cavite e A Habana. Espa\u00f1a verase obrigada a reco\u00f1ecer a s\u00faa derrota. En decembro de 1898 as\u00ednase a paz en Par\u00eds.\nEspa\u00f1a perdeu as\u00ed o seu imperio ultramarino e tivo que asumir a destruci\u00f3n de boa parte da s\u00faa frota oce\u00e1nica. Pero non todo foron desgrazas. As consecuencias econ\u00f3micas do \"desastre do 98\" foron bastante boas debido a:\nNo entanto a perda de 50.000 vidas produce unha fonda sensaci\u00f3n de derrota:\nII Rep\u00fablica.\nO triunfo republicano nas elecci\u00f3ns locais en case t\u00f3dalas grandes cidades o 12 de abril de 1931 provoca o exilio do rei Afonso XIII, e o 14 de abril procl\u00e1mase a II Rep\u00fablica. Niceto Alcal\u00e1-Zamora preside o primeiro goberno provisional (formado por republicanos de esquerdas e dereitas, rexionalistas moderados e PSOE) encargado da redacci\u00f3n dunha constituci\u00f3n democr\u00e1tica. O presidente Alcal\u00e1-Zamora oponse ao artigo que fala da laicidade do estado e \u00e9 substitu\u00eddo por Manuel Aza\u00f1a. O 14 de outubro de 1931 apr\u00f3base unha nova constituci\u00f3n republicana.\nBienio reformista.\nO 16 de decembro, Manuel Aza\u00f1a volveu ser elixido presidente e encabezou un goberno de coalici\u00f3n republicano-socialista. Este primeiro goberno tivo que loitar coa oposici\u00f3n da xerarqu\u00eda cat\u00f3lica e utilizar a forza p\u00fablica contra os queimadores de igrexas. Pola s\u00faa banda, altos cargos do ex\u00e9rcito manifestaron a s\u00faa desconformidade co novo goberno que pretend\u00eda reducir o n\u00famero de oficiais. En setembro de 1931 o proxecto de Estatuto Vasco, apoiado por carlistas e nacionalistas vascos, foi rexeitado nas Cortes Constitu\u00edntes por superar os l\u00edmites constitucionais.\nO 10 de agosto de 1932 o xeneral Sanjurjo fracasou nun intento de golpe de Estado. O 9 de setembro aprobouse o Estatuto de Autonom\u00eda de Catalu\u00f1a. ERC ga\u00f1ou as primeiras elecci\u00f3ns auton\u00f3micas (Francesc Maci\u00e1). O maior programa educativo da historia do pa\u00eds supuxo a construci\u00f3n de miles de novas escolas no rural, as\u00ed como a contrataci\u00f3n de centos de novos mestres de escola. A ensinanza estableceuse mixta e a materia de relixi\u00f3n optativa.\nO paro non deixou de aumentar. Fracasou a Lei de Reforma Agraria. Insurrecci\u00f3n de Casas Viejas. O goberno entrou en crise. A oposici\u00f3n de dereitas estaba representada polo Partido Radical de Lerroux e a patronal. A oposici\u00f3n de esquerda estaba representada pola CNT, que era a maior central sindical (m\u00e1is dun mill\u00f3n de afiliados), grupos anarquistas e anarcosindicalistas e os comunistas do PCE.\nBienio radical.\nO goberno disolveu a C\u00e1mara e convocou elecci\u00f3ns. Tras a vitoria dos radicais de Lerroux, gobernaron co apoio da CEDA (Confederaci\u00f3n espa\u00f1ola de dereitas aut\u00f3nomas, de Gil-Robles). Continuou a axitaci\u00f3n social. Paralizouse a reforma agraria. Gardas de Asalto expulsaron a xornaleiros das terras ocupadas. Amnisti\u00e1ronse os militares participantes na sanjurjada de 1932. As xuventudes da CEDA (\"Juventudes de Acci\u00f3n Popular\") copiaron trazos claramente fascistas (brazo en alto en contraposici\u00f3n \u00f3 pu\u00f1o comunista).\n1 de outubro de 1934, entraron tres ministros da CEDA no goberno. O PSOE convocou unha folga xeral. O presidente da Generalitat Llu\u00eds Companys (ERC) dirixiu unha insurrecci\u00f3n contra a Rep\u00fablica. Represi\u00f3n do ex\u00e9rcito. A UXT e a CNT proclamaron a \"revoluci\u00f3n socialista\" en Asturias. A Lexi\u00f3n \u00e1s ordes de Francisco Franco foi levada a Asturias: 1.300 mortos, 3.000 feridos, 30.000 detidos. Manuel Aza\u00f1a, Llu\u00eds Companys, Largo Caballero (PSOE) e outros foron arrestados. O goberno suspendeu o Estatuto Catal\u00e1n. As diferenzas entre os radicais e os extremistas da CEDA s\u00famanse \u00f3s casos de corrupci\u00f3n. Foron convocadas novas elecci\u00f3ns para febreiro de 1936.\nFronte Popular.\nNas elecci\u00f3ns de febreiro, a Fronte Popular ga\u00f1ou \u00e1 Coalici\u00f3n de Dereitas. Alcal\u00e1-Zamora presidiu o goberno de Aza\u00f1a. En abril produciuse unha crise de goberno. O presidente da Rep\u00fablica dimitiu. Manuel Aza\u00f1a pasou a ser o novo xefe de Estado e o coru\u00f1\u00e9s Santiago Casares Quiroga presidiu o goberno. Realizouse unha amnist\u00eda para os represaliados polo golpe de outubro de 1934.\nO 12 de xullo prod\u00facese o asasinato do tenente da Guarda de Asalto Castillo, instrutor das Xuventudes Socialistas de Espa\u00f1a. O 13 de xullo aparece outro asasinato, este en represalia do deputado dereitista Jos\u00e9 Calvo Sotelo.\n17 de xullo de 1936, fracasou o golpe de estado (Emilio Mola, Goded, Cabanellas, Jos\u00e9 Sanjurjo Sacanell, Francisco Franco, ...). O ex\u00e9rcito de \u00c1frica cruzou \u00e1 pen\u00ednsula. O d\u00eda 18 declarouse o estado de guerra en Sevilla e outras gornici\u00f3ns dos sediciosos. Comezou a guerra civil espa\u00f1ola.\nGuerra civil.\nO 17 de xullo de 1936, a conspiraci\u00f3n que se v\u00eda fraguando dende primavera faise realidade. A guarnici\u00f3n de Melilla subl\u00e9vase anticipadamente contra o goberno central por mor de ser descuberto o golpe por axentes gobernamentais (o franquismo crear\u00e1 a figura da \"Adiantada\" para esta cidade). Seguidamente, os militares de resto do protectorado en Marrocos e o arquip\u00e9lago de Canarias \u00e1lzanse en armas contra a Rep\u00fablica. \u00c9 nas illas Canarias onde se producen os primeiros enfrontamentos entre sindicalistas e elementos falanxistas. \u00d3 d\u00eda seguinte o golpe est\u00e9ndese \u00e1 pen\u00ednsula. En cidades como Barcelona as centrais sindicais comezan a pedir \"armas para o pobo\". Tanto o goberno de Casares Quiroga como a Generalitat n\u00e9ganse. Mantense \u00e1 expectativa.\nO golpe triunfou en:\nO golpe fracasou en:\nOs sublevados conservaron divisi\u00f3ns \u00edntegras (as de Galicia, Castela e Andaluc\u00eda), e sobre todo o Ex\u00e9rcito de \u00c1frica (Lexi\u00f3n Estranxeira, Regulares...). Pola outra banda, na zona republicana, as unidades do ex\u00e9rcito quedaron desarticuladas xa que tiveron que arrestar a gran parte da oficialidade por sublevarse. As\u00ed e todo, as Forzas A\u00e9reas e a Armada permaneceron fieis \u00e1 Rep\u00fablica.\nTralo fracaso parcial da sublevaci\u00f3n, o bando rebelde obt\u00e9n \u00e9xitos iniciais:\nO 18 de outubro de 1936, os rebeldes chegaron a Madrid. En novembro iniciar\u00edase a ofensiva encami\u00f1ada a toma-la capital e p\u00f3r fin \u00e1 guerra. Comeza a Batalla de Madrid. O goberno, partidos e sindicatos mobilizan \u00e1 poboaci\u00f3n civil baixo o lema \"Non pasar\u00e1n\". Incorp\u00f3rase \u00e1 defensa de Madrid a \"columna Durruti\" con armamento comprado \u00e1 Uni\u00f3n Sovi\u00e9tica. Avi\u00f3ns alem\u00e1ns bombardean a capital de xeito indiscriminado. Combates en Cidade Universitaria, Casa de Campo e na Ponte dos franceses. Franco ordena parar a ofensiva. \u00c9 a primeira \"vitoria\" do bando republicano: Madrid \u00e9 inexpugnable. A continuaci\u00f3n, os intentos de Franco por rodea-la capital tam\u00e9n fracasan: batalla do Jarama (participan as brigadas internacionais) e batalla de Guadalaxara (na que combateron os italianos contra o Ex\u00e9rcito Popular). Malia todo, os sublevados toman M\u00e1laga.\nA comezos de 1937 o peso da contenda trasl\u00e1dase \u00f3 norte. Unidades dirixidas dende Galicia abren o cerco a Oviedo. Cae Cantabria e Pa\u00eds Vasco, prod\u00facese o bombardeo de Gernika por parte dos Stuka alem\u00e1ns. Os republicanos fracasan en Arag\u00f3n (batalla de Belchite).\nEn decembro de 1937 os republicanos liberan Teruel, que finalmente volve a caer en mans dos sublevados. O 15 de abril de 1938 os nacionalistas chegan \u00f3 Mediterr\u00e1neo dende Arag\u00f3n, a rep\u00fablica queda partida en dous. En xullo de 1938, a rep\u00fablica tentar\u00e1 recupera-la iniciativa no combate na batalla do Ebro, a meirande da guerra. Na que morren 100.000 persoas e mailas esperanzas da Rep\u00fablica. En inverno, os nacionalistas chegan a Barcelona. Prod\u00facese o maior exilio en masa da Historia de Espa\u00f1a.\nEn febreiro de 1939 cando os franquistas chegan \u00e1 fronteira francesa, m\u00e1is de medio mill\u00f3n de persoas fuxiran \u00e1 Francia.\nO coronel Casado d\u00e1 un golpe de estado en Madrid, decidido a seguir combatendo a ultranza coa esperanza de que a guerra civil quedara ligada \u00f3 inminente conflito europeo que se aveci\u00f1aba entre fascistas e dem\u00f3cratas m\u00e1is comunistas. Prod\u00facense conversas entre os dous bandos, pero Franco s\u00f3 quere a rendici\u00f3n incondicional. O 28 de marzo de 1939 as tropas sublevadas entran nunha capital destru\u00edda pola aviaci\u00f3n alem\u00e1 e famenta. O 1 de abril, Franco persoalmente redacta o derradeiro parte de guerra:\n\"\"En el d\u00eda de hoy, cautivo y desarmado el Ej\u00e9rcito rojo, han alcanzado las tropas nacionales sus \u00faltimos objetivos militares. La guerra ha terminado\".\"\nDitadura franquista.\nA ditadura franquista foi un sistema antidemocr\u00e1tico que pretend\u00eda controlar a sociedade. Pero a\u00ednda que houbo intentos de encadrar \u00e1s masas en organizaci\u00f3ns de apoio ao r\u00e9xime -Movemento Nacional- estas nunca foron a base do sistema. A ditadura franquista foi unha ditadura militar que tivo a s\u00faa fundamentaci\u00f3n ideol\u00f3xica no pensamento conservador e cat\u00f3lico espa\u00f1ol pero que incorporaba elementos procedentes do fascismo italiano.\nTodos os grupos pol\u00edticos (falanxistas, carlistas e mon\u00e1rquicos) que apoiaban o r\u00e9xime franquista, foron agrupados nunha \u00fanica formaci\u00f3n autorizada: o Movemento Nacional. Os sindicatos de clase foron suprimidos, cre\u00e1ndose unha organizaci\u00f3n \u00fanica para obreiros e patr\u00f3ns: o Sindicato Vertical.\nAs Leis Fundamentais ti\u00f1an un car\u00e1cter constitucional e eran as normas b\u00e1sicas da organizaci\u00f3n do Estado, difer\u00e9ncianse dous grupos: de car\u00e1cter dogm\u00e1tico (Foro do traballo, Foro dos espa\u00f1ois, Lei de principios do Movemento) e de car\u00e1cter org\u00e1nico (Lei de Cortes, Lei de Referendo, Lei de Sucesi\u00f3n, Lei Org\u00e1nica do Estado).\nFrancisco Franco concentrou na s\u00faa persoa todos os poderes do Estado, recibiu o nome de Caudillo de Espa\u00f1a e foi considerado o s\u00edmbolo e encarnaci\u00f3n da vontade da naci\u00f3n espa\u00f1ola.\nA doutrina oficial do r\u00e9xime franquista bas\u00e9ase no programa da Falanxe. O franquismo defendeu tanto o catolicismo e a confesionalidade do Estado como o sometemento da vida pol\u00edtica, social e cultural \u00e1s directrices da Igrexa cat\u00f3lica. As relaci\u00f3ns entre a Igrexa cat\u00f3lica e o r\u00e9xime franquista regulariz\u00e1ronse mediante a sinatura do Concordato de 1953. Nel Franco consegu\u00eda o reco\u00f1ecemento polo papa do seu goberno e obti\u00f1a os privilexios da presentaci\u00f3n de bispos e de poder entrar nas igrexas baixo palio. A cambio, a Igrexa obti\u00f1a: Potenciar o catolicismo; capacidade legal para adquirir, posu\u00edr e administrar toda clase de bens; restituci\u00f3n dunha parte dos bens eclesi\u00e1sticos perdidos en pasadas desamortizaci\u00f3ns; dereito a establecer seminarios; garant\u00edas de ensino da relixi\u00f3n cat\u00f3lica; control da moral p\u00fablica e competencia exclusiva da Igrexa en cuesti\u00f3ns referidas ao matrimonio.\nDurante a segunda guerra mundial Espa\u00f1a decl\u00e1rase neutral, pero adopta unha pol\u00edtica simpatizante cos pa\u00edses do Eixe, en 1940 Franco entrev\u00edstase con Hitler en Hendaia e en 1941 con Mussolini en Bordighera. En Espa\u00f1a organ\u00edzase unha cruzada contra o comunismo a trav\u00e9s dunha expedici\u00f3n de voluntarios destinada \u00e1 fronte sovi\u00e9tica: a Divisi\u00f3n Azul, que se integrou no ex\u00e9rcito alem\u00e1n.\nIllamento internacional (1945-1953).\nEspa\u00f1a non foi aceptada na ONU, ao tempo que se recomendaba aos pa\u00edses membros da organizaci\u00f3n que rompesen as relaci\u00f3ns diplom\u00e1ticas con Espa\u00f1a. As\u00ed comezaba o cerco internacional e a oposici\u00f3n no exilio abrigaba a esperanza de poder restablecer un r\u00e9xime democr\u00e1tico. Nos anos seguintes Espa\u00f1a foi expulsada de numerosos organismos internacionais. Pero a situaci\u00f3n cambia a partir de 1947 co inicio da guerra fr\u00eda. As potencias occidentais buscaron o apoio de todos os pa\u00edses anticomunistas, inici\u00e1ndose cambios que foron paseni\u00f1amente acabando co illamento, a\u00ednda que o r\u00e9xime segu\u00eda a ser condenado pola maior\u00eda dos pa\u00edses democr\u00e1ticos.\nReco\u00f1ecemento internacional (1953-1959).\nO ano 1953 foi decisivo para o reco\u00f1ecemento internacional do r\u00e9xime de Franco grazas ao achegamento coa Santa S\u00e9 e o Pacto cos EE UU que supuxo un triunfo para o r\u00e9xime ante a opini\u00f3n p\u00fablica; a cambio dunha importante axuda econ\u00f3mica, inst\u00e1lanse en Espa\u00f1a bases militares (Mor\u00f3n, Rota, Zaragoza e Torrej\u00f3n). O prezo pagado por Espa\u00f1a era alto xa que o territorio espa\u00f1ol, en caso de conflitividade na \u00e1rea, pod\u00eda ser utilizado sen consultar co seu Goberno.\nEn 1955, Espa\u00f1a ped\u00eda a s\u00faa admisi\u00f3n na ONU e integr\u00e1base en organismos econ\u00f3micos coma o Fondo Monetario Internacional e o Banco Mundial.\nFormulaci\u00f3n econ\u00f3mica.\nEtapa de autarqu\u00eda: Etapa que se caracteriza pola escaseza, a inflaci\u00f3n e o estancamento da produci\u00f3n, cun importante desenvolvemento do mercado negro, que recib\u00eda popularmente o nome de \"estraperlo\". Son anos de carest\u00eda a todos os niveis; como exemplos, as cartillas de racionamento para repartir e controlar os alimentos b\u00e1sicos e o emprego do gas\u00f3xeno como carburante substitutivo dos derivados do petr\u00f3leo.\nNos anos cincuenta in\u00edciase a recuperaci\u00f3n econ\u00f3mica. O Plan de Estabilizaci\u00f3n de 1959 pon en marcha unha pol\u00edtica de estabilizaci\u00f3n, en conformidade coas directrices do Fondo Monetario Internacional. Os instrumentos para levar a cabo a planificaci\u00f3n indicativa son os Plans de Desenvolvemento. O Primeiro plan -1963-67- crea os polos de promoci\u00f3n e desenvolvemento industrial; o Segundo 1968-71 pon a \u00e9nfase na agricultura e o Terceiro -1972-75- que ve recortados os seus proxectos pola crise econ\u00f3mica."}
{"id": "1306", "revid": "5312", "url": "https://gl.wikipedia.org/wiki?curid=1306", "title": "1939", "text": "1939 (MCMXXXIX) foi un ano com\u00fan comezado en domingo segundo o calendario gregoriano.\nNeste ano iniciouse o conflito b\u00e9lico m\u00e1is grande e mort\u00edfero da historia da humanidade, a segunda guerra mundial, ap\u00f3s a invasi\u00f3n da Alema\u00f1a nazi a Polonia o 1 de setembro e provocar\u00eda que a meirande parte das naci\u00f3ns do mundo se viran involucradas, o conflito durar\u00eda os seguintes seis anos e marcar\u00e1 profundamente a d\u00e9cada entrante e o s\u00e9culo en xeral."}
{"id": "1307", "revid": "5312", "url": "https://gl.wikipedia.org/wiki?curid=1307", "title": "1978", "text": "1978 (MCMLXXVIII) foi un ano com\u00fan comezado en domingo segundo o calendario gregoriano.\nSegundo o hor\u00f3scopo chin\u00e9s, 1978 foi o Ano do Cabalo.\nOutros.\nHistoria ano a ano"}
{"id": "1308", "revid": "23204", "url": "https://gl.wikipedia.org/wiki?curid=1308", "title": "Su\u00edza", "text": "Su\u00edza (en alem\u00e1n: \"Die Schweiz\", en franc\u00e9s: \"Suisse\", en italiano: \"Svizzera\", en romanche: \"Svizra\") \u00e9 un estado federal da Europa central, sen sa\u00edda cara ao mar, mais con conexi\u00f3ns a trav\u00e9s do r\u00edo Rin. Ten fronteiras ao norte con Alema\u00f1a, ao leste con Austria e Liechtenstein, ao sur con Italia e ao oeste con Francia. \u00c9 tam\u00e9n co\u00f1ecida como a \"Confederaci\u00f3n Su\u00edza\" ou de xeito oficial, a\u00ednda que menos usual, \"Confoederatio Helvetica\" (en lat\u00edn para \"Confederaci\u00f3n Helv\u00e9tica\").\nA naci\u00f3n ten unha forte tradici\u00f3n de neutralidade pol\u00edtica e militar, raz\u00f3n pola cal \u00e9 a sede de numerosas organizaci\u00f3ns internacionais, inclu\u00edndo a Cruz Vermella, a Organizaci\u00f3n Mundial do Comercio ou unha das oficinas das Naci\u00f3ns Unidas. Non forma parte da Uni\u00f3n Europea, mais si forma parte do Acordo de Schengen.\n\u00c9 segundo as propias autoridades su\u00edzas \"unha naci\u00f3n multi\u00e9tnica, multiling\u00fc\u00edstica e multicultural, froito dunha vontade pol\u00edtica\", onde conviven catro linguas nacionais: o alem\u00e1n, o franc\u00e9s, o italiano e o romanche. O estado r\u00e9xese por unha estrutura confederal dende 1848, que consiste en vinte e seis estados chamados cant\u00f3ns. A s\u00faa capital \u00e9 Berna.\nO seu nome deriva dun dos cant\u00f3ns fundadores da federaci\u00f3n, \"Schwyz\" (en alem\u00e1n est\u00e1ndar: \"Schweiz\", aparentemente variante da tribo dos suevos), en canto ao nome de Confederaci\u00f3n Helv\u00e9tica deriva da antiga tribo celta dos helvecios que habitaron a metade oeste e parte do centro deste pa\u00eds durante a antig\u00fcidade. Su\u00edza \u00e9, dende finais do s\u00e9culo XIX, un dos estados m\u00e1is ricos e desenvolvidos do mundo.\nHistoria.\nA Antiga Confederaci\u00f3n Su\u00edza foi unha alianza entre as comunidades do val central dos Alpes, que facilitaba a xesti\u00f3n dos intereses com\u00fans e garant\u00eda a paz na monta\u00f1a das rutas comerciais m\u00e1is importantes. A Carta Federal de 1291 asinada polos representantes dos cant\u00f3ns rurais de Uri, Schwyz e Nidwalden, \u00e9 considerada o documento fundacional da confederaci\u00f3n, malia ser probable que as alianzas xa existisen d\u00e9cadas antes.\nUn dos motivos deste acordo foi unirse fronte ao dominio da for\u00e1nea casa dos Habsburgo, ent\u00f3n detentores do trono do Sacro Imperio Romano Xerm\u00e1nico. Na Batalla de Morgarten en 1315 os su\u00edzos derrotaron o ex\u00e9rcito dos Austrias, garantindo as\u00ed a s\u00faa independencia \"de facto\" como a Confederaci\u00f3n Su\u00edza. Na Paz de Westfalia de 1648 os pa\u00edses europeos reco\u00f1eceron a independencia helv\u00e9tica do Sacro Imperio e a s\u00faa neutralidade.\nEn 1798 o ex\u00e9rcito da Revoluci\u00f3n francesa conquistou Su\u00edza, constitu\u00edndo un novo estado centralizado e abolindo os cant\u00f3ns. O novo r\u00e9xime, co\u00f1ecido como a Rep\u00fablica Helv\u00e9tica, foi moi impopular, ao ser imposto por un ex\u00e9rcito invasor que destru\u00edu s\u00e9culos de tradici\u00f3n para converter Su\u00edza nun estado sat\u00e9lite franc\u00e9s. En 1815 o Congreso de Viena restabeleceu a independencia do pa\u00eds e as potencias europeas concordaron en reco\u00f1ecer a s\u00faa neutralidade de xeito permanente.\nSu\u00edza adoptou unha constituci\u00f3n federal en 1848, na cal se elixiu Berna como capital. At\u00e9 ent\u00f3n a sede do goberno rotaba cada ano e m\u00e1is tarde cada dous anos para non menosprezar ning\u00fan cant\u00f3n da confederaci\u00f3n. As outras d\u00faas cidades candidatas eran Z\u00faric e Lucerna. A idea da necesidade dun equilibrio entre os cant\u00f3ns nun sistema federado (argumento en contra de Z\u00faric como a cidade m\u00e1is forte e capital industrial) e os resentimentos debidos \u00e1 guerra separatista do Sonderbund (Liga Separada ou A Outra Alianza) de 1845 (\u00e1 cal Lucerna pertenc\u00eda) levaron \u00e1 elecci\u00f3n final de Berna como sede do Goberno.\nA constituci\u00f3n sufriu extensas emendas en 1874, estabelec\u00e9ndose responsabilidade federal para os asuntos legais, de defensa e comercio. Dende ent\u00f3n, as melloras continuas nos campos pol\u00edtico, econ\u00f3mico e social caracterizaron a historia do pa\u00eds. Historicamente neutral, o pa\u00eds non participou en ningunha das guerras mundiais. En 2002, de acordo coa constituci\u00f3n federal de 1999, Su\u00edza finalmente tornouse membro integral das Naci\u00f3ns Unidas.\nPol\u00edtica.\nDe acordo coa constituci\u00f3n de 1999, os cant\u00f3ns dete\u00f1en todos os poderes non especificamente delegados \u00e1 Confederaci\u00f3n. O parlamento bicameral su\u00edzo, a Asemblea Federal, \u00e9 principalmente quen exerce o poder. As d\u00faas c\u00e1maras, o Consello dos Estados e o Consello Nacional, te\u00f1en poderes iguais en todos os aspectos, inclusive canto \u00e1 iniciativa lexislativa. Non existen o cargo de primeiro ministro nin o de presidente a Su\u00edza. O Presidente da Confederaci\u00f3n Su\u00edza \u00e9 soamente un \"primus inter pares\" do Consello Federal Su\u00edzo, un consello executivo de sete membros que constit\u00faen o goberno e a prefectura de Estado de Su\u00edza.\nOs 46 membros do Consello de Estados (dous de cada cant\u00f3n e un de cada un dos antigos semicant\u00f3ns) el\u00edxense directamente en cada cant\u00f3n, mentres os 200 membros do Consello Nacional son electos directamente nun sistema de representaci\u00f3n proporcional. Calquera cidad\u00e1n pode oporse a unha lei que sexa aprobada polo parlamento. Se \u00e9 capaz de recoller 50.000 firmas contra devandita lei en 100 d\u00edas, hase de convocar un referendo a nivel nacional no que os votantes deciden por maior\u00eda sinxela se aceptan ou rexeitan a lei.\nAdemais, calquera cidad\u00e1n pode solicitar que se adopte unha decisi\u00f3n sobre unha emenda que queira facer \u00e1 constituci\u00f3n. Para que tal emenda prospere, ten que recoller 100.000 firmas en 18 meses. Devandita iniciativa popular pode ser formulada como unha proposta xeral ou, m\u00e1is frecuentemente, como un novo texto cuxo contido non poida ser mudado nunca polo parlamento e o goberno. Despois da recollida de votos, o Consello Federal (Goberno) pode crear unha contraproposta \u00e1 proposta de emenda e realizar unha votaci\u00f3n no mesmo d\u00eda. Dita contraproposta adoita ser un compromiso entre o sistema actualmente vixente e a nova proposta. Os votantes decidir\u00edan de novo nun referendo nacional se aceptan a iniciativa, a contraproposta ou \u00e1mbalas d\u00faas. Se ambas son aceptadas, o votante ten que asinar adicionalmente unha preferencia. As iniciativas te\u00f1en que ser aceptadas por unha dobre maior\u00eda dos votos populares e unha maior\u00eda dos cant\u00f3ns.\nO \u00f3rgano executivo m\u00e1ximo \u00e9 o Consello Federal, un colexiado de sete membros. A\u00ednda que a constituci\u00f3n determine a responsabilidade da Asemblea Federal pola elecci\u00f3n e supervisi\u00f3n dos membros deste Consello, el asumiu gradualmente un papel destacado na direcci\u00f3n do proceso lexislativo, al\u00e9n da s\u00faa atribuci\u00f3n na execuci\u00f3n da lei federal. O Presidente da Confederaci\u00f3n el\u00edxeno os sete conselleiros pola Asemblea Federal, e por un ano asume funci\u00f3ns representativas especiais.\nDende 1959, os catro partidos maioritarios est\u00e1n representados no Consello Federal, proporcional \u00e1 s\u00faa representaci\u00f3n no Parlamento federal:\nEsta distribuci\u00f3n tradicional das cadeiras non est\u00e1 sustentada por ningunha lei, e nas elecci\u00f3ns de 2003 para o Consello Federal o CVP/PDC perdeu a s\u00faa segunda cadeira para o SVP/UDC.\nO Tribunal Federal vela polo cumprimento da lei e resoluci\u00f3n de conflitos ori\u00fandos de violaci\u00f3ns de autonom\u00edas cantonais e comunais, ben como de tratados internacionais; aprecia a\u00ednda reclamaci\u00f3ns por violaci\u00f3n de dereitos constitucionais. Os seus xu\u00edces son elixidos pola Asemblea Federal para mandatos de seis anos.\nCant\u00f3ns.\nA Confederaci\u00f3n su\u00edza div\u00eddese en 26 cant\u00f3ns: \nAs s\u00faas poboaci\u00f3ns oscilan entre os 15.000 habitantes de Appenzell Interior e os 1.253.500 de Z\u00faric. A s\u00faa \u00e1rea entre os 37\u00a0km\u00b2 do cant\u00f3n menor, Basilea-Cidade, e os 7.105\u00a0km \u00b2 dos Gris\u00f3ns. Os cant\u00f3ns comprenden un total de 2.889 municipios. En Su\u00edza existen dous enclaves: B\u00fcsingen, que pertence a Alema\u00f1a e Campione d'Italia, que pertence a Italia.\nNun referendo celebrado no estado austr\u00edaco de Vorarlberg o 11 de maio de 1919 m\u00e1is do 80% dos votantes apoiou a proposta de que o Estado deber\u00eda unirse \u00e1 Confederaci\u00f3n Su\u00edza. Con todo, finalmente foi impedido pola oposici\u00f3n do goberno de Austria, os aliados, os liberais su\u00edzos, os italo-su\u00edzos (persoas de nacionalidade Su\u00edza que viven nas rexi\u00f3ns de fala italiana) e o romands (su\u00edzos que viven nas rexi\u00f3ns de fala francesa).\nInstituci\u00f3ns internacionais en Su\u00edza.\nUn n\u00famero inusitado de instituci\u00f3ns internacionais te\u00f1en a s\u00faa sede en Su\u00edza, en parte debido \u00e1 s\u00faa pol\u00edtica de neutralidade. A Cruz Vermella foi fundada aqu\u00ed en 1863 e a\u00ednda ten o seu centro institucional no pa\u00eds. Tam\u00e9n ten a s\u00faa sede a Uni\u00f3n Europea de Radiodifusi\u00f3n, concretamente na cidade de Xenebra.\nA\u00ednda que Su\u00edza non \u00e9 membro da Uni\u00f3n Europea, xa que o pobo su\u00edzo rexeitou a s\u00faa adhesi\u00f3n nun referendo a comezos de 1990, forma parte do Acordo de Schengen, que permite a libre circulaci\u00f3n polo estados da Uni\u00f3n. Su\u00edza \u00e9 un dos m\u00e1is recentes pa\u00edses que se sumaron \u00e1s Naci\u00f3ns Unidas, no ano 2002, a\u00ednda que a segunda maior sede da Organizaci\u00f3n xa se atopaba en Xenebra. Ademais Su\u00edza foi membro fundador da Liga das Naci\u00f3ns. A parte da sede das Naci\u00f3ns Unidas, Xenebra \u00e9 sede de moitos organismos das Naci\u00f3ns Unidas, como a Organizaci\u00f3n Mundial da Sa\u00fade (OMS) ou a Uni\u00f3n Internacional de Telecomunicaci\u00f3ns (UIT) entre outros.\nTam\u00e9n moitas das federaci\u00f3ns e organizaci\u00f3ns deportivas internacionais te\u00f1en a s\u00faa sede arredor de todo o pa\u00eds, como por exemplo a Federaci\u00f3n Internacional de H\u00f3ckey sobre Xeo. Os m\u00e1is importantes son, probablemente, o Comit\u00e9 Ol\u00edmpico Internacional, en Lausana, a FIFA (Federaci\u00f3n Internacional de F\u00fatbol Asociaci\u00f3n), en Z\u00faric, e a UEFA (Uni\u00f3n Europea de F\u00fatbol Asociaci\u00f3n).\nA fundaci\u00f3n do Foro Econ\u00f3mico Mundial fundaci\u00f3n tam\u00e9n ten a s\u00faa sede en Xenebra, organizaci\u00f3n mellor co\u00f1ecida pola s\u00faa reuni\u00f3n anual en Davos, re\u00fane os l\u00edderes econ\u00f3micos e pol\u00edticos para discutir os temas importantes que enfronta o mundo, inclu\u00edda a sa\u00fade e o medio ambiente.\nXeograf\u00eda.\nA paisaxe su\u00edza caracter\u00edzase polos Alpes, unha alta cadea monta\u00f1osa que se estende polo centro-sur do pa\u00eds. Entre os altos picos dos Alpes su\u00edzos, o m\u00e1is alto dos cales \u00e9 o Pico Dufour, de 4.364 m, enc\u00f3ntranse inn\u00fameros vales, alg\u00fans con glaciares. En total, conta con 48 monta\u00f1as que superan os 4.000 metros. Deles emerxen varios dos m\u00e1is importantes r\u00edos europeos como o Rin, o R\u00f3dano, o Inn, o Aar ou o Tesino, que adoitan desembocar en lagos como o L\u00e9man, o de Z\u00faric, o Neuch\u00e2tel e o de Constanza, volvendo logo a descender. \u00c1 s\u00faa vez, estes e outros lagos son de orixe glaciar, os meirandes formados nas terminais dos antigos glaciares alpinos. O norte do pa\u00eds \u00e9 m\u00e1is aberto e m\u00e1is habitado, mais tam\u00e9n ten ondulaci\u00f3ns como o macizo do Xura, unha cadea menor no noroeste, famosa pola s\u00faa abundancia en f\u00f3siles de dinosauros e que deu nome ao per\u00edodo Xur\u00e1sico da era mesozoica. As s\u00faas maiores alturas roldan os 1.200 metros.\nA meseta central \u00e9 na que se concentran as maiores cidades do estado, coma por exemplo Z\u00faric. Non \u00e9 totalmente plana, acadando altitudes de case 600 metros nas inmediaci\u00f3ns do Lago de Xenebra.\nClima.\nO clima su\u00edzo \u00e9 en xeral temperado, mais as variaci\u00f3ns rexionais son grandes, dende as rigorosas condici\u00f3ns nas altas monta\u00f1as ao agrad\u00e1bel clima mediterr\u00e1neo no extremo sur. Est\u00e1 notablemente influenciado pola proximidade do Oc\u00e9ano Atl\u00e1ntico, xa que, ao seren predominantes os ventos do oeste, estes traen o aire mar\u00edtimo ao pa\u00eds, favorecendo un efecto refrescante no ver\u00e1n e un atenuamento do fr\u00edo invernal, ademais de asegurar precipitaci\u00f3ns abondas na maior parte das rexi\u00f3ns ao longo do ano.\nOs Alpes act\u00faan como unha barreira clim\u00e1tica entre o norte e o sur de Su\u00edza. A zona m\u00e1is meridional do pa\u00eds, influenciado pola proximidade do Mar Mediterr\u00e1neo, pos\u00fae uns invernos moito m\u00e1is suaves que o sector setentrional. Tam\u00e9n son a causa de que os vales dos Alpes centrais te\u00f1an un clima m\u00e1is seco, xa que se atopan protexidos das precipitaci\u00f3ns polo obst\u00e1culo que representa a cadea monta\u00f1osa tanto ao norte coma ao sur.\nA altitude condiciona fortemente a climatolox\u00eda su\u00edza. A elevada altitude media do pa\u00eds, a maior de Europa, determina un endurecemento das condici\u00f3ns clim\u00e1ticas, con nevaradas continuas nos meses de inverno a partir dos 1.200 metros. En contraste, nas rexi\u00f3ns baixas de Xenebra, Basilea e as do sur do pa\u00eds poden ter lugar invernos nos que a neve non chegue a callar.\nUnha particularidade do clima su\u00edzo \u00e9 o efecto Foehn. Os ventos do sur acadan a barreira alpina, ascendendo e condens\u00e1ndose, deixando abondosas precipitaci\u00f3ns na aba sur do cordal e a predominancia de ventos fortes e secos na aba norte. Este fen\u00f3meno adoita acontecer entre outono e primavera.\nA continuaci\u00f3n exp\u00f3\u00f1ense os datos clim\u00e1ticos de Z\u00faric, a principal cidade do pa\u00eds:\nA maior temperatura rexistrada en Su\u00edza foi tomada en Grono, na rexi\u00f3n sur do pa\u00eds, o 11 de agosto de 2003, ao se medir 41,5\u00a0\u00b0C. A m\u00e1is fr\u00eda data do 12 de xaneiro de 1987 en La Br\u00e9vine, nos montes do Xura. Rexistr\u00e1ronse 41,8\u00a0\u00b0C baixo cero.\nFlora e fauna.\nA variabilidade clim\u00e1tica su\u00edza, debida \u00e1 s\u00faa vez \u00e1 variabilidade na s\u00faa altimetr\u00eda, condiciona fortemente a s\u00faa flora e fauna. Na zona sur, especialmente no cant\u00f3n do Ticino, o clima con trazos mediterr\u00e1neos permite o crecemento de especies vexetais tales coma pi\u00f1eiros, casti\u00f1eiros ou mesmo eucaliptos. Cultivos de vides ou tomates son quen de se desenvolveren nesta zona. Na zona norte, o bosque componse dunha mestura de especies caducifolias e con\u00edferas. Ata os 1.400 metros medran carballos e faias e a partir desa altura dominan os abetos. Por \u00faltimo, na zona alpina a vexetaci\u00f3n est\u00e1 moi limitada pola altitude. Ata os 1.800 metros a\u00ednda atopamos especies arb\u00f3reas, pero a partir desa altura s\u00f3 medran os matos e algunhas raras especies de flores alpinas, entre as que c\u00f3mpre salientar a edelweiss, \"Leontopodium alpinum\", figura emblem\u00e1tica da vexetaci\u00f3n europea de alta monta\u00f1a.\nCanto \u00e1 fauna, en Su\u00edza abundan os raposos, cervos, corzos e martas. Osos, lobos, linces e castores desapareceron do pa\u00eds hai arredor dun s\u00e9culo. Por\u00e9n, o lobo volveu a entrar en datas recentes no pa\u00eds dende a veci\u00f1a Italia, mentres que o lince e o castor foron reintroducidos deliberadamente. As zonas alpinas son o h\u00e1bitat de especies coma o \u00edbex e a marmota. Dentro das aves, c\u00f3mpre salientar a reintroduci\u00f3n do quebraosos, extinta tam\u00e9n no s\u00e9culo XX.\nEconom\u00eda.\n \nA pesar da ausencia de recursos naturais, a econom\u00eda su\u00edza figura dentro das m\u00e1is pr\u00f3speras e desenvolvidas do mundo. A taxa de desemprego \u00e9 particularmente baixa as\u00ed como a taxa de infiltraci\u00f3n. A continuaci\u00f3n p\u00f3dese observar un pequeno resumo da econom\u00eda helv\u00e9tica por sectores.\nSector primario.\nO sector primario ocupa un lugar m\u00ednimo na econom\u00eda su\u00edza. O custo da agricultura non permite a exportaci\u00f3n sen a axuda do estado (subvenci\u00f3ns), que utiliza miles de mill\u00f3ns de francos, o que permite a supervivencia dun gran n\u00famero de agricultores. O consumo de produtos biol\u00f3xicos e as restrici\u00f3ns de utilizar fertilizantes e pesticidas comeza a ga\u00f1ar a opini\u00f3n su\u00edza. Os controis son moi estritos e son un dos factores principais que beneficia a imaxe da agricultura su\u00edza.\nOs organismos xeneticamente modificados son a\u00ednda centro de pol\u00e9mica, as sondaxes demostran que a poboaci\u00f3n su\u00edza concorda coa procura cient\u00edfica nese dominio (o grupo Syngenta, filial agro de Novartis, \u00e9 actualmente l\u00edder do sector), a\u00ednda que esta discorda co consumo destes produtos.\nA empresa su\u00edza Nestl\u00e9, cuxa sede principal se atopa en Vevey, \u00e9 o l\u00edder mundial da industria agroalimentaria.\nSector secundario.\nO sector secundario est\u00e1 en regresi\u00f3n desde os anos 70. As principais raz\u00f3ns son:\nA pesar disto, os sectores da mec\u00e1nica, electr\u00f3nica, da reloxar\u00eda, da tecnolox\u00eda m\u00e9dica e da qu\u00edmica son reco\u00f1ecidos pola s\u00faa calidade e innovaci\u00f3ns. Entre as empresas que exercen neste dominio, Novartis (l\u00edder mundial de medicamentos xen\u00e9ricos) \u00e9 unha das maiores empresas farmac\u00e9uticas do mundo, Hoffmann-A Roche (medicamentos) e Rolex (reloxos).\nSector terciario.\nActualmente, a maior\u00eda dos empregos at\u00f3pase no sector terciario e contin\u00faa avanzando neste sector grazas \u00e1 importancia das actividades financeiras, de seguros, de transportes as\u00ed como as empresas ditas de \"consello\" ou conselleiras. Ademais o aumento do nivel de vida, significativo en Su\u00edza despois de mediados do s\u00e9culo XX, participa no progreso do sector grazas a unha ganancia de intereses nas actividades de entretemento da poboaci\u00f3n (vacaci\u00f3ns, cinema, actividades deportivas, entre outras). O turismo, os bancos e os estudos de enxe\u00f1ar\u00eda son sectores de gran prosperidade.\nDemograf\u00eda.\nSu\u00edza at\u00f3pase no cruzamento de diversas das principais culturas europeas, que influenciaron profundamente nas linguas e pr\u00e1cticas culturais do pa\u00eds. Hai catro linguas oficiais: o alem\u00e1n no norte e no centro (62,7% da poboaci\u00f3n), o franc\u00e9s ao oeste (20,4%), o italiano ao sur (6,4%) e o romanche, unha lingua rom\u00e1nica falada por unha pequena minor\u00eda (0,5%) no cant\u00f3n dos Gris\u00f3ns.\nO alem\u00e1n falado en Su\u00edza \u00e9 fundamentalmente un dialecto su\u00edzo co\u00f1ecido como alem\u00e1n su\u00edzo (\"Schwyzerd\u00fctsch\"), mais os xornais e alg\u00fans programas de televisi\u00f3n usan o alem\u00e1n est\u00e1ndar. Con todo, a meirande parte dos su\u00edzos falan m\u00e1is dunha lingua e ademais estranxeiros, residentes ou traballadores temporais, suman aproximadamente o 21% da poboaci\u00f3n.\nA relixi\u00f3n maioritaria, practicada polo 43% dos su\u00edzos, \u00e9 o catolicismo, seguido por diversas crenzas protestantes (35%). Debido \u00e1 inmigraci\u00f3n hoxe en d\u00eda tam\u00e9n se estabeleceron o islamismo (4%) ou o cristianismo ortodoxo (2%), o resto da poboaci\u00f3n pertencen a minor\u00edas relixiosas m\u00e1is pequenas ou non practica relixi\u00f3n ningunha. A estabilidade e prosperidade da Su\u00edza, combinada coa poboaci\u00f3n ling\u00fc\u00edstica e relixiosamente diversa, leva a alg\u00fans a describir o pa\u00eds como un \"estado consociacional\". A esperanza de vida es de 81,3 anos (a terceira m\u00e1is alta do mundo) e a media de fillos por muller \u00e9 de tan s\u00f3 1,44. A composici\u00f3n \u00e9tnica actual \u00e9 a seguinte (2007):\nCultura.\nOs su\u00edzos son quizais mundialmente famosos polos seus bancos, o seu chocolate, os seus queixos, as s\u00faas \"fondues\", os seus reloxos, a s\u00faa neutralidade e os seus colexios internados privados. Con todo, o pa\u00eds helv\u00e9tico sempre foi influenciado por moitas das maiores culturas europeas, quedando dende as s\u00faas pr\u00e1cticas culturais ata os seus idiomas. A s\u00faa festa nacional \u00e9 1 de agosto.\nLinguas.\nEn Su\u00edza hai catro idiomas nacionais: o alem\u00e1n, idioma m\u00e1is falado, oficial fundamentalmente no norte e centro do pa\u00eds (62,7%), o franc\u00e9s no oeste (20,4%), italiano no sur (6,5%) e unha pequena minor\u00eda fala romanche no cant\u00f3n dos Gris\u00f3ns (0,5%). Por\u00e9n, con respecto \u00e1 s\u00faa oficialidade, a Constituci\u00f3n di no seu artigo 70 que \"As linguas oficiais da Confederaci\u00f3n son o alem\u00e1n, o franc\u00e9s e o italiano, o retorrom\u00e1nico \u00e9 tam\u00e9n unha lingua oficial nas relaci\u00f3ns que a Confederaci\u00f3n mante\u00f1a con persoas desta lingua\". Ademais, cada cant\u00f3n determina cal \u00e9 a s\u00faa lingua oficial, a\u00ednda que sempre baixo o mandato constitucional de preservar a harmon\u00eda entre as comunidades ling\u00fc\u00edsticas e protexer as minor\u00edas idiom\u00e1ticas. Con todo, os cant\u00f3ns de Tesino e Xura, a\u00ednda que se definen ling\u00fcisticamente como italiano o primeiro e franc\u00e9s o outro, a maior\u00eda da comunidade \u00e9 xermana.\nOficialmente hai rexi\u00f3ns que se denominan biling\u00fces: as comunidades de Biel-Bienne, Friburgo, Murten-Morat e Sierre-Siders. Nos Gris\u00f3ns, pola s\u00faa banda, as comunidades def\u00ednense en moitas ocasi\u00f3ns como retorromanas, a\u00ednda que o alem\u00e1n domine como lingua de comunicaci\u00f3n. Nestes casos, o retorromano \u00e9 a lingua administrativa e escolar, mentres que na vida coti\u00e1 a lingua utilizada \u00e9 o su\u00edzo alem\u00e1n. Hai ademais tres cant\u00f3ns biling\u00fces, Friburgo, Berna e Valais, ademais do xa nomeado cant\u00f3n triling\u00fce dos Gris\u00f3ns.\nO alem\u00e1n falado \u00e9 predominantemente o dialecto su\u00edzo, co\u00f1ecido como alem\u00e1n su\u00edzo (\"Schwyzerd\u00fctsch\"), que \u00e1 s\u00faa vez est\u00e1 dividido en varios subdialectos que forman dous conxuntos: os dialectos \"alem\u00e1nicos\" ao oeste e os \"sax\u00f3ns\" ao leste, mais nos medios de comunicaci\u00f3n \u00fasase o alto alem\u00e1n (\"Hochdeutsch\" ou \"Schriftdeutsch\"), \u00e9 dicir, o alem\u00e1n normativo.\nEn canto ao franc\u00e9s, o idioma estendeuse na idade contempor\u00e1nea sobre o substrato de dialectos do arpitano.\nO sistema escolar su\u00edzo obriga a cada cant\u00f3n a ensinar como m\u00ednimo unha lingua nacional \u00e1 parte da lingua oficial do cant\u00f3n. O conxunto de cant\u00f3ns e territorios nos que predomina o idioma alem\u00e1n \u00e9 chamada \"Su\u00edza alem\u00e1\", a parte francesa \"Su\u00edza Romanda\" ou \"Romand\u00eda\" e a parte italiana \"Su\u00edza Italiana\". Pese a todo \u00e9 preciso sinalar que a meirande parte dos su\u00edzos falan m\u00e1is dun idioma.\nFestas e d\u00edas festivos.\nSoamente a festa nacional do 1 de agosto est\u00e1 inscrita na Constituci\u00f3n. Cada cant\u00f3n \u00e9 libre de fixar ata 8 d\u00edas festivos ao ano, a\u00ednda que esta posibilidade \u00e9 s\u00f3 utilizada por vinte e un deles. Legalmente os d\u00edas festivos contan como un domingo, polo que hai as mesmas restrici\u00f3ns en materia de transporte, salarios e a apertura de almac\u00e9ns (prohibida os domingos, con excepci\u00f3n dos sitios autorizados, como as estaci\u00f3ns de tren e aeroportos maiores do pa\u00eds, ou no caso de que o dono do almac\u00e9n traballe tam\u00e9n).\nOs d\u00edas festivos var\u00edan moito dun cant\u00f3n a un outro. Soamente o Nadal e o Ano Novo son celebrados por todos. Outras festas, como Pascua, Luns de Pentecoste, Ascensi\u00f3n, T\u00f3dolos Santos, festas de relixiosas, var\u00edan dependendo da confesi\u00f3n do cant\u00f3n, sexa esta cat\u00f3lica ou protestante.\nEducaci\u00f3n.\nSu\u00edza conta con catro linguas, culturas variadas, unha fermosa paisaxe e completa calma pol\u00edtica. Por iso ten un papel destacado no panorama da educaci\u00f3n internacional.\nCon todo, para o inmigrante con fillos pequenos, a diversidade de idiomas exp\u00f3n un problema. Tomando como exemplo os cant\u00f3ns de fala alem\u00e1, o neno inmigrante vese confrontado cunha variedade de idiomas no \u00e1mbito escolar que lle esixen un esforzo para adaptarse correctamente. Este neno falar\u00e1 no seu fogar o idioma materno, cos nenos locais deberase comunicar no dialecto su\u00edzo, situaci\u00f3n que se prolongar\u00e1 durante todo o \"kindergarten\" (xard\u00edn de infancia), e paulatinamente deber\u00e1 incorporar o alem\u00e1n normativo, que \u00e9 a lingua de instruci\u00f3n, tanto falado como escrito, na escola primaria e superior.\n\u00c9 as\u00ed que o dialecto su\u00edzo falado no xard\u00edn de infancia representa unha l\u00f3xica transici\u00f3n para o neno local, que deber\u00e1 pasar do dialecto falado no seu fogar ao alem\u00e1n normativo (linguaxe de instruci\u00f3n na escola primaria). Pero para o neno inmigrante, isto representa unha complicaci\u00f3n, pois deber\u00e1 facer o esforzo de aprender en dous anos (a habitual duraci\u00f3n do kindergarten), o dialecto su\u00edzo que logo deber\u00e1 substitu\u00edr polo alem\u00e1n normativo durante a duraci\u00f3n das clases, e seguirse comunicando en dialecto local cos seus compa\u00f1eiros locais durante os recreos. Debido a isto, moitos padres inmigrantes con medios suficientes env\u00edan os seus fillos a xard\u00edns de infancia de ensino en lingua exclusivamente alem\u00e1 ou biling\u00fces (ingl\u00e9s/alem\u00e1n), para simplificar a aprendizaxe do idioma alem\u00e1n, que \u00e9 o idioma oficial da \"Su\u00edza alem\u00e1\". A\u00ednda que isto facilita a aprendizaxe do alem\u00e1n normativo (cuxo dominio \u00e9 altamente prezado polos locais), isto non resolve totalmente o complexo problema de integraci\u00f3n, dado que os locais prefiren comunicarse informalmente en dialecto su\u00edzo, xa que idioma que segue sendo considerado por alg\u00fans un idioma estranxeiro. Isto crea unha divisi\u00f3n cultural entre locais e inmigrantes que non dominen o dialecto local. Hai canles de televisi\u00f3n (por exemplo \"TeleBasel\") e radios (por exemplo \"Radio Basilik\") que actualmente transmiten os seus programas en dialecto su\u00edzo."}
{"id": "1309", "revid": "23204", "url": "https://gl.wikipedia.org/wiki?curid=1309", "title": "Organizaci\u00f3n das Naci\u00f3ns Unidas", "text": "A Organizaci\u00f3n das Naci\u00f3ns Unidas (ONU) \u00e9 un organismo intergobernamental mundial cuxo principal obxectivo e promover a cooperaci\u00f3n internacional. Foi fundada oficialmente o 24 de outubro de 1945 en San Francisco, California, finalizada a segunda guerra mundial.\nA primeira Asemblea Xeral celebrouse o 10 de xaneiro de 1946 (celebrada en Central Hall Westminter, Londres). A sede actual est\u00e1 na cidade de Nova York.\nA precursora das Naci\u00f3ns Unidas foi a Sociedade de Naci\u00f3ns (tam\u00e9n co\u00f1ecida como \"Liga das Naci\u00f3ns\"), organizaci\u00f3n concibida en circunstancias similares durante a primeira guerra mundial e estabelecida en 1919, en conformidade co Tratado de Versalles, \"para promover a cooperaci\u00f3n internacional e conseguir a paz e a seguridade\". Todos os pa\u00edses soberanos internacionalmente reco\u00f1ecidos son membros, excepto o Vaticano, en calidade de observador, e Taiw\u00e1n (un caso especial, reco\u00f1ecida por poucos pa\u00edses). Dende o 14 de xullo de 2011 a ONU ten 193 Estados Membros. O seu secretario xeral \u00e9 Ant\u00f3nio Guterres dende o 1 de xaneiro de 2017.\nUn dos feitos m\u00e1is destac\u00e1beis da ONU \u00e9 a proclamaci\u00f3n da Declaraci\u00f3n Universal dos Dereitos Humanos, en 1948.\nAntecedentes e historia.\nA idea das Naci\u00f3ns Unidas foi elaborada na declaraci\u00f3n, asinada durante a segunda guerra mundial, na conferencia de Aliados celebrada en Moscova en 1943. O daquela presidente dos Estados Unidos de Am\u00e9rica, Franklin Delano Roossevelt, suxeriu o nome de \"Naci\u00f3ns Unidas\".\nO 25 de abril de 1945 celebrouse a primeira conferencia en San Francisco. \u00c1 parte dos gobernos, foron convidadas organizaci\u00f3ns non gobernamentais. As 50 naci\u00f3ns representadas na conferencia asinaron a Carta das Naci\u00f3ns Unidas dous meses m\u00e1is tarde o 26 de xu\u00f1o; Polonia, que non estivera representada na conferencia, engadiu o seu nome m\u00e1is tarde.\nA ONU comeza a s\u00faa existencia o 24 de outubro de 1945, despois de ter sido ratificada a Carta polos ent\u00f3n cinco membros permanentes do Consello de Seguridade (Rep\u00fablica Popular da China, Francia, A Uni\u00f3n das Rep\u00fablicas Socialistas Sovi\u00e9ticas, o Reino Unido e os Estados Unidos de Am\u00e9rica) e pola gran maior\u00eda dos outros 46 membros.\nActualmente os 5 Membros Permanentes do Consello de Seguridade son os \u00fanicos que te\u00f1en veto nas decisi\u00f3ns. Estes son os Estados Unidos de Am\u00e9rica, a Federaci\u00f3n Rusa, Francia, o Reino Unido e a Rep\u00fablica Popular da China.\nOs fundadores da ONU ti\u00f1an grandes esperanzas de poderen actuar para previren novas guerras. Aqueles desexos non se conseguiron en moitos casos. Desde 1947 ata 1989 (Ca\u00edda do Muro de Berl\u00edn) a divisi\u00f3n do mundo en zonas host\u00eds durante a chamada Guerra fr\u00eda tornou este obxectivo moi dif\u00edcil de acadar debido ao sistema de veto do Consello de Seguridade.\nPa\u00edses fundadores.\nArabia Saudita, Arxentina, Australia, B\u00e9lxica, Belar\u00fas, Bolivia, Brasil, Canad\u00e1, Checoslovaquia, Chile, China, Colombia, Costa Rica, Cuba, Dinamarca, Ecuador, Etiop\u00eda, Estados Unidos de Am\u00e9rica, Exipto, Filipinas, Francia, Grecia, Guatemala, Hait\u00ed, Honduras, a India, Ir\u00e1n, Iraq, Iugoslavia, L\u00edbano, Liberia, Luxemburgo, M\u00e9xico, Nicaragua, Noruega, Nova Zelandia, os Pa\u00edses Baixos, Panam\u00e1, Paraguai, o Per\u00fa, Polonia, o Reino Unido de Gran Breta\u00f1a e Irlanda do Norte, a Rep\u00fablica Dominicana, a Federaci\u00f3n de Rusia, O Salvador, Rep\u00fablica \u00c1rabe Siria, Sur\u00e1frica, Turqu\u00eda, Ucra\u00edna, Uruguai e Venezuela.\nEstrutura.\n\u00d3rganos.\nO sistema das Naci\u00f3ns Unidas bas\u00e9ase en cinco \u00f3rganos principais: a Asemblea Xeral, o Consello de Seguridade, o Consello Econ\u00f3mico e Social (ECOSOC), o Secretariado e o Tribunal Internacional de Xustiza. O sexto \u00f3rgano principal, o Consello de Tutela, suspendeu a s\u00faa actividade en 1994 trala independencia de Palau, o \u00faltimo territorio baixo tutela das Naci\u00f3ns Unidas.\nCatro dos cinco \u00f3rganos principais at\u00f3panse localizados na sede das Naci\u00f3ns Unidas de Nova York. O Tribunal Internacional de Xustiza local\u00edzase na Haia, mentres que outras axencias importantes te\u00f1en a s\u00faa sede en Xenebra, Su\u00edza, en Viena e en Nairobi. Outras instituci\u00f3ns das Naci\u00f3ns Unidas est\u00e1n repartidas por todo o mundo. A ONU utiliza 6 linguas oficiais: \u00e1rabe, chin\u00e9s, espa\u00f1ol, franc\u00e9s, ingl\u00e9s e ruso. Case todas as reuni\u00f3ns oficiais son interpretadas simultaneamente para estas linguas. Case todos os documentos oficiais, en soporte de papel e en li\u00f1a, son traducidos para estes seis idiomas. Nalgunhas dependencias, como na Secretar\u00eda, as conferencias e mailos documentos de traballo son s\u00f3 en franc\u00e9s e ingl\u00e9s ou en espa\u00f1ol, franc\u00e9s e ingl\u00e9s e as publicaci\u00f3ns real\u00edzanse nestes dous ou tres idiomas. De acordo coa Convenci\u00f3n de Privilexios e Inmunidades das Naci\u00f3ns Unidas, a ONU e as s\u00faas axencias te\u00f1en inmunidade diplom\u00e1tica \u00e1s leis dos pa\u00edses onde operan, salvagardando a imparcialidade das Naci\u00f3ns Unidas.\nPor debaixo dos \u00f3rganos e segundo as palabras da autora Linda Fasulo, existe \"unha incr\u00edbel colecci\u00f3n de entidades e organizaci\u00f3ns, algunhas das cales son mesmo anteriores \u00e1 propia ONU e que act\u00faan case con absoluta independencia dela\". Entre elas incl\u00faense axencias especializadas, instituci\u00f3ns de investigaci\u00f3n e formaci\u00f3n, programas e fondos e outras entidades das Naci\u00f3ns Unidas.\nAs Naci\u00f3ns Unidas r\u00edxense polo \"Principio Noblemaire\", que \u00e9 vinculante para calquera organizaci\u00f3n pertencente ao seu sistema. Este principio estabelece salarios que permitan atraer cidad\u00e1ns de pa\u00edses onde os salarios sexan moi altos, ao tempo que esixe salarios do mesmo valor independentemente da nacionalidade do empregado. Estes soldos est\u00e1n suxeitos a un imposto interno que \u00e9 administrado polas organizaci\u00f3ns da ONU.\n\u00d3rganos principais das Naci\u00f3ns Unidas\nSecretariado.\nO Secretariado da ONU est\u00e1 presidido polo Secretario Xeral, asistido por un grupo de funcionarios internacionais en todo o mundo. Aporta estudos, informaci\u00f3n e servizos que precisan os \u00f3rganos das Naci\u00f3ns Unidas para as s\u00faas reuni\u00f3ns. Tam\u00e9n leva a cabo tarefas segundo o requira o Consello de Seguridade, a Asemblea Xeral, o Consello Econ\u00f3mico e Social e outros \u00f3rganos da ONU.\nO Secretario Xeral \u00e9 \"de facto\" o principal representante, voceiro e l\u00edder da ONU. A s\u00faa posici\u00f3n est\u00e1 definida na Carta das Naci\u00f3ns Unidas como \"o m\u00e1is alto funcionario administrativo\" da organizaci\u00f3n. O artigo 99 da Carta indica que o Secretario Xeral pode levar ao Consello de Seguridade \"calquera asunto que na s\u00faa opini\u00f3n poida ameazar o mantemento da paz internacional e a seguridade\". A oficina evolucionou at\u00e9 ter unha dobre funci\u00f3n: a administraci\u00f3n da organizaci\u00f3n da ONU e a mediaci\u00f3n e diplomacia fronte aos conflitos entre os estados membros, as\u00ed como a busca do consenso ante os problemas globais.\nO Secretario Xeral \u00e9 nomeado pola Asemblea Xeral despois de ser recomendado polo Consello de Seguridade, no que os membros permanentes te\u00f1en dereito de veto. Non hai requirimentos espec\u00edficos para o posto, mais ao longo dos anos foise aceptando que o posto deber\u00eda ser dun ou dous mandatos de cinco anos, que debe haber unha rotaci\u00f3n xeogr\u00e1fica e que o Secretario Xeral non debe ser orixinario dun dos cinco estados membros permanentes do Consello de Seguridade. O actual Secretario Xeral \u00e9 Ban Ki-moon, quen substitu\u00edu a Kofi Annan en 2007 e foi elixido unha segunda vez en 2011 para rematar o seu mandato a finais de 2016.\nAxencias especializadas, fundaci\u00f3ns e programas.\nAxencias especializadas.\nA Carta das Naci\u00f3ns Unidas estipula que cada \u00f3rgano principal das Naci\u00f3ns Unidas pode estebelecer varias axencias especializadas para cumprir coas s\u00faas obrigas. Algunhas das axencias m\u00e1is co\u00f1ecidas son a Organizaci\u00f3n das Naci\u00f3ns Unidas para a Alimentaci\u00f3n e a Agricultura (FAO), a UNESCO (Organizaci\u00f3n das Naci\u00f3ns Unidas para a Educaci\u00f3n, a Ciencia e a Cultura), o Banco Mundial ou a Organizaci\u00f3n Mundial da Sa\u00fade (OMS). A meirande parte do traballo humanitario das Naci\u00f3ns Unidas real\u00edzase a trav\u00e9s das axencias, como os programas de vacinaci\u00f3n da OMS, a loita contra a fame e a malnutrici\u00f3n do Programa Mundial de Alimentos e a protecci\u00f3n das persoas refuxiadas e desprazadas do Alto Comisionado das Naci\u00f3ns Unidas para os Refuxiados (ACNUR).\nPol\u00edtica.\nLing\u00fc\u00edstica.\nA Organizaci\u00f3n das Naci\u00f3ns Unidas ditou, no ano 1966, que \u201c\"nos estados en que haxa minor\u00edas \u00e9tnicas relixiosas ou ling\u00fc\u00edsticas, as persoas que pertenzan a estas minor\u00edas non poden ser privadas do dereito de ter, comunitariamente co resto de membros do seu grupo, a s\u00faa propia vida cultural, nin de practicar e profesar a s\u00faa propia relixi\u00f3n, nin de usar a s\u00faa propia lingua\"\u201d."}
{"id": "1311", "revid": "132", "url": "https://gl.wikipedia.org/wiki?curid=1311", "title": "ISDN", "text": ""}
{"id": "1312", "revid": "23204", "url": "https://gl.wikipedia.org/wiki?curid=1312", "title": "LAN", "text": "Unha local area network (en galego \"rede de \u00e1rea local\") \u00e9 unha rede inform\u00e1tica de transmisi\u00f3n de datos que conecta ordenadores e perif\u00e9ricos situados nunha \u00e1rea limitada, xeralmente unha oficina ou un edificio. Rede accesible para os equipos conectados directamente, sen conexi\u00f3ns externas. Tales redes denom\u00ednanse locais por cubriren s\u00f3 unha \u00e1rea limitada, por exemplo unha casa, unha escola ou un laboratorio de inform\u00e1tica.\nAs LANs utilizanse para conectar estaci\u00f3ns, servidores, perif\u00e9ricos e outros dispositivos que pos\u00faan capacidade de procesamento nunha casa, escritorio, escola e edificios pr\u00f3ximos.\nCompo\u00f1entes dunha LAN.\nServidores.\nOs Servidores son computadores con alta capacidade de procesamento e almacenaxe que te\u00f1en por funci\u00f3n prover de servizos, arquivos ou aplicaci\u00f3ns a unha rede. Como provedores de servizos, poden prover de correo electr\u00f3nico, hospedaxe de p\u00e1xinas en internet, \"firewall\", proxy, impresi\u00f3n, banco de datos, servir como controladores de dominio etc. Como servidores de arquivos, poden servir de dep\u00f3sito para que os usuarios garden os seus arquivos nun lugar seguro e centralizado. E, finalmente, como servidores de aplicaci\u00f3n, prover de aplicaci\u00f3ns que necesitan alto poder de procesamento a m\u00e1quinas con baixa capacidade, chamadas de \u2018\u2018thin clients\u2019\u2018 (clientes magros).\nEstaci\u00f3ns cliente.\nAs estaci\u00f3ns de traballo, tam\u00e9n chamadas \"clientes\", son xeralmente estaci\u00f3ns de traballo, port\u00e1teis ou PDAs, os cales \u00fasanse para o acceso aos servizos disponibilizados polo servidor, ou para executar tarefas locais. Son m\u00e1quinas que pos\u00faen un poder de procesamento menor. Algunhas veces usanse estaci\u00f3ns sen disco (\"diskless\"), facendo uso dos arquivos e programas disponibilizados polo servidor.\nSistema Operativo de Rede.\nO Sistema Operativo de Rede \u00e9 un programa inform\u00e1tico de control da m\u00e1quina que d\u00e1 soporte \u00e1 rede, existindo d\u00faas clases de sistema: sistema cliente e sistema servidor.\nhttps://web.archive.org/web/20090420183020/http://gl.wikipedia.org/skins-1.5/common/images/button_link.png\nLigaz\u00f3n interna\nO sistema cliente pos\u00fae caracter\u00edsticas m\u00e1is simple, voltadas \u00e1 utilizaci\u00f3n de servizos, en canto que o sistema servidor pos\u00fae unha maior cantidade de recursos, tales como servizos para seren provistos aos clientes.\nOs sistemas baseados en Unix son potencialmente clientes e servidores, sendo feita a escolla durante a instalaci\u00f3n dos paquetes, mentres que nos sistemas Windows, existen versi\u00f3ns clientes (Windows 2000 Profesional, Windows XP) e versi\u00f3ns servidores (Windows 2000 Server e Windows 2003 Server).\nMedios de transporte.\nActualmente, os medios de transporte de datos m\u00e1is utilizados son a Ethernet ou o Wireless, operando a velocidades que var\u00edan de 10 a 10000 Mbps. Os medios de transmisi\u00f3n m\u00e1is utilizadas son os cables (par tranzado, coaxial, fibra \u00f3ptica) e o ar (en redes \"wireless\").\nDispositivos de rede.\nOs dispositivos de rede son os medios f\u00edsicos necesarios para a comunicaci\u00f3n entre os compo\u00f1entes participantes dunha rede. Entre eles est\u00e1n os concentradores, os roteadores, os switchs, as bridges, as placas de rede e os puntos de acceso wireless.\nProtocolos de comunicaci\u00f3n.\nOs diversos dispositivos dunha rede utilizan un protocolo que para se comunicar. Para que sexa pos\u00edbel a comunicaci\u00f3n, todos os dispositivos deben falar a mesma linguaxe, isto \u00e9, o mesmo protocolo.\nOs protocolos m\u00e1is usados actualmente son o TCP/IP, IPX/SPX e o NetBEUI.\nHistoria.\nNa \u00e9poca anterior aos PCs, as empresas posu\u00edan soamente un computador central (\"mainframe\"), con usuarios accedendo a trav\u00e9s de terminais utilizando un cable simple de baixa velocidade. Redes tales como a SNA (Systems Network Architecture) da IBM estaban enfocadas a linkar terminais ou outros mainfraimes en lugares remotos a trav\u00e9s de conexi\u00f3ns dedicadas sendo, polo tanto, WANs.\nAs primeiras LANs cre\u00e1ronse a fins de 1970 e eran usadas para criar links de alta velocidade entre grandes computadores centrais nun determinado lugar. De moitos sistemas competidores creados nesa \u00e9poca a Ethernet, e ARCNET eran os m\u00e1is populares.\nO crecemento do CP/M e despois dos computadores persoais baseados en DOS, fixeron que un \u00fanico lugar puidese ter ducias e ata centenas de computadores. A atracci\u00f3n inicial das redes era xeralmente compartillar espazo en disco e impresoras l\u00e1ser, que eran extremadamente caros na \u00e9poca. Un entusiasmo maior co concepto de LAN xurdiu en 1983, o cal declarouse pola industria de computadores como \"o ano da LAN\".\nNa realidade, o concepto de LAN estragouse debido \u00e1 proliferaci\u00f3n de capas f\u00edsicas e postas en funcionamento de protocolos incompat\u00edbeis, as\u00ed como as confusi\u00f3ns na forma de compartillar mellor os recursos. Tipicamente, cada fabricante ti\u00f1a o seu propio tipo de placa de rede, cables, protocolos e sistema operativo de rede. Apareceu unha soluci\u00f3n co advento do Novell NetWare, que proporcionou soporte a m\u00e1is de 40 tipos de placas de rede e cables, e un sistema operacional moito m\u00e1is sofisticado que calquera dos competidores. O NetWare dominou as LANs dos computadores persoais ata a introduci\u00f3n do \"Microsoft Windows NT Advanced Server\" en 1993 e o Windows for Workgroups (\"Windows para grupos de traballo\").\nEntre os competidores do NetWare, soamente Banyan Vines ti\u00f1a forzas t\u00e9cnicas compar\u00e1beis, mais Banyan nunca obtivo unha base segura. A \"Microsoft\" e a \"3Com\" traballaron xuntas para crear un sistema operacional de rede simple, que formou a base da 3Com 3+Share Microsoft Lan Manager e IBM Lan Server. Ning\u00fan deses tivo \u00e9xito.\nNo mesmo per\u00edodo de tempo, computadores baseados en Unix utilizaban redes baseadas en TCP/IP, influenciando ata hoxe a tecnolox\u00eda desa \u00e1rea."}
{"id": "1313", "revid": "56817", "url": "https://gl.wikipedia.org/wiki?curid=1313", "title": "Marco (ciencia)", "text": "En referencia a un traballo cient\u00edfico, o seu marco te\u00f3rico \u00e9 o encadramento no que se debe meter un conxunto de informaci\u00f3n, datos etc. que en principio te\u00f1en aparencia diversa, para o seu tratamento sistem\u00e1tico."}
{"id": "1315", "revid": "5863", "url": "https://gl.wikipedia.org/wiki?curid=1315", "title": "Mercadotecnia", "text": "A mercadotecnia \u00e9 \u00abo proceso social e administrativo polo cal os grupos e individuos satisf\u00e1n as s\u00faas necesidades ao crearen e intercambiaren bens e servizos\u00bb. Segundo Philip Kotler, considerado \"pai da mercadotecnia\", a mercadotecnia ten moitas definici\u00f3ns, como a que afirma que a mercadotecnia \u00e9 a ciencia de satisfacer as necesidades dos clientes dun xeito rendible. A mercadotecnia involucra estratexias de mercado, de vendas, estudo de mercado, posicionamento de mercado etc. Frecuentemente conf\u00fandese este termo co da publicidade, sendo o derradeiro unha ferramenta da mercadotecnia.\nTam\u00e9n se co\u00f1ece co termo m\u00e1rketing, que prov\u00e9n do verbo ingl\u00e9s \"market\", que se pode traducir como vender, comercializar ou negociar ou relear unha compra ou venda, as\u00ed como anunciar, promocionar ou presentar un produto. As\u00ed mesmo \"market\" tam\u00e9n significa feira ou mercado.\nConcepto e obxectivo.\nA mercadotecnia ten como obxectivo principal favorecer o intercambio entre d\u00faas partes de xeito que ambas as d\u00faas resulten beneficiadas. Segundo Kotler, ent\u00e9ndese por intercambio \u00abo acto de obter un produto desexado doutra persoa, ofrec\u00e9ndolle algo a cambio\u00bb. Para que isto se produza, c\u00f3mpre que se dean cinco condici\u00f3ns: \nSe por alg\u00fan motivo, algunha das partes implicadas no intercambio non queda satisfeita, evitar\u00e1 que se repita de novo o devandito intercambio.\nComo disciplina de influencias cient\u00edficas, a mercadotecnia \u00e9 un conxunto de principios, metodolox\u00edas e t\u00e9cnicas a trav\u00e9s das cales se busca conquistar un mercado, colaborar na obtenci\u00f3n dos obxectivos da organizaci\u00f3n, e satisfacer as necesidades e desexos dos consumidores ou clientes de xeito rendible.\nA mercadotecnia \u00e9 a orientaci\u00f3n ou filosof\u00eda coa que se xestiona o comercio ou a comercializaci\u00f3n dentro dunha organizaci\u00f3n. As\u00ed mesmo, busca afianzar clientes, mediante ferramentas e estratexias; posiciona na mente do consumidor un produto, marca etc. buscando ser a opci\u00f3n principal e chegar ao usuario final; parte das necesidades do cliente ou consumidor, para dese\u00f1ar, organizar, executar e controlar a funci\u00f3n comercializadora ou mercadeo da organizaci\u00f3n.\nO voc\u00e1bulo mercadotecnia ref\u00edrese tam\u00e9n a unha funci\u00f3n ou \u00e1rea funcional da organizaci\u00f3n. A \u00e1rea de mercadotecnia, \u00e1rea comercial etc. Outro xeito de definir este concepto \u00e9 considerar mercadotecnia todo aquilo que unha empresa pode facer para ser percibida no mercado (consumidores finais), cunha visi\u00f3n de rendibilidade a curto e a longo prazo.\nE \u00bfque pode facer unha empresa para que se te\u00f1a unha visi\u00f3n e opini\u00f3n positivas dela e dos seus produtos? Isto faise xestionando o propio produto, o seu prezo, a s\u00faa relaci\u00f3n cos clientes, cos provedores e cos seus empregados, a propia publicidade en diversos medios e soportes, relacionarse cos medios de comunicaci\u00f3n (relaci\u00f3ns p\u00fablicas) etc. Todo iso \u00e9 mercadotecnia.\nNunha empresa, normalmente, a \"\u00e1rea comercial\" abrangue a \u00e1rea de mercadotecnia e a de vendas para brindar satisfacci\u00f3n ao cliente. Os conceptos de \"mercadotecnia\" e \"comercializaci\u00f3n\" empr\u00e9ganse como sin\u00f3nimos.\nOs \u00abcatro Pes\u00bb.\nA mercadotecnia constit\u00faese como o uso dun conxunto de ferramentas encami\u00f1adas \u00e1 satisfacci\u00f3n do cliente mediante as cales pretende dese\u00f1ar o produto, establecer prezos, elixir as canles de distribuci\u00f3n e as t\u00e9cnicas de comunicaci\u00f3n m\u00e1is axeitadas para presentar un produto que realmente satisfaga as necesidades do consumidor.\nEstas ferramentas son co\u00f1ecidas tam\u00e9n como os Catro P do profesor Jerry McCarthy: produto, prezo, distribuci\u00f3n (polo voc\u00e1bulo \"\u00abplace\u00bb\" en ingl\u00e9s, que tam\u00e9n poder\u00eda chamarse \"praza\") e comunicaci\u00f3n (polo voc\u00e1bulo \u00ab\"promotion\"\u00bb, en ingl\u00e9s) que incl\u00fae a publicidade, as relaci\u00f3ns p\u00fablicas e a promoci\u00f3n.\nObxecto de estudo da mercadotecnia.\nOs esforzos de mercadotecnia dunha empresa deben enfocarse a satisfaceren as necesidades destes catro grupos de xente. S\u00f3 ent\u00f3n poderase dicir que se ten unha boa estratexia de mercado.\nProceso de mercadotecnia.\nO proceso de mercadotecnia consta de varias fases:\nPrimeira fase: mercadotecnia estrat\u00e9xica.\nA direcci\u00f3n marca as pautas de actuaci\u00f3n. Antes de producir un artigo ou ofrecer alg\u00fan servizo, a direcci\u00f3n debe analizar as oportunidades que ofrece o mercado; \u00e9 dicir, cales dos consumidores aos que se quere atender (p\u00fablico obxectivo), que capacidade de compra ter\u00edan \u00e1 hora de adquiriren o produto ou servizo, e se este responde \u00e1s s\u00faas necesidades. Ademais, tam\u00e9n te\u00f1en que detectar cales son os seus posibles competidores, que produtos est\u00e1n ofrecendo e cal \u00e9 a s\u00faa pol\u00edtica de comercio, cales son os produtos substitutos e complementarios ofrecidos no mercado, as noticias e probabilidades respecto ao ingreso de novos competidores e os posibles provedores. D\u00e9bese realizar unha an\u00e1lise interna da empresa para determinar se realmente est\u00e1 en condici\u00f3ns de levar a cabo o proxecto (se disp\u00f3n de persoal suficiente e cualificado, se pos\u00fae os recursos necesarios etc.). Para rematar d\u00e9bese analizar que pol\u00edtica de distribuci\u00f3n \u00e9 a m\u00e1is axeitada para que o produto ou servizo chegue ao consumidor.\nCon todos os datos, a empresa realiza unha diagnose. Se esta \u00e9 positiva, f\u00edxanse os obxectivos e m\u00e1rcanse as directrices para acadalos, determina a que clientes se quere dirixir e que clase de produto quere.\nSegunda fase: mestura de mercadotecnia.\nA P de promoci\u00f3n est\u00e1 tam\u00e9n constitu\u00edda por: \nNo caso ideal, a mercadotecnia v\u00f3lvese unha filosof\u00eda de negocios de forma que na organizaci\u00f3n todas as \u00e1reas (e non s\u00f3 a de mercadotecnia) son conscientes de que deben responder \u00e1s aut\u00e9nticas necesidades dos clientes e consumidores. \u00c9 toda a empresa ou entidade a que debe actuar conforme con este principio, desde a telefonista ou recepcionista, ata os contables, secretarias e demais empregados. \u00c9 as\u00ed como os clientes recibir\u00e1n o trato que esperan, polo cal confiar\u00e1n nesa organizaci\u00f3n tam\u00e9n en canto aos seus produtos ou servizos.\nA mercadotecnia \u00e9 a estratexia que fai uso da psicolox\u00eda humana da demanda, que deste xeito representa un conxunto de normas a ter en conta para facer medrar unha empresa. A chave est\u00e1 en saber como, onde e cando presentar o produto ou ofrecer o servizo. A publicidade \u00e9 unha aspecto moi importante, pero sen un plan de mercadotecnia esta ser\u00eda insulsa e pouco atractiva ao p\u00fablico, o cal significar\u00eda un gasto m\u00e1is para a empresa. A mercadotecnia \u00e9 un factor imprescindible nos negocios e moitas veces dela depende se a empresa triunfa ou non, polo que \u00e9 un aspecto que ning\u00fan empresario debe esquecer. \nActualizaci\u00f3n.\nO mix comercial orixinal (4P's) foi desenvolvido para a comercializaci\u00f3n de produtos. Con todo, co desenvolvemento da mercadotecnia para outras \u00e1reas (especialmente pola importancia do sector servizos), este mix orixinal foi cuestionado, e apareceron variaci\u00f3ns do mesmo.\nProduto ent\u00e9ndese como Produto e Servizos.\nNa mercadotecnia de servizos, ao mix orixinal agreg\u00e1ronselle 3P's novas: \nAo mix da mercadotecnia de Retail agr\u00e9gaselle: Estacionamiento (\"Parking\").\nTerceira fase: execuci\u00f3n do programa de mercadotecnia.\nFinalmente, as\u00edgnaselle ao departamento correspondente a execuci\u00f3n das acci\u00f3ns planeadas e fixan os medios para levalas a cabo, as\u00ed como os procedementos e as t\u00e9cnicas que se empregar\u00e1n. Igualmente deben crearse mecanismos que permitan avaliar os resultados do plan establecido e determinar canto efectivo foi.\nMalia iso o programa de mercadotecnia atinxe obter varios beneficios para varias empresas de grandes econom\u00edas.\nCuarta fase: control.\nSup\u00f3n establecer aqueles mecanismos de retroalimentaci\u00f3n e avaliaci\u00f3n cos que comprobar o grao de cumprimento dos obxectivos e establecer as correcci\u00f3ns que correspondan. Alg\u00fans dos controis son:\nOrientaci\u00f3ns cl\u00e1sicas.\nNa historia e no contexto do comercio xurdiron diferentes orientaci\u00f3ns ou enfoques para facer negocios. Estes enfoques a\u00ednda est\u00e1n presentes nalgunhas industrias e mercados, ata alg\u00fans autores recomendan dependendo da situaci\u00f3n utilizar alg\u00fan destes enfoques en particular.\nTendencias.\nLogo da orientaci\u00f3n ao mercado (mercadotecnia) a maior\u00eda dos autores durante un longo tempo indicaron que a seguinte orientaci\u00f3n \u00e9 a mercadotecnia social, non obstante alg\u00fans autores indican que se d\u00e1 un cambio paradigm\u00e1tico xurdindo outras orientaci\u00f3ns por exemplo: \"mercadotecnia relacional (Alet, Barroso e Martin), mercadotecnia 1x1 (Rogers,e Peppers), warketing, mercadotecnia hol\u00edstico (Kotler), entre outras."}
{"id": "1316", "revid": "6", "url": "https://gl.wikipedia.org/wiki?curid=1316", "title": "Motor de b\u00fasqueda", "text": ""}
{"id": "1317", "revid": "56817", "url": "https://gl.wikipedia.org/wiki?curid=1317", "title": "Navegador", "text": ""}
{"id": "1318", "revid": "98629", "url": "https://gl.wikipedia.org/wiki?curid=1318", "title": "Negocio", "text": "Negocio (do lat\u00edn \"nec\" (non) + \"otium\" (ocio)), e \u00e9 a consecuencia da correcta administraci\u00f3n dos recursos cun resultado economicamente positivo para as partes. \u00c9 importante sinalar que o resultado non soamente se mide mediante o di\u00f1eiro resultante sen\u00f3n con base a relaci\u00f3ns de poder.\nPola extensi\u00f3n, a palabra f\u00edxose sin\u00f3nima \"dunha empresa individual comercial\" (s\u00e9culo XVIII).\nEspecificamente, negocio pode referirse a entidades individuais da econom\u00eda. Nalgunhas xurisdici\u00f3ns legais, tales entidades son reguladas pola lei para conducir as operaci\u00f3ns a favor de empresarios. Un negocio industrial \u00e9 referido comunmente como unha industria, por exemplo, \"industria de entretemento\" ou \"industria pesqueira\"."}
{"id": "1319", "revid": "7596", "url": "https://gl.wikipedia.org/wiki?curid=1319", "title": "Motor de busca", "text": "Un motor de busca ou buscador \u00e9 un sistema inform\u00e1tico que procura arquivos almacenados en servidores web, un exemplo son os \"buscadores de internet\" (alg\u00fans buscan s\u00f3 na Web pero outros buscan ademais en News, Gopher, FTP etc.) cando lles pedimos informaci\u00f3n sobre alg\u00fan tema. As procuras fanse con palabras clave ou con \u00e1rbores xer\u00e1rquicas por temas; o resultado da procura \u00e9 unha listaxe de direcci\u00f3ns Web nas que se mencionan temas relacionados coas palabras clave buscadas.\nClasificaci\u00f3n.\nP\u00f3dense clasificar en dous:\nComo operan en forma autom\u00e1tica, os motores de busca conte\u00f1en xeralmente m\u00e1is informaci\u00f3n que os directorios. Con todo, estes \u00faltimos tam\u00e9n han de constru\u00edrse a partir de procuras (non automatizadas) ou ben a partir de avisos dados polos creadores de p\u00e1xinas (o cal pode ser moi limitativo).\nClases de buscadores.\nSpiders.\nA maior\u00eda de grandes buscadores internacionais que todos usamos e co\u00f1ecemos son deste tipo. Requiren moitos recursos para o seu funcionamento.\nDirectorios.\nUnha tecnolox\u00eda barata, amplamente utilizada por gran cantidade de \"scripts\" no mercado. Non se requiren moitos recursos de inform\u00e1tica pero si m\u00e1is soporte humano e mantemento.\nMixtos Buscador - Directorio.\nAl\u00e9n de teren caracter\u00edsticas de buscadores, presentan as webs rexistradas en cat\u00e1logos sobre contidos, que \u00e1 s\u00faa vez se dividen en subsecci\u00f3ns.\nMultibuscadores.\nPermite lanzar varias procuras en motores seleccionados respectando o formato orixinal dos buscadores.\nFFA - Ligaz\u00f3ns gratu\u00edtas para todos.\nFFA, p\u00e1xina de ligaz\u00f3ns de balde para todos, nos que calquera pode inscribir a s\u00faa p\u00e1xina durante un tempo limitado nestes pequenos directorios. As ligaz\u00f3ns non son permanentes.\nBuscadores de Portal.\nBuscadores espec\u00edficos de sitio, aqueles que buscan informaci\u00f3n s\u00f3 no seu portal ou sitio web."}
{"id": "1320", "revid": "1987", "url": "https://gl.wikipedia.org/wiki?curid=1320", "title": "Di\u00f1eiro", "text": "O di\u00f1eiro, cartos ou capital \u00e9 calquera artigo ou rexistro verificable que se acepta xeralmente como pago de bens e servizos e reembolso de d\u00e9bedas, como poden ser os impostos, nun pa\u00eds ou contexto socioecon\u00f3mico determinado. As principais funci\u00f3ns que distinguen o di\u00f1eiro son as de medio de cambio, unidade de conta, dep\u00f3sito de valor e, en ocasi\u00f3ns, o est\u00e1ndar de pago aprazado.\nO di\u00f1eiro foi historicamente un fen\u00f3meno de mercado emerxente que posu\u00eda valor intr\u00ednseco como mercador\u00eda; case todos os sistemas monetarios contempor\u00e1neos bas\u00e9anse en di\u00f1eiro fiduciario sen respaldo e sen valor de uso. En consecuencia, o seu valor der\u00edvase por convenci\u00f3n social, ao ser declarado por un goberno ou entidade reguladora de curso legal; \u00e9 dicir, debe ser aceptado como forma de pago dentro das fronteiras do pa\u00eds, para \"todas as d\u00e9bedas, p\u00fablicas e privadas\", \u00e9 o caso do euro, a modo de exemplo, na Comunidade Econ\u00f3mica Europea.\nComo medida do valor permite facer comparaci\u00f3ns entre os diferentes bens e servizos. Como reserva de valor permite ser gardado indefinidamente sen que se deteriore nin perde ningunha das s\u00faas caracter\u00edsticas co paso do tempo.\nEn xeral, \u00e9 necesario que aquilo que se faga servir como di\u00f1eiro sexa escaso, xa porque se utiliza un ben naturalmente escaso, como o ouro ou outros metais preciosos, ou ben porque se fai artificialmente escaso, como ser\u00eda o caso das moedas e billetes.\nNa actualidade, o di\u00f1eiro \u00e9 unha abstracci\u00f3n, polo menos nas sociedades industrializadas. A maior parte da reserva monetaria dun pa\u00eds non existe fisicamente, sen\u00f3n como entidade contable. As moedas e billetes (o di\u00f1eiro en efectivo) son o tipo de di\u00f1eiro \"f\u00edsico\" m\u00e1is habitual hoxe en d\u00eda, a\u00ednda que os materiais como o ouro ou a prata a\u00ednda mante\u00f1en as propiedades esenciais do di\u00f1eiro. A comezos do s\u00e9culo XXI, o uso do di\u00f1eiro electr\u00f3nico (tarxetas de cr\u00e9dito ou d\u00e9bito) \u00e9 cada vez m\u00e1is frecuente nos pa\u00edses industrializados. Para determinar a cantidade de di\u00f1eiro existente util\u00edzanse os agregados monetarios.\nA masa monetaria dun pa\u00eds comprende todo o efectivo en circulaci\u00f3n (billetes e moedas emitidos actualmente) e, dependendo da definici\u00f3n concreta que se utilice, un ou m\u00e1is tipos de di\u00f1eiro bancario (os saldos mantidos en contas correntes, contas de aforros e outros tipos de contas bancarias). O di\u00f1eiro bancario, cuxo valor existe nos libros das instituci\u00f3ns financeiras e pode converterse en billetes f\u00edsicos ou utilizarse para pagos sen efectivo, constit\u00fae con diferenza a maior parte do di\u00f1eiro amplo nos pa\u00edses desenvolvidos.\nEtimolox\u00eda.\nA palabra di\u00f1eiro deriva do lat\u00edn co significado de \"moeda\" a trav\u00e9s do franc\u00e9s . Crese que a palabra latina ten a s\u00faa orixe nun templo de Xuno, no Capitolio, un dos sete outeiros de Roma. No mundo antigo, Xuno asoci\u00e1base a mi\u00fado co di\u00f1eiro. O templo de Xuno Moneta en Roma era o lugar onde se atopaba a ceca da Antiga Roma. O nome \"Xuno\" pode derivar da deusa etrusca Uni (que significa \"o \u00fanico\", \"unidade\", \"uni\u00f3n\", \"unido\") e \"Moneta\" ben da palabra latina \"monere\" (lembrar, advertir ou instru\u00edr) ou da palabra grega \"moneres\" (s\u00f3, \u00fanico).\nNo mundo occidental, un termo frecuente para referirse \u00e1 moeda-moeda foi \"specie\"', procedente do lat\u00edn , que significa \"en especie\".\nFunci\u00f3ns.\nOs cartos son un instrumento de pagamento xeralmente aceptado por membros da comunidade na soluci\u00f3n dunha compra, un beneficio ou unha d\u00e9beda. En \"Money and the Mechanism of Exchange (1875)\", William Stanley Jevons analizou o di\u00f1eiro en termos de catro funci\u00f3ns: un \"medio de cambio\", unha \"medida com\u00fan de valor\" (ou unidade de conta), un \"patr\u00f3n de valor\" (ou patr\u00f3n de pago diferido), e un \"dep\u00f3sito de valor\". En 1919, as catro funci\u00f3ns do di\u00f1eiro de Jevons resum\u00edanse na copla:\nEsta coplas ser\u00eda m\u00e1is tarde moi populares nos libros de texto de macroeconom\u00eda. Na actualidade, a maior\u00eda dos libros de texto modernos s\u00f3 enumeran tres funci\u00f3ns: \nAlg\u00fans autores consideran que a capacidade de transformar as d\u00e9bedas e pasivos, inclu\u00eddos os impostos, \u00e9 unha cuarta funci\u00f3n nomeada \"descarga\" da moeda.\nHoubo moitas disputas hist\u00f3ricas sobre a combinaci\u00f3n das funci\u00f3ns do di\u00f1eiro, alg\u00fans argumentando que necesitan m\u00e1is separaci\u00f3n e que unha soa unidade \u00e9 insuficiente para tratalas todas. Un destes argumentos \u00e9 que a funci\u00f3n do di\u00f1eiro como medio de cambio entra en conflito coa s\u00faa funci\u00f3n como dep\u00f3sito de valor: a s\u00faa funci\u00f3n como dep\u00f3sito de valor require conservalo sen gastar, mentres que a s\u00faa funci\u00f3n como medio de cambio require que circule. Outros argumentan que o almacenamento de valor \u00e9 s\u00f3 un aprazamento do intercambio, pero non dimin\u00fae o feito de que o di\u00f1eiro \u00e9 un medio de intercambio que pode transportarse tanto a trav\u00e9s do espazo como do tempo. O termo \"capital financeiro\" \u00e9 un termo m\u00e1is xeral e inclusivo para todos os instrumentos l\u00edquidos, sexan ou non unha moeda de curso legal uniformemente reco\u00f1ecida.\nO di\u00f1eiro est\u00e1 caracterizado pola confianza dos seus usuarios na persistencia do seu valor e a s\u00faa capacidade de servir como medio de intercambio. Polo tanto, ten dimensi\u00f3ns sociais, pol\u00edticas, psicol\u00f3xicas, xur\u00eddicas e econ\u00f3micas.\nO di\u00f1eiro tivo formas moi diversas ao longo da s\u00faa historia: carne de bovino, sal, perlas, \u00e1mbar, metal, papel etc. Despois dun per\u00edodo moi longo onde o ouro e a prata (e outros metais) foron os medios de intercambio preferidos, o di\u00f1eiro est\u00e1 agora bastante desmaterializado e circula principalmente de forma escritural ou electr\u00f3nica.\nCada moeda \u00e9 definida como a moeda dunha determinada zona, normalmente dun estado. Pres\u00e9ntase en forma de dep\u00f3sitos, billetes de banco e moedas, tam\u00e9n co\u00f1ecido como divisas. As divisas interc\u00e1mbianse entre elas no contexto do Sistema Monetario Internacional. De feito, desde 1973 cando as paridades das principais divisas do mundo deixaron de ser defendidas, e xa despois dos \"Acordos de Xamaica\" de 1976, as moedas non son calibradas, directa ou indirectamente, polo peso dun metal precioso. Os seus valores flut\u00faan no mercado internacional de divisas, como parte dun sistema de cambio flotante o flexible.\nDebido \u00e1 importancia do di\u00f1eiro, os estados buscaron desde o principio asegurar o m\u00e1ximo poder monetario, definiron unha divisa oficial e convert\u00e9rona nun dos seus s\u00edmbolos e unha marca do seu poder. Os estados exercen un control sobre os bancos e sobre a creaci\u00f3n de di\u00f1eiro a trav\u00e9s da lexislaci\u00f3n e da pol\u00edtica monetaria dos bancos centrais.\nAmais de ser un medio de pagamento \u2014se non o fose, o intercambio deber\u00eda limitarse \u00e1 permuta\u2014 o di\u00f1eiro serve como unidade de conta e como reserva de valor. Como unidade de conta permite medir de forma homox\u00e9nea o prezo de todos os bens, de maneira que se poidan comparar os uns cos outros. Como reserva de valor, permite separar considerablemente no tempo as d\u00faas partes da transacci\u00f3n: quen recibe di\u00f1eiro a cambio de liberar un ben ou un servizo pode utilizar en calquera momento o poder de compra que lle d\u00e1 a aceptaci\u00f3n xeral do mesmo, constitu\u00edndo deste xeito unha forma importante de conservaci\u00f3n da riqueza.\nO valor do di\u00f1eiro correspond\u00edase inicialmente ao valor asociado ao peso equivalente do metal sen estar convertido en moeda, de modo que se trataba dun di\u00f1eiro \"real\" (de contido pleno). En oposici\u00f3n a este existe o \"di\u00f1eiro nominal\", que non ten apenas ning\u00fan valor material. Practicamente (exceptuando as moedas, sen case ning\u00fan valor material) o di\u00f1eiro nominal \u00e9 na actualidade o \u00fanico existente, e consiste en reco\u00f1ecementos de d\u00e9beda bancarios. Estas d\u00e9bedas bancarias poden ser de dous tipos:\nO feito de que tanto os billetes como os dep\u00f3sitos \u00e1 vista sexan reco\u00f1ecementos de d\u00e9beda dos bancos explica o fen\u00f3meno da creaci\u00f3n do di\u00f1eiro. O banco libera un cr\u00e9dito contra el mesmo e, polo feito de que este cr\u00e9dito pode ser utilizado immediatamente polo beneficiario como pagamento, crea di\u00f1eiro.\nA cantidade de di\u00f1eiro que o p\u00fablico (consumidores e empresas) quere ter no seu poder constit\u00fae a demanda de di\u00f1eiro, tendo esta unha relaci\u00f3n directa co nivel de actividade econ\u00f3mica; en contraposici\u00f3n est\u00e1 a oferta de di\u00f1eiro, cantidade de di\u00f1eiro realmente existente e sobre a cal o goberno pode actuar satisfacendo ou non a demanda do mesmo.\nMedio de cambio.\nCando o di\u00f1eiro util\u00edzase para intermediar no intercambio de bens e servizos, cumpre unha funci\u00f3n de \"medio de cambio\". Deste xeito, evita as ineficiencias dun sistema de troco, como a incapacidade de garantir permanentemente a \"coincidencia de desexos\". Por exemplo, entre dous partes nun sistema de troco, unha parte pode non ter ou fabricar o artigo que a outra quere, o que indica a inexistencia da coincidencia de desexos. Dispo\u00f1er dun medio de intercambio pode aliviar este problema, xa que a primeira pode ter a liberdade de dedicar o seu tempo a outros artigos, no canto de estar obrigada a atender unicamente as necesidades da segunda. Mentres tanto, os segundos poden utilizar o medio de intercambio para buscar a algu\u00e9n que lles proporcione o artigo que desexan.\nMedida de valor.\nUnha \"unidade de conta\" (en econom\u00eda) \u00e9 unha unidade monetaria num\u00e9rica est\u00e1ndar de medida do valor do mercado de bens, servizos e outras transacci\u00f3ns. Tam\u00e9n co\u00f1ecida como \"medida\" ou \"est\u00e1ndar\" de valor relativo e pago aprazado, unha unidade de conta \u00e9 un requisito previo necesario para a formulaci\u00f3n de acordos comerciais que impliquen d\u00e9beda.\nO di\u00f1eiro act\u00faa como medida est\u00e1ndar e denominador com\u00fan do comercio. Polo tanto, serve de base para a cotizaci\u00f3n e a negociaci\u00f3n de prezos. \u00c9 necesario para desenvolver sistemas contables eficaces, como a contabilidade por partida dobre.\nNorma de pago aprazado.\nA\u00ednda que o \"est\u00e1ndar de pago aprazado\" dist\u00ednguese por alg\u00fans textos, particularmente os m\u00e1is antigos, outros textos subs\u00fameno en outras funci\u00f3ns. Un \"patr\u00f3n de pago aprazado\" \u00e9 unha forma aceptada de saldar unha d\u00e9beda; unha unidade na que se denominan d\u00e9bedas e o estado do di\u00f1eiro como curso legal naquelas xurisdici\u00f3ns que ten este concepto, indica que poder\u00e1 funcionar para a liquidaci\u00f3n de d\u00e9bedas Cando as d\u00e9bedas est\u00e1n denominadas en di\u00f1eiro, o valor real das d\u00e9bedas pode cambiar debido \u00e1 inflaci\u00f3n e a deflaci\u00f3n, e no caso das d\u00e9bedas soberanas e internacionais mediante a degradaci\u00f3n e a desvalorizaci\u00f3n da moeda.\nBen refuxio.\nPara actuar como \"ben refuxio\", o di\u00f1eiro debe poder gardarse, almacenarse e recuperarse de forma fiable, e ser previsiblemente utilizable como medio de cambio cando se recupera. O valor do di\u00f1eiro tam\u00e9n debe permanecer estable ao longo do tempo. Alg\u00fans argumentaron que a inflaci\u00f3n, ao reducir o valor do di\u00f1eiro, dimin\u00fae a s\u00faa capacidade para funcionar como dep\u00f3sito de valor.\nHistoria.\nO uso de m\u00e9todos similares ao troco pode remontarse polo menos a hai 100.000 anos, a\u00ednda que non existen probas dunha sociedade ou econom\u00eda que se basease principalmente no troco. En cambio, as sociedades non monetarias funcionaban en gran medida segundo os principios da econom\u00eda do agasallo e a d\u00e9beda. Cando se produc\u00edan trocos, adoitaban ser entre completos desco\u00f1ecidos ou inimigos potenciais.\nNo neol\u00edtico, coa aparici\u00f3n da agricultura e a gander\u00eda, apareceu a primeira econom\u00eda de produci\u00f3n e produciuse un excedente; unha cantidade de bens que non precisaban seren consumidos. Isto deu lugar \u00e1 posibilidade de alimentar persoas que non ti\u00f1an necesidade de traballar na agricultura ou na ganader\u00eda e pod\u00edan dedicarse a producir outros produtos, como a cer\u00e1mica, e intercambialo polo excedente producido. Iso permitiu a primeira forma de comerciar, o troco, intercambiando directamente bens e servizos por outros, base\u00e1ndose no consenso dos participantes sobre a valoraci\u00f3n dos obxectos que se \u00edan intercambiar. Co tempo, esta forma de intercambio considerouse ineficiente.\nEntre as diferentes culturas do mundo empreg\u00e1ronse gran variedade de materiais e obxectos coa funci\u00f3n que te\u00f1en na actualidade as moedas, billetes, tarxetas de cr\u00e9dito, cheques ou tal\u00f3ns. O siclo mesopot\u00e1mico era unha unidade de peso, e base\u00e1base na masa de algo as\u00ed como 160 grans de cebada. O primeiro uso do termo rem\u00f3ntase a Mesopotamia cara ao ano 3000 a.C. As sociedades de Am\u00e9rica, Asia, \u00c1frica e Australia utilizaban cunchas como di\u00f1eiro -a mi\u00fado, as cunchas de caur\u00ed (\"Cypraea moneta L.\" ou \"C. annulus L.\"). Segundo Her\u00f3doto, os lidios foron os primeiros en introducir o uso de ouro e moeda de prata e tam\u00e9n o primeiro que estableceu tendas de cambio en locais permanentes. Crese que foron os primeiros en cu\u00f1ar moedas estampadas, durante o reinado de Giges, na segunda metade do s\u00e9culo VII\u00a0a.C. Outros numism\u00e1ticos remontan a cu\u00f1axe a Ardis II. A primeira moeda fabricouse de electro (aliaxe de ouro e prata) cun peso de 4,76\u00a0gramos, para poder pagar \u00e1s tropas dun xeito regulado. O motivo do estampado era a cabeza dun le\u00f3n, s\u00edmbolo da realeza. O est\u00e1ndar lidio eran 14,1\u00a0gramos de electro, e era a paga dun soldado por un mes de servizo; esta medida chamouse estatero.\nO bronce, o cobre, o ferro e mesmo o chumbo, tam\u00e9n foron metais usados con frecuencia para a cu\u00f1axe de moedas.\nNa Idade Media, xurdiu o costume de se gardaren os valores nun ourive, persoa que negociaba con obxectos de ouro e prata. Este, como garant\u00eda, entregaba un recibo. Co tempo, eses recibos pasaron a ser empregados para efectuar pagamentos, circulando de man en man e dando orixe ao papel moeda. M\u00e1is adiante, da mesma forma que ocorreu coas moedas, os gobernos pasaron a conducir a emisi\u00f3n de c\u00e9dulas, controlando as falsificaci\u00f3ns e garantindo o poder de pagamento. Actualmente case todos os pa\u00edses pos\u00faen os seus bancos centrais, encargados das emisi\u00f3ns de c\u00e9dulas e moedas. O papel moeda evolucionou en canto \u00e1 t\u00e9cnica empregada na s\u00faa impresi\u00f3n e a s\u00faa confecci\u00f3n utiliza papel especialmente preparado e diversos procesos de impresi\u00f3n que se complementan, dando ao produto final gran marxe de seguranza e condici\u00f3ns durabilidade.\nCo paso do tempo, o ouro e a prata foron os metais preciosos m\u00e1is amplamente empregados como di\u00f1eiro debido a que o seu valor \u00e9 aceptado mundialmente, e tam\u00e9n debido \u00e1 facilidade de transporte, \u00e1s vantaxes da conservaci\u00f3n etc. Para garantir ou certificar que un anaco de metal ou moeda conti\u00f1a unha certa cantidade de ouro ou prata, comezouse a cu\u00f1axe, a modo de garant\u00eda, por parte de entidades reco\u00f1ecidas e respectadas (reinos, gobernos, bancos), que avalaban o peso e a calidade dos metais que conti\u00f1an.\nO sistema de di\u00f1eiro mercador\u00eda acabou evolucionando cara a un sistema de di\u00f1eiro representativo. Isto ocorr\u00eda porque os comerciantes de ouro e prata ou os bancos emit\u00edan recibos aos seus depositantes, trocables polo di\u00f1eiro mercador\u00eda depositado. Co tempo, estes recibos foron aceptados como medio de pago e utiliz\u00e1ronse como di\u00f1eiro. O papel moeda ou billetes utilizouse por primeira vez na China durante a dinast\u00eda Song. Estes billetes, co\u00f1ecidos como \"jiaozi\", evolucionaron a partir de notas promisorias que se vi\u00f1an utilizando desde o s\u00e9culo VII. Con todo, non desprazaron ao di\u00f1eiro mercador\u00eda e utiliz\u00e1ronse xunto \u00e1s moedas. No s\u00e9culo XIII, o papel moeda deuse a co\u00f1ecer en Europa a trav\u00e9s dos relatos de viaxeiros, como Marco Polo e Guillerme de Rubruck.. O relato de Marco Polo sobre o papel moeda durante a dinast\u00eda Yuan \u00e9 o tema dun cap\u00edtulo do seu libro, \"As viaxes de Marco Polo\", titulado \"Como o Gran Kaan fai que a cortiza das \u00e1rbores, convertida en algo parecido ao papel, pase por di\u00f1eiro en todo o seu pa\u00eds.\" Os billetes foron emitidos por primeira vez en Europa polo Stockholms Banco en 1661 e tam\u00e9n se utilizaron xunto coas moedas. O patr\u00f3n ouro, un sistema monetario no que o medio de cambio son billetes de papel convertibles en cantidades preestablecidas e fixas de ouro, substitu\u00edu ao uso de moedas de ouro como moeda nos s\u00e9culos XVII-XIX en Europa. Estes billetes eran de curso legal e desaconsell\u00e1base o seu troco por moedas de ouro. A principios do s\u00e9culo XX, case todos os pa\u00edses adoptaran o patr\u00f3n oro, apoiando os seus billetes de curso legal con cantidades fixas de ouro.\nTras a segunda guerra mundial e a conferencia de Bretton Woods, a maior\u00eda dos pa\u00edses adoptaron moedas fiduciarias fixadas ao d\u00f3lar estadounidense. \u00c1 s\u00faa vez, o d\u00f3lar estadounidense estaba fixado ao ouro. En 1971, o goberno estadounidense suspendeu a convertibilidade do d\u00f3lar en ouro. Despois disto, moitos pa\u00edses desvincularon as s\u00faas moedas do d\u00f3lar estadounidense, e a maior\u00eda das moedas do mundo pasaron a non estar apoiadas por nada excepto polo fiat de curso legal dos gobernos e a capacidade de converter o di\u00f1eiro en bens mediante o pago. Segundo os defensores da teor\u00eda moderna do di\u00f1eiro, o di\u00f1eiro fiduciario tam\u00e9n est\u00e1 apoiado polos impostos. Ao impo\u00f1er impostos, os estados crean demanda para a moeda que emiten.\nPor\u00e9n, hoxe contin\u00faa a ser a base de intercambio en momentos de gran carest\u00eda (por exemplo, no caso de conflitos b\u00e9licos) levando a situaci\u00f3ns de estraperlo, e a esencia do funcionamento dos bancos do tempo que afloraron localmente en moitos lugares, en diferentes pa\u00edses.\nOferta monetaria.\nEn econom\u00eda, o di\u00f1eiro \u00e9 calquera instrumento financeiro que poida cumprir as funci\u00f3ns do di\u00f1eiro (detalladas anteriormente). O conxunto destes instrumentos financeiros denom\u00ednase oferta monetaria dunha econom\u00eda. Noutras palabras, a oferta monetaria \u00e9 o n\u00famero de instrumentos financeiros dispo\u00f1ibles nunha econom\u00eda concreta para adquirir bens ou servizos. Dado que a oferta monetaria componse de varios instrumentos financeiros (normalmente efectivo, dep\u00f3sitos \u00e1 vista e outros tipos de dep\u00f3sitos), a cantidade de di\u00f1eiro dunha econom\u00eda m\u00eddese sumando estes instrumentos financeiros para crear un \"agregado monetario\".\nOs economistas empregan diferentes formas de medir o stock de di\u00f1eiro ou oferta monetaria, reflectidas en diferentes tipos de agregados monetarios, utilizando un sistema de categorizaci\u00f3n que se centra na liquidez do instrumento financeiro utilizado como di\u00f1eiro. Os agregados monetarios (ou tipos de di\u00f1eiro) m\u00e1is utilizados denom\u00ednanse convencionalmente M1, M2 e M3. Tr\u00e1tase de categor\u00edas de agregados sucesivamente maiores: M1 \u00e9 o efectivo (moedas e billetes) m\u00e1is dep\u00f3sitos \u00e1 vistas (como contas correntes); M2 \u00e9 M1 m\u00e1is contas de aforros e dep\u00f3sitos a prazos inferiores a 100.000 d\u00f3lares; M3 \u00e9 M2 m\u00e1is dep\u00f3sitos a prazo m\u00e1is grandes e contas institucionais similares. M1 incl\u00fae s\u00f3 os instrumentos financeiros m\u00e1is l\u00edquidos, e M3 instrumentos relativamente il\u00edquidos. A definici\u00f3n exacta de M1, M2, etc. pode variar dun pa\u00eds a outro.\nTam\u00e9n se utiliza outra medida do di\u00f1eiro, o M0 (di\u00f1eiro en circulaci\u00f3n) que \u00e9 a base monetaria, ou a cantidade de di\u00f1eiro realmente emitida polo banco central dun pa\u00eds. M\u00eddese como moeda os dep\u00f3sitos de bancos e outras instituci\u00f3ns no banco central. O M0 \u00e9 tam\u00e9n o \u00fanico di\u00f1eiro que pode satisfacer as reservas obrigatorias dos bancos comerciais.\nCreaci\u00f3n de di\u00f1eiro.\nNos sistemas econ\u00f3micos actuais, o di\u00f1eiro cr\u00e9ase por dous procedementos:\nO di\u00f1eiro de curso legal, (M0) \u00e9 o efectivo creado por un Banco Central mediante a cu\u00f1axe de moedas e a impresi\u00f3n de billetes.\nO \"di\u00f1eiro bancario\", ou \"di\u00f1eiro en sentido amplo\" (M1/M2) \u00e9 o di\u00f1eiro creado polos bancos privados mediante o rexistro dos pr\u00e9stamos como dep\u00f3sitos dos clientes prestatarios, cun respaldo parcial indicado polo \"coeficiente de caixa\". Actualmente, o di\u00f1eiro bancario cr\u00e9ase como di\u00f1eiro electr\u00f3nico.\nO di\u00f1eiro bancario, cuxo valor existe nos libros das instituci\u00f3ns financeiras e pode converterse en billetes f\u00edsicos ou utilizarse para pagos sen efectivo, constit\u00fae con diferenza a maior parte do di\u00f1eiro en xeral nos pa\u00edses desenvolvidos.\nNa maior\u00eda dos pa\u00edses, a maior parte do di\u00f1eiro cr\u00e9ase en forma de M1/M2 polos bancos comerciais que conceden pr\u00e9stamos. Contrariamente a algunhas ideas populares err\u00f3neas, os bancos non act\u00faan simplemente como intermediarios, prestando os dep\u00f3sitos que os aforradores depositan neles, e non dependen do di\u00f1eiro do banco central (M0) para crear novos pr\u00e9stamos e dep\u00f3sitos.\nLiquidez do mercado.\nA \"liquidez do mercado\" describe a facilidade coa que un ben pode cambiarse por outro, ou pola moeda com\u00fan dentro dunha econom\u00eda. O di\u00f1eiro \u00e9 o activo m\u00e1is l\u00edquido porque \u00e9 universalmente reco\u00f1ecido e aceptado como moeda com\u00fan. Deste xeito, o di\u00f1eiro ofrece aos consumidores a liberdade de intercambiar bens e servizos facilmente sen ter que recorrer ao troco.\nOs instrumentos financeiros l\u00edquidos son facilmente negociables e te\u00f1en custos de transacci\u00f3n baixos. Non debe existir (ou debe ser m\u00ednimo) o diferenza entre os prezos de compra e venda do instrumento que se utiliza como di\u00f1eiro.\nTip\u00f2s.\nProduto.\nMoitos obxectos utiliz\u00e1ronse como di\u00f1eiro mercador\u00eda, tales como metais preciosos naturalmente escasos, buguinas, cebada, contas etc., as\u00ed como moitas outras cousas que se considera que te\u00f1en valor. O valor do di\u00f1eiro mercador\u00eda prov\u00e9n da mercador\u00eda da que est\u00e1 feito. A mercador\u00eda constit\u00fae o di\u00f1eiro, e o di\u00f1eiro \u00e9 a mercador\u00eda. Alg\u00fans exemplos de mercador\u00edas que se utilizaron como medios de intercambio son o ouro, a prata, o cobre, o arroz, wampum, o sal, os grans de pementa, as pedras grandes, os cintos decorados, as cunchas, o alcohol, os cigarros, o c\u00e1nnabis, os caramelos, etc. Estes artigos utiliz\u00e1banse \u00e1s veces nunha m\u00e9trica de valor percibido xunto con outros, en diversas econom\u00edas de valoraci\u00f3n de mercador\u00edas ou sistema de prezos. O uso do di\u00f1eiro mercador\u00eda \u00e9 similar ao troco, pero un di\u00f1eiro mercador\u00eda proporciona unha unidade de conta sinxela e autom\u00e1tica para a mercador\u00eda que se utiliza como di\u00f1eiro. A\u00ednda que algunhas moedas de ouro como o krugerrand consid\u00e9ranse de curso legal, o seu valor nominal non se rexistra en ningunha das caras da moeda. A raz\u00f3n diso \u00e9 que se fai fincap\u00e9 na s\u00faa relaci\u00f3n directa co valor predominante do seu contido de ouro fino. As aguias americanas levan impreso o seu contido en ouro e o seu valor facial de curso legal..\nDi\u00f1eiro representativo.\nEn 1875, o economista brit\u00e1nico William Stanley Jevons describiu o di\u00f1eiro utilizado na \u00e9poca como \"di\u00f1eiro representativo\". O di\u00f1eiro representativo \u00e9 aquel que consiste en moedas simb\u00f3licas, papel moeda ou outras fichas f\u00edsicas como certificados, que poden cambiarse de forma fiable por unha cantidade fixa dunha mercador\u00eda como o ouro ou a prata. O valor do di\u00f1eiro representativo est\u00e1 en relaci\u00f3n directa e fixa coa mercador\u00eda que o apoia, pero non est\u00e1 composto pola devandita mercador\u00eda.\nDi\u00f1eiro fiat.\nO di\u00f1eiro fiduciario ou moeda fiduciaria \u00e9 di\u00f1eiro cuxo valor non se deriva de ning\u00fan valor intr\u00ednseco ou garant\u00eda de que poida converterse nunha mercador\u00eda valiosa (como o ouro). No seu lugar, s\u00f3 ten valor por orde do goberno (fiat). Polo xeral, o goberno declara que a moeda fiduciaria (normalmente billetes e moedas dun banco central, como o Sistema da Reserva Federal nos Estados Unidos, ou o Banco Central Europeo) \u00e9 de curso legal, polo que \u00e9 ilegal non aceptar a moeda fiduciaria como medio de pago de todas as d\u00e9bedas, p\u00fablicas e privadas.\nAlgunhas moedas de lingotes, como a pebida de ouro australiana e a aguia estadounidense, te\u00f1en curso legal, pero neg\u00f3cianse en funci\u00f3n do prezo de mercado do metal contido como mercador\u00eda, en lugar do seu valor nominal de curso legal (que adoita ser s\u00f3 unha pequena fracci\u00f3n do seu valor en lingotes).\nO di\u00f1eiro fiduciario, se est\u00e1 representado fisicamente en forma de moeda (papel ou moedas), pode danarse ou destru\u00edrse accidentalmente. Non obstante, o di\u00f1eiro fiduciario ten unha vantaxe sobre o di\u00f1eiro representativo ou de mercador\u00edas, e \u00e9 que as mesmas leis que crearon o di\u00f1eiro tam\u00e9n poden definir regras para a s\u00faa substituci\u00f3n en caso de dano ou destruci\u00f3n. Por exemplo, o goberno dos EE. UU. substituir\u00e1 as reservas federais de billetes (moeda fiduciaria dos EUA) mutiladas se polo menos a metade do billete f\u00edsico pode ser reconstru\u00eddo ou se se pode demostrar que foi destru\u00edda. Pola contra, o di\u00f1eiro da mercador\u00eda que se perdeu ou se destru\u00edu non se pode recuperar."}
{"id": "1321", "revid": "5863", "url": "https://gl.wikipedia.org/wiki?curid=1321", "title": "Base de datos", "text": "Unha base de datos \u00e9 un ficheiro organizado de datos sobre un tema. Nos servizos p\u00fablicos \u00e9 empregado como un arquivo para ter un acceso r\u00e1pido \u00f3s os seus datos administrados.\nEn inform\u00e1tica, unha base de datos \u00e9 un ficheiro inform\u00e1tico que se emprega para preservar datos de xeito organizado e que permite atopar est\u00e1 informaci\u00f3n rapidamente cando sexa preciso.\nAs caracter\u00edsticas que as definen son:\nO sistema m\u00e1is doado conceptualmente \u00e9 o de t\u00e1boas (coma nos programas Lotus 1\u00b72\u00b73, Excel ou Access), pero hai outros m\u00e9todos m\u00e1is adaptados \u00f3 tipo de datos cos que debe traballar (e polo tanto menos vers\u00e1tiles).\nBases de datos na web.\nEn Internet cada vez son m\u00e1is com\u00fans as iniciativas p\u00fablicas e privadas que xorden para compartir informaci\u00f3n bases de datos estruturadas seguindo os paradigmas da web sem\u00e1ntica. Neste sentido, cabe mencionar proxectos como DBpedia, Freebase, Classora ou True Knowledge, da Universidade de Cambridge."}
{"id": "1323", "revid": "98629", "url": "https://gl.wikipedia.org/wiki?curid=1323", "title": "Rede inform\u00e1tica", "text": "Unha rede inform\u00e1tica \u00e9 unha interconexi\u00f3n de dispositivos, coa intenci\u00f3n de poder intercambiar informaci\u00f3n. A m\u00e1is co\u00f1ecida e global \u00e9 Internet, unha rede a nivel mundial (WAN), na que se comunican ordenadores, servidores etc. Por extensi\u00f3n, tam\u00e9n se chama rede inform\u00e1tica ou \"net\" (rede) ao conxunto de equipos interconectados.\nAs redes poden ter diferentes topolox\u00edas; en anel, bus, estrela... Pero todas elas te\u00f1en en com\u00fan a existencia dunha serie de ordenadores (ou outros dispositivos) conectados, cunha (ou m\u00e1is, dependendo do n\u00famero de tarxetas de rede) IP.\nConfiguraci\u00f3n.\nPrimeiro paso.\nCada dispositivo debe contar con polo menos unha tarxeta de rede. A esta conectase un cable LAN, ou nada se a tarxeta \u00e9 wireless. Por cada tarxeta de rede, haber\u00e1 unha IP. Estas poder\u00e1n ser:\nCada d\u00eda \u00e9 un problema maior a falta de IP, polo que o formato antigo de 4 bytes (4 n\u00fameros entre 0 e 255), cambiar\u00e1 por un novo chamado IPv6 (as IP actuais denom\u00ednanse IPv4). Por iso, a existencia de IP locais ou privadas, a traduci\u00f3n no router, permitindo que varios PC usen a mesma IP p\u00fablica etc. son medidas que axudan \u00f3 aforro de IPs.\nA existencia de redes locais faise especialmente \u00fatil, non s\u00f3 pola posibilidade de que t\u00f3dolos equipos poidan acceder a Internet, sen\u00f3n por poder intercambiar informaci\u00f3n de maneira interna, cousa moi \u00fatil en empresas, bancos...\nSegundo paso.\nUnha vez temos cada equipo coa s\u00faa tarxeta de rede, conect\u00e1molos todos. Isto pode facerse con diferentes topolox\u00edas. Unha das m\u00e1is com\u00fans \u00e9 a da imaxe, cun bus.\nO bus deber\u00e1 ir conectado a un dispositivo que \"cerre\" a rede e poida comunicala co exterior. No exemplo, suponse que directamente, tralo router accedese xa a Internet. O com\u00fan \u00e9 que haxa m\u00e1is redes, por iso \u00e9 com\u00fan o uso de switchs (conmutadores), hubs (concentradores) ou m\u00e1is routers (enrutadores).\nCada ordenador debe ter configurada:\nResumo.\nEnt\u00f3n, diremos que Internet non \u00e9 m\u00e1is cunha mara\u00f1a de aparellos interconectados e identificados por uns n\u00fameros chamados IP. Ser\u00e1n os routers os encargados de decidi-lo paso de cada informaci\u00f3n, seleccionando o cami\u00f1o (sa\u00edda por un dos seus portos), grazas a unhas t\u00e1boas de encami\u00f1amento."}
{"id": "1325", "revid": "56817", "url": "https://gl.wikipedia.org/wiki?curid=1325", "title": "Topolox\u00eda en estrela", "text": "A topolox\u00eda en estrela \u00e9 aquela que ten un aparello central dedicado a xestionar as comunicaci\u00f3ns. Por el pasa toda a informaci\u00f3n ata as puntas da estrela, onde se atopan os outros aparellos."}
{"id": "1326", "revid": "55340", "url": "https://gl.wikipedia.org/wiki?curid=1326", "title": "Entrada", "text": "O termo entrada pode facer referencia:"}
{"id": "1327", "revid": "96271", "url": "https://gl.wikipedia.org/wiki?curid=1327", "title": "Illa de Tambo", "text": "A illa de Tambo at\u00f3pase no fondo da r\u00eda de Pontevedra, e pertence ao concello de Poio do que esta separado por unha canle de 1,1\u00a0km pero de pouca profundidade. A s\u00faa superficie \u00e9 de 0,28\u00a0km\u00b2, cunha altura m\u00e1xima de 80\u00a0m, a\u00ednda que toda a s\u00faa parte central supera os 50 metros de altitude. O seu per\u00edmetro acada os 4\u00a0km.\nHistoria.\nEntre os diversos restos prehist\u00f3ricos da illa destaca un castro, que ocupa toda a parte central da illa e est\u00e1 catalogado pola Direcci\u00f3n Xeral de Patrimonio co c\u00f3digo GA36041043.\nNo s\u00e9culo VI constru\u00eduse unha capela, fundada por Marti\u00f1o de Dumio. Froitoso de Braga converteuna en mosteiro, vinculado ao convento de San Xo\u00e1n de Poio. Despois transformouse en priorado, baixo a advocaci\u00f3n de Santa Mar\u00eda de Graza.\nNo s\u00e9culo XII a illa de Tambo pertenc\u00eda \u00e1 ra\u00ed\u00f1a Dona Urraca e foi doada ao convento de San Xo\u00e1n de Poio. Os veci\u00f1os de Combarro usaron a illa durante s\u00e9culos, onde traballaban as s\u00faas terras e celebraban romar\u00edas. En 1589 a capela foi v\u00edtima do saqueo do corsario Francis Drake, o cal botou a figura de Santa Mar\u00eda de Graza ao mar.\nEn 1745, cando o Padre Sarmiento visitou Tambo, a illa estaba deshabitada.\nEn 1846, coa desamortizaci\u00f3n de Mendiz\u00e1bal, deixou de pertencer aos monxes de Poio e anos despois foi mercada polo ministro de Xustiza, Eugenio Montero R\u00edos. Nese mesmo s\u00e9culo constru\u00eduse un lazareto na illa, que entre 1865 e 1879 foi usado para po\u00f1er en corentena os mari\u00f1eiros que chegaban ao porto de Mar\u00edn. Debido \u00e1s protestas dos cidad\u00e1ns de Pontevedra, o lazareto foi trasladado \u00e1 illa de San Sim\u00f3n, na r\u00eda de Vigo, e en 1889 a illa converteuse en penitenciar\u00eda militar.\nCoa creaci\u00f3n da Escola Naval Militar de Mar\u00edn, en 1943 a illa militarizouse e pasou a ser utilizada como arsenal. Foi nese ano cando os herdeiros de Montero R\u00edos venderon a illa \u00e1 Armada Espa\u00f1ola. Ata 2005, os herdeiros seguiron figurando como propietarios dunha quinta parte da illa.\nA Armada deixou de cualificar a illa como enclave estrat\u00e9xico en 2002, o que disparou as expectativas de que puidese ser cedida \u00e1 Xunta de Galicia e incorporada ao Parque nacional das Illas Atl\u00e1nticas, para o que antes deber\u00eda ser declarada parque natural. Por\u00e9n, a illa contin\u00faa baixo xurisdici\u00f3n militar.\nO 14 de abril de 2013, un grupo de veci\u00f1os e veci\u00f1as de Combarro fixeron unha declaraci\u00f3n de independencia simb\u00f3lica na illa como acto de denuncia polo estado de abandono que sufriu logo da desmilitarizaci\u00f3n. En outubro de 2018, logo dun per\u00edodo de peche da illa que durou dous anos, a Escola Naval comezou de novo a permitir visitas organizadas \u00e1 illa."}
{"id": "1332", "revid": "56817", "url": "https://gl.wikipedia.org/wiki?curid=1332", "title": "Rede", "text": "O termo rede pode referirse a:"}
{"id": "1333", "revid": "43024", "url": "https://gl.wikipedia.org/wiki?curid=1333", "title": "Nodo", "text": "Con nodo\" podemos referirnos a:"}
{"id": "1338", "revid": "43327", "url": "https://gl.wikipedia.org/wiki?curid=1338", "title": "Protocolo", "text": "Protocolo pode ter varios significados:"}
{"id": "1340", "revid": "54334", "url": "https://gl.wikipedia.org/wiki?curid=1340", "title": "P\u00e1xina web", "text": "Unha p\u00e1xina web \u00e9 un conxunto de ficheiros cun formato HTML, xunto con outros arquivos que conte\u00f1en imaxes, v\u00eddeos etc\u00e9tera, todos eles aloxados nun servidor web p\u00fablico que permite acceder os mesmos en calquera momento. Estes arquivos son presentandos e interpretados no ordenador do usuario que os solicite a trav\u00e9s dun navegador web. Xeralmente, est\u00e1n todos organizados dentro dun sitio web, ligados entre eles a trav\u00e9s de hiperligaz\u00f3ns.\nHistoria.\nA primeira p\u00e1xina web creouna Tim Berners-Lee e f\u00edxose p\u00fablica o 6 de agosto de 1991. A primeira p\u00e1xina web en galego, dedicada \u00e1 lingua e cultura galega e que xa morreu, f\u00edxoa Xabier Canosa dende a universidade galesa de Aberystwyth en 1995.\nContidos dunha p\u00e1xina web.\nOs contidos dunha p\u00e1xina web, son organizados (maquetados) dentro dun ou varios arquivos HTML, e poden inclu\u00edr outros tipos de arquivos diferentes, que lle dan o car\u00e1cter multimedia e interactivo:\nAcceso a p\u00e1xinas web.\nPara acceder a unha p\u00e1xina web, \u00e9 necesario co\u00f1ecer o identificador da mesma, e introducilo na barra de enderezos dun navegador web.\nNos seus inicios, o identificador dunha p\u00e1xina, era unicamente un enderezo IP. Por po\u00f1er un exemplo, o enderezo IP 85.91.64.254, corresponde \u00e1 p\u00e1xina web da Xunta de Galicia (https://www.xunta.gal), de xeito que se introducimos na barra de enderezos dun navegador \"http://85.91.64.254 \", accederemos \u00e1 devandita p\u00e1xina.\nCando xa se empezou a xeneralizar o uso das p\u00e1xinas web, comprobouse que era dif\u00edcil memorizar o enderezo IP que fac\u00eda referencia a cada p\u00e1xina web, polo que se creou outro sistema que permit\u00eda referenciar as p\u00e1xinas web cun nome de dominio (ex. http://www.xunta.gal).\nTodos os nomes de dominio almac\u00e9nanse nun servidor DNS (\"Domain Name Server\") xunto co seu enderezo IP, de xeito que ao introducir o nome de dominio este \u00e9 consultado, nun paso previo, nun servidor DNS para co\u00f1ecer cal \u00e9 o seu enderezo IP. Logo, dun xeito transparente para o usuario, o navegador web solicita a p\u00e1xina polo seu enderezo IP.\nAlmacenamento.\nSegundo o xeito de gardar e amosar os contidos, p\u00f3dense diferenciar dous tipos de p\u00e1xinas web:\nAs p\u00e1xinas din\u00e1micas, permiten modificar os seus contidos dende uns formularios web na mesma p\u00e1xina, que logo son gardados na base de datos e, no caso de ser necesario, subidos o servidor dende o equipo do usuario como arquivos (imaxes, v\u00eddeos etc). Un exemplo de p\u00e1xina din\u00e1mica son os wikis, como a propia Wikipedia."}
{"id": "1342", "revid": "98629", "url": "https://gl.wikipedia.org/wiki?curid=1342", "title": "IUPAP", "text": "A IUPAP (Uni\u00f3n Internacional de F\u00edsica Pura e Aplicada, nas s\u00faas siglas inglesas) \u00e9 unha asociaci\u00f3n fundada en 1922 que ten como obxectivos a promoci\u00f3n da cooperaci\u00f3n internacional no campo da F\u00edsica, a difusi\u00f3n dos co\u00f1ecementos cient\u00edficos, a normalizaci\u00f3n de s\u00edmbolos, unidades, nomenclatura e patr\u00f3ns, e a libre circulaci\u00f3n de cient\u00edficos.\nTen Comisi\u00f3ns internacionais, Comisi\u00f3ns internacionais asociadas e participa en Comisi\u00f3ns mixtas con outras Uni\u00f3ns Cient\u00edficas.\nA IUPAP \u00e9 membro do Consello Internacional para as Ciencias (ICSU, \"International Council for Science\").\nO seu presidente \u00e9 o doutor Y. Petroff, e ten a s\u00faa sede na American Physical Society (APS, Sociedade Estadounidense de F\u00edsica)."}
{"id": "1343", "revid": "5312", "url": "https://gl.wikipedia.org/wiki?curid=1343", "title": "2003", "text": "2003 (MMIII) foi un ano com\u00fan comezado en m\u00e9rcores segundo o calendario gregoriano. Foi designado:\nO Ano Internacional da auga doce, polo Consello Econ\u00f3mico e Social das Naci\u00f3ns Unidas.\nO ano da cabra, segundo o hor\u00f3scopo chin\u00e9s."}
{"id": "1345", "revid": "1131", "url": "https://gl.wikipedia.org/wiki?curid=1345", "title": "Nomenclatura", "text": "A nomenclatura \u00e9 o conxunto de nomes ou termos propios dunha determinada disciplina cient\u00edfica ou art\u00edstica, as\u00ed como a metodolox\u00eda adoptada para a asignaci\u00f3n de nomes.\nExemplos.\nEn qu\u00edmica, a nomenclatura de elementos e compostos qu\u00edmicos \u00e9 o sistema de asignaci\u00f3n de nomes a substancias qu\u00edmicas, coordinada pola IUPAC. En f\u00edsica enc\u00e1rgase da coordinaci\u00f3n necesaria a IUPAP. Moitas linguas te\u00f1en instituci\u00f3ns encargadas de controlar e ordenar a variaci\u00f3n ordenada do idioma, como a Real Academia Galega para a lingua galega."}
{"id": "1347", "revid": "1888", "url": "https://gl.wikipedia.org/wiki?curid=1347", "title": "Real Academia Galega", "text": "A Real Academia Galega (RAG) \u00e9 unha instituci\u00f3n cient\u00edfica, creada en 1906, que ten como obxectivo o estudo da cultura galega, e en especial a ilustraci\u00f3n, defensa e promoci\u00f3n da lingua galega. Elabora as Normas Ortogr\u00e1ficas e Morfol\u00f3xicas do Idioma Galego, e decide a personalidade literaria \u00e1 que se lle dedica o D\u00eda das Letras Galegas. Os seus membros son personalidades influentes do mundo da cultura galega, relacionados maioritariamente coa lingua. Desde 2017 o seu presidente \u00e9 V\u00edctor Freixanes. O seu lema \u00e9 \"Colligit, expurgat, innovat\".\nHistoria.\nInicios.\nO precedente da Real Academia Galega foi a Comisi\u00f3n Xestora para a creaci\u00f3n da Academia Galega, promovida por Emilia Pardo Baz\u00e1n e Ram\u00f3n P\u00e9rez Costales. Montouse sobre a base dunha sociedade, Folklore Gallego, presidida pola escritora.\nEn 1904 Manuel Murgu\u00eda publicou un artigo na revista do Gran Hotel de Mondariz no que propugnaba a creaci\u00f3n dunha academia galega. Este artigo espertou interese e en 1905 constitu\u00eduse na Habana a Sociedade Protectora da Academia Gallega, grazas ao impulso de Manuel Curros Enr\u00edquez e Xos\u00e9 Fontenla Leal. En Galiza seguiron esta iniciativa alg\u00fans persoeiros que se reun\u00edan no faladoiro da Librar\u00eda Rexional de Ux\u00edo Carr\u00e9 Aldao da Coru\u00f1a. A Real Academia Galega constitu\u00eduse o 30 de setembro de 1906, presidida por Manuel Murgu\u00eda e con corenta membros. O acto celebrouse nos locais da Reuni\u00f3n Recreativa e Instructiva de Artesanos, case un ano despois da presentaci\u00f3n legal dos seus estatutos. Os obxectivos iniciais eran fundamentalmente ling\u00fc\u00edsticos e inclu\u00edan a elaboraci\u00f3n dun dicionario e unha gram\u00e1tica, proxectos que demoraron moitos anos. A primeira sede da Academia foi na r\u00faa Rego de Auga n\u00ba 38, e en 1920 instalouse no Palacio de Mar\u00eda Pita.\nDurante a presidencia de Murgu\u00eda (1906-1923) elevouse a figura de Rosal\u00eda de Castro, comezouse a publicar o \"Bolet\u00edn de la Academia Gallega\" (263 n\u00fameros) e a Academia viuse no medio de pol\u00e9micas e enfrontamentos debido ao seu car\u00e1cter galeguista. O segundo presidente, Andr\u00e9s Mart\u00ednez Salazar, foino s\u00f3 un ano, xa que morreu inesperadamente. A entidade entrou nun per\u00edodo de inactividade que motivou a fundaci\u00f3n do Seminario de Estudos Galegos. O terceiro presidente foi Eladio Rodr\u00edguez Gonz\u00e1lez (1926-1934), e durante este per\u00edodo entraron Alfonso Daniel Rodr\u00edguez Castelao e Ant\u00f3n Villar Ponte. Substitu\u00eduno no cargo Manuel Lugr\u00eds Freire, que houbo de dimitir en 1935 por problemas de sa\u00fade, pasando a ocupar a presidencia David Fern\u00e1ndez Di\u00e9guez.\n1936-1977.\nDesde 1937 presidiu a Academia Manuel Cas\u00e1s Fern\u00e1ndez. O golpe militar de 1936 e a guerra civil provocaron o exilio e falecemento dalg\u00fans acad\u00e9micos, e en 1941 realizouse unha toma de posesi\u00f3n colectiva de 19 novos membros, coma Xos\u00e9 Filgueira Valverde e Florentino L\u00f3pez Cuevillas, coa lectura \u00fanica de discurso de ingreso por parte de Ferm\u00edn Bouza-Brey. A RAG superou o risco de desaparecer e pasou a estar tutelada polo reitor da Universidade de Santiago de Compostela.\nFrancisco Franco, o seu irm\u00e1n, e mais Manuel Fraga foron acad\u00e9micos non numerarios da Real Academia Galega. En 2009, coincidindo co nomeamento de Manolo Rivas, M\u00e9ndez Ferr\u00edn fac\u00eda p\u00fablica a retirada das honras a Francisco Franco. Por\u00e9n, Ram\u00f3n Franco e Manuel Fraga seguen a estar considerados como membros correspondentes da RAG.\nO 31 de decembro de 1951 a RAG xuntouse en Vigo en sesi\u00f3n extraordinaria polo nomeamento de Manuel G\u00f3mez Rom\u00e1n; ao seu discurso \u00eda responder Ram\u00f3n Otero Pedrayo. Minutos antes do inicio do acto a autoridade gobernativa prohibiu falar en galego. As palabras improvisadas que se dixeron foron en castel\u00e1n. O Partido Galeguista fixo chegar dende Galicia ao Congreso da UNESCO reunido en Montevideo un escrito de protesta pola pol\u00edtica de represi\u00f3n ling\u00fc\u00edstica do r\u00e9xime franquista. O texto tivo boa acollida pero foi rexeitado pola delegaci\u00f3n espa\u00f1ola da que formaba parte Manuel Fraga.\nEn 1960, tras o falecemento de Manuel Cas\u00e1s, ocupou a presidencia Sebasti\u00e1n Mart\u00ednez-Risco. En 1963 a Real Academia Galega presentou a iniciativa do D\u00eda das Letras Galegas que, non moi valorada nun primeiro momento, tornouse especialmente dinamizadora co transcurso dos anos. No 1972 a RAG estandarizou o dese\u00f1o actual das Armas ou Escudo do Reino de Galicia. Anos m\u00e1is tarde, a RAG propuxo \u00e1 Xunta de Galicia de conservar a memoria da antiga bandeira galega dentro da Bandeira de Galicia moderna. O resultado foi a superposici\u00f3n das armas ou escudo galego sobre a bandeira nacional civil, formando a actual bandeira oficial que debe figurar nos actos oficiais do goberno e instituci\u00f3ns galegas.\n1977-2001.\nDurante a presidencia de Domingo Garc\u00eda-Sabell (1977-1997), produciuse o acordo co Instituto da Lingua Galega sobre as Normas Ortogr\u00e1ficas e Morfol\u00f3xicas do Idioma Galego (1982), co cal se unificaban as d\u00faas propostas enfrontadas. A Real Academia foi reco\u00f1ecida como referencia na Lei de normalizaci\u00f3n ling\u00fc\u00edstica. Cre\u00e1ronse un Seminario de Lexicograf\u00eda, que elaborou o seu primeiro dicionario monoling\u00fce, e o Seminario de Socioling\u00fc\u00edstica, que realizou o Mapa Socioling\u00fc\u00edstico de Galicia. En marzo de 1979 a Academia trasladouse \u00e1 sede actual da r\u00faa Tabernas na Coru\u00f1a dende as dependencias municipais do Palacio de Mar\u00eda Pita onde estaba a sede dende 1920.\nCoa presidencia de Francisco Fern\u00e1ndez del Riego (1997-2001) abriuse a instituci\u00f3n.\nS\u00e9culo XXI.\nBaixo a presidencia de Xos\u00e9 Ram\u00f3n Barreiro Fern\u00e1ndez (2001-2010) d\u00e9uselle un pulo \u00e1 informatizaci\u00f3n dos fondos documentais que se foran adquirindo, e en 2003 revis\u00e1ronse as Normas ortogr\u00e1ficas e morfol\u00f3xicas do idioma galego. En 2006 a instituci\u00f3n foi galardoada co Premio Fern\u00e1ndez Latorre.\nEn maio de 2009, en v\u00e9speras do D\u00eda das Letras Galegas, a Academia publicou un manifesto en prol da lingua galega, para facer fronte \u00e1 campa\u00f1a de desprestixio orquestrada por unha parte dos grupos pol\u00edticos e unha minor\u00eda social con escaso apoio en Galiza mais con medios importantes en Espa\u00f1a. Neste manifesto reivindicou a necesidade dun uso sim\u00e9trico do biling\u00fcismo e mais unha presenza digna do galego en \u00e1mbitos nos que ten dificultades para se facer un oco, como a Xustiza ou o ensino. O 16 de xaneiro de 2010 a Academia emitiu un informe negativo das \"Bases para o decreto do pluriling\u00fcismo no ensino non universitario de Galicia\", coas que o PPdeG pretend\u00eda derrogar o decreto aprobado polo anterior goberno (formado polo PSdeG e Bloque Nacionalista Galego). O informe aprobouse por unanimidade e aclamaci\u00f3n.\nEn xaneiro de 2010 escolleuse como presidente a Xos\u00e9 Lu\u00eds M\u00e9ndez Ferr\u00edn, quen dimitiu tres anos despois. Substitu\u00eduno Xes\u00fas Alonso Montero, e tras a s\u00faa renuncia en 2017 accedeu ao cargo V\u00edctor Freixanes, reelixido o 24 de abril de 2021.\nEn 2022 a Real Academia Galega trasladouse de forma temporal a unha nave en Pocomaco para levar a cabo as tarefas de rehabilitaci\u00f3n da sede na r\u00faa Tabernas."}
{"id": "1348", "revid": "1505", "url": "https://gl.wikipedia.org/wiki?curid=1348", "title": "Cinem\u00e1tica", "text": "A cinem\u00e1tica \u00e9 a parte da mec\u00e1nica que estuda o movemento abstraendo as forzas que o producen. Dende o punto de vista da cinem\u00e1tica un punto material caracter\u00edzase pola posici\u00f3n no espazo e polo instante no cal ocupa a devandita posici\u00f3n. O conxunto destas catro coordenadas, tres espaciais e a cuarta temporal determ\u00ednase con relaci\u00f3n a un sistema de referencia, ou referencial de espazo-tempo. Na cinem\u00e1tica cl\u00e1sica, o tempo \u00e9 universal e non depende da referencia; en cinem\u00e1tica relativista, en cambio, o tama\u00f1o dos obxectos r\u00edxidos depende da s\u00faa velocidade con respecto o referencial no que se efect\u00faa a medida."}
{"id": "1355", "revid": "6", "url": "https://gl.wikipedia.org/wiki?curid=1355", "title": "Sat\u00e9lite", "text": "Un sat\u00e9lite () \u00e9 todo obxecto secundario que gravita nunha \u00f3rbita pechada arredor dun planeta. P\u00f3dese distinguir entre dous tipos de sat\u00e9lites: sat\u00e9lites naturais e sat\u00e9lites artificiais.\nSat\u00e9lites naturais.\nA L\u00faa \u00e9 un sat\u00e9lite da Terra, se ben a L\u00faa e maila Terra te\u00f1en un tama\u00f1o tan similar que se poden considerar nalg\u00fans momentos como un sistema de dous planetas.\nO movemento da maior parte dos sat\u00e9lites co\u00f1ecidos do Sistema Solar arredor dos seus planetas \u00e9 directo, \u00e9 dicir, de oeste a leste e no mesmo sentido de xiro dos planetas.\nS\u00f3 certos sat\u00e9lites de grandes planetas exteriores xiran en sentido inverso, \u00e9 dicir, de leste a oeste e en direcci\u00f3n contraria \u00e1 dos seus planetas; probablemente foron capturados polos campos gravitacionais dos planetas alg\u00fan tempo despois da formaci\u00f3n do Sistema Solar.\nMoitos astr\u00f3nomos cren que Plut\u00f3n, que se move nunha \u00f3rbita independente arredor do Sol, puido orixinarse como sat\u00e9lite de Neptuno. Recentemente descubriuse que o mesmo Plut\u00f3n ten varios sat\u00e9lites, o m\u00e1is grande dos cales \u00e9 Caronte.\nSat\u00e9lites artificiais.\nEnt\u00e9ndese por sat\u00e9lite artificial calquera dos obxectos postos en \u00f3rbita peri\u00f3dica arredor da Terra de xeito artificial (pola nosa especie). Os obxectivos son variados e van dende os fins cient\u00edficos ou tecnol\u00f3xicos \u00f3s militares.\nAgora ben, se o definimos dende un punto de vista rigoroso, un sat\u00e9lite artificial \u00e9 un obxecto non tripulado posto en \u00f3rbita arredor da Terra, quedando f\u00f3ra desta definici\u00f3n os foguetes lanzadores como as c\u00e1psulas tripuladas ou de carga, os transbordadores espaciais e mailas estaci\u00f3ns orbitais. Tampouco son considerados sat\u00e9lites artificiais as sondas espaciais enviadas a calquera outro destino do Sistema Solar, pois non te\u00f1en unha \u00f3rbita peri\u00f3dica.\nO sat\u00e9lite artificial \u00e9 unha ferramenta que fai posible observar e controlar o noso planeta e ollar o cosmos sen a interposici\u00f3n da atmosfera."}
{"id": "1356", "revid": "56817", "url": "https://gl.wikipedia.org/wiki?curid=1356", "title": "Astro", "text": "Un astro \u00e9 un obxecto astron\u00f3mico con forma definida que se move no ceo."}
{"id": "1358", "revid": "1131", "url": "https://gl.wikipedia.org/wiki?curid=1358", "title": "Estrela", "text": "Estrela () pode referirse a:"}
{"id": "1360", "revid": "88215", "url": "https://gl.wikipedia.org/wiki?curid=1360", "title": "Deportivo da Coru\u00f1a", "text": "O Deportivo da Coru\u00f1a, que ten por nome oficial Real Club Deportivo de La Coru\u00f1a, S.A.D., e que tam\u00e9n se co\u00f1ece popularmente como Deportivo ou D\u00e9por, \u00e9 un club de f\u00fatbol galego fundado no 1906 na cidade da Coru\u00f1a. O seu terreo de xogo \u00e9 o Estadio de Riazor, con capacidade para 34.899 espectadores. Na tempada 2022/23 compite no Grupo 1 da Primeira Divisi\u00f3n RFEF.\nHistoricamente, o Deportivo da Coru\u00f1a tivo d\u00faas \u00e9pocas de maior \u00e9xito: unha entre 1992 e 1996, co popularmente chamado \"Superd\u00e9por\", onde ga\u00f1a unha Copa do Rei, e unha Supercopa de Espa\u00f1a, e outra entre 1999 e 2004, co \"Eurod\u00e9por\". En total, o club ten no seu haber unha Liga, cinco subcampionatos e catro terceiros postos, d\u00faas Copas do rei e tres Supercopas de Espa\u00f1a como m\u00e1ximos logros estatais, al\u00e9n do Concurso Espa\u00f1a de 1912, e unha clasificaci\u00f3n \u00e1 semifinal da Recopa de Europa e outra \u00e1 da Liga de Campi\u00f3ns como \u00e9xitos internacionais. En 2004, ocupou o 6\u00ba lugar na clasificaci\u00f3n de clubs da UEFA.\nLogo de 46 temporadas en Primeira Divisi\u00f3n, o club ocupa o posto 12\u00ba na Clasificaci\u00f3n hist\u00f3rica da primeira divisi\u00f3n espa\u00f1ola. O club conta con 196 agrupaci\u00f3ns de afeccionados (segundo datos de outubro de 2020).\nDende a tempada 2020\u201321 compite na terceira categor\u00eda do f\u00fatbol espa\u00f1ol, logo de descender na tempada anterior (e sendo a primeira vez na s\u00faa historia que compite durante m\u00e1is dunha temporada consecutiva no terceiro chanzo do f\u00fatbol espa\u00f1ol). Con todo, xogou 25 das \u00faltimas 32 tempadas en Primeira Divisi\u00f3n, 20 delas consecutivas (1991-2011) e 16 delas entre os 10 primeiros clasificados.\nMant\u00e9n historicamente unha gran rivalidade co Celta de Vigo.\nHistoria.\nPrimeiros anos.\nO Club Deportivo da Sala Calvet foi fundado o 2 de marzo de 1906 por un grupo de alumnos dese ximnasio coru\u00f1\u00e9s propiedade de Federico Fern\u00e1ndez-Amor Calvet, sendo nomeado presidente do club Lu\u00eds Cornide Quiroga. Dende a s\u00faa fundaci\u00f3n, o Deportivo mantivo unha gran rivalidade co Real Club Coru\u00f1a. En 1909, o club obtivo o t\u00edtulo de Real, pasando a chamarse Real Club Deportivo da Sala Calvet.\nNo ano 1910 o Deportivo xogou un dos dous trofeos da Copa do Rei celebrados ese ano, o organizado pola Federaci\u00f3n Espa\u00f1ola de Clubs de F\u00fatbol disputado en Madrid en formato triangular entre os deportivistas, o Futbol Club Barcelona e o Club Espa\u00f1ol de Madrid. En 1911, o club muda o seu nome polo de Real Club Deportivo da Coru\u00f1a. Entrementres, as disputas entre o Deportivo e o Coru\u00f1a non paran de aumentar, chegando un punto no que a directiva deportivista decide non xogar m\u00e1is partidos cos coru\u00f1istas. Por\u00e9n, en 1912 g\u00e1\u00f1ase o Concurso Espa\u00f1a, o que posteriormente ser\u00eda ratificado como o primeiro t\u00edtulo oficial deste equipo a nivel estatal.\nEn xullo de 1914 os xogadores do Deportivo deciden unilateralmente disputar dous encontros fronte ao Coru\u00f1a. A directiva non apoia a decisi\u00f3n, provocando que os xogadores abandonen o club e funden o Deportivo F.C. Aut\u00e9ntico. En 1918, prod\u00facese un acordo e os xogadores deciden disolver o club escindido e regresar \u00e1 estrutura do Real Club Deportivo. Durante as seguintes tempadas, o Deportivo participa no Campionato de Galicia, torneo do que se proclamou campi\u00f3n seis veces antes de que fose suprimido en 1940.\nFundaci\u00f3n da Liga e ascenso a Primeira.\nO Deportivo quedou encadrado, no primeiro campionato de Liga celebrado en 1929 no grupo primeiro da segunda divisi\u00f3n, formada por dez equipos: Sevilla, Iberia, Alav\u00e9s, Sporting, Valencia, Betis, Oviedo, Celta, Racing Madrid e Deportivo, que finalizar\u00eda na oitava posici\u00f3n. Permanecer\u00eda o club en devandita categor\u00eda dez tempadas ata lograr o ascenso \u00e1 primeira divisi\u00f3n na tempada 1940/41. O ano anterior foi campi\u00f3n do seu grupo en segunda, pero non logrou ascender ao perder o encontro de promoci\u00f3n ante o Celta de Vigo por 1-0. Na s\u00faa primeira participaci\u00f3n en primeira divisi\u00f3n quedou cuarto, destacando as vitorias fronte Real Madrid (1-0), Celta (4-0) e Barcelona (1-0). O seu porteiro, Juan Acu\u00f1a, logrou ser o porteiro menos batido da competici\u00f3n, honor que volver\u00eda conseguir na tempada seguinte.\nA inauguraci\u00f3n do novo Estadio de Riazor, en 1944 fronte ao Valencia, foi o preludio do descenso do club de novo \u00e1 segunda divisi\u00f3n. Tras sucesivos ascensos e descensos, o Deportivo acada o seu primeiro subcampionato de liga na tempada 1949-50, con Alejandro Scopelli no banco, quedando a un s\u00f3 punto do campi\u00f3n, o Atl\u00e9tico de Madrid de Helenio Herrera. Logo do subcampionato o club rematou en postos que lle permit\u00edan manter a categor\u00eda con tranquilidade. En 1950 o equipo fichou dous arxentinos, Corcuera e Oswaldo, que xunto a Franco, Moll e Tino formaron a dianteira co\u00f1ecida como a Orquestra Canaro, e que marcar\u00eda na tempada 1950-51 64 goles en 30 partidos. Permanecer\u00eda o club herculino en primeira divisi\u00f3n ata a tempada 1956-57. Na tempada 1961-62 o equipo recuperou a categor\u00eda, por\u00e9n a pesar do bo inicio da tempada, ga\u00f1ando o Trofeo Teresa Herrera ante un Benfica que vi\u00f1a de proclamarse campi\u00f3n de Europa, o equipo descendeu tras finalizar a tempada. Dende ese momento o equipo coller\u00eda a fama de equipo \"ascensor\" polos seus continuos ascensos e descensos, se ben na tempada 1968-69 conseguiu manterse dous anos consecutivos na m\u00e1xima categor\u00eda. En xullo de 1969, o presidente Gonz\u00e1lez nomeou xerente ao xornalista deportivo Manuel Fern\u00e1ndez Trigo.\nOs peores anos.\nO 30 de decembro de 1970, co equipo en Segunda, chegou ao banco branquiazul Arsenio Iglesias. Baixo a direcci\u00f3n do adestrador arteix\u00e1n o equipo conseguiu de novo o ascenso \u00e1 primeira divisi\u00f3n logo de finalizar na terceira posici\u00f3n e conseguir unha das catro prazas de ascenso directo \u00e1 m\u00e1xima categor\u00eda do f\u00fatbol espa\u00f1ol, que se \u00eda ampliar a 18 equipos na seguinte tempada fronte aos 16 que vi\u00f1an competindo. Arsenio conseguir\u00eda manter ao equipo en Primeira d\u00faas tempadas, conseguindo a 14\u00aa posici\u00f3n na tempada 1971-72, por\u00e9n na tempada 1972-73 o equipo finalizou na pen\u00faltima posici\u00f3n, descendendo unha vez m\u00e1is \u00e1 Segunda Divisi\u00f3n. ao final da tempada Arsenio marchar\u00eda para o H\u00e9rcules. Esa ser\u00eda a \u00faltima tempada que o equipo herculino xogar\u00eda en Primeira, tiveron que pasar 18 anos ata que na tempada 1991\u201392 o Deportivo volveu xogar en Primeira.\nNa tempada seguinte tocou fondo descendendo a Terceira Divisi\u00f3n logo de perder por 2 goles a 0 no campo do Barakaldo o 26 de maio de 1974. O descenso provocou a dimisi\u00f3n do daquela presidente, Manuel S\u00e1nchez Candamio (cuxa xesti\u00f3n fora moi criticada), ocupando o seu lugar Antonio \u00c1lvarez Rodr\u00edguez e o cesamento de tres adestradores e fichaxes que non deron os resultados esperados, a\u00ednda que as lesi\u00f3ns tampouco axudaron o equipo a evitar o descenso. Esa tempada, a 1974\u201375, e baixo a direcci\u00f3n de Jos\u00e9 Antonio Irulegui e con xogadores como Seoane, Bell\u00f3, Luis, Canosa, Cobas, Caama\u00f1o, Pi\u00f1o, Vales, Castro, Mu\u00f1oz e Rabadeira, o equipo proclamouse campi\u00f3n na categor\u00eda, ascendendo novamente. Na tempada do seu regreso \u00e1 categor\u00eda de prata o equipo herculino acadou o 5\u00ba posto na clasificaci\u00f3n, con todo, desde ese momento o club experimentou un declive deportivo nas seguintes campa\u00f1as que finalmente o conducir\u00eda, na tempada 1979-80 logo de cinco tempadas en Segunda, a descender \u00e1 recentemente creada Segunda B, categor\u00eda na que s\u00f3 xogou unha tempada, a 1980\u201381, na que finalizaron na segunda posici\u00f3n, o que lle outorgou unha das prazas de ascenso directo xunto co seu m\u00e1ximo rival, o Celta de Vigo, que descendera un ano antes. Tras o ascenso vi\u00f1eron dez tempadas consecutivas na divisi\u00f3n de prata.\nCon todo, a situaci\u00f3n econ\u00f3mica do club, cunha d\u00e9beda que non paraba de medrar dende hab\u00eda varios anos, e que ascend\u00eda nos anos 1980s a 600 mill\u00f3ns de pesetas, era complicada. Por outra banda, os resultados deportivos non acompa\u00f1aron, e na tempada 1987-88 o equipo estivo a piques de descender de novo \u00e1 Segunda B, conseguindo a permanencia na derradeira xornada. Ese mesmo ano marcar\u00eda un punto de inflexi\u00f3n na historia do club coru\u00f1\u00e9s, o 13 de xu\u00f1o de 1988 celebr\u00e1base no Colexio dos Salesianos unha asemblea aberta e popular na que foi elixido presidente Augusto C\u00e9sar Lendoiro. Logo de acceder \u00e1 presidencia, Lendoiro deu os primeiros pasos para levar o equipo ao cumio, modernizando a instituci\u00f3n e fichando xogadores de peso que aumentaran o nivel do equipo. O regreso de Arsenio na tempada seguinte e a recuperaci\u00f3n econ\u00f3mica deron paso, logo dun intento no 1990 que fallou, ao subcampionato e o ascenso a primeira divisi\u00f3n na tempada 1990-91 tras case d\u00faas d\u00e9cadas en Segunda Divisi\u00f3n. O Deportivo pasar\u00eda de ser dun equipo ascensor e ao bordo da desaparici\u00f3n, a un equipo que anos m\u00e1is tarde estar\u00eda \u00e1 par dos grandes de Europa.\nO Superd\u00e9por.\nLogo dunha tempada de transici\u00f3n cun equipo que combinaba veteran\u00eda e xuventude dirixido por Marco Antonio Boronat, que ser\u00eda substitu\u00eddo por Arsenio Iglesias para salvar o equipo do descenso, na tempada 1992-93, o club viuse obrigado a converterse en Sociedade An\u00f3nima Deportiva. O club dese\u00f1ou un modelo de acci\u00f3ns economicamente alcanzables e primou os pequenos accionistas fronte aos grandes. Co obxectivo de non volver sufrir para manter a categor\u00eda realiz\u00e1ronse as fichaxes dos brasileiros Bebeto e Mauro Silva e o seu terceiro posto na Liga esa tempada realizando un bo xogo, supuxeron o nacemento do que se veu en chamar \"Superd\u00e9por\". A\u00ednda que o Deportivo caeu na cuarta rolda da Copa do Rei fronte ao Club Polideportivo M\u00e9rida, de segunda divisi\u00f3n, logo da quenda de penaltis, o terceiro posto conseguido na tempada 1992-93 valeulle ao equipo herculino para clasificarse para a Copa da UEFA por primeira vez na s\u00faa historia. Esa tempada Bebeto finalizou como m\u00e1ximo goleador da liga con 29 goles, convert\u00e9ndose no primeiro deportivista en conquistar o Trofeo Pichichi.\nA tempada 1993-94 iniciouse coa viaxe do equipo branquiazul a Dinamarca para enfrontarse ao Aalborg BK, o seu primeiro rival na Copa da UEFA, ao que conseguiu eliminar por un contundente 5-1 no c\u00f3mputo global, logo de caer por un gol a cero no Aalborg Stadion de Aalborg e derrotar os dinamarqueses na Coru\u00f1a por cinco goles a cero o 28 de setembro. Na segunda rolda da competici\u00f3n europea o Deportivo eliminou aoAston Villa ingl\u00e9s, que vi\u00f1a de conseguir o subcampionato da Premier League, por un marcador global de dous goles a un, logo de ga\u00f1ar o partido de volta no estadio de Villa Park en Birmingham (0-1). Finalmente o Deportivo caeu eliminado nos oitavos de final polo Eintracht Frankfurt alem\u00e1n logo de perder por un gol a cero os dous partidos. O equipo que debutou na Copa da UEFA foi o seguinte:\nNa liga, o Deportivo estivo a piques de adxudicarse a s\u00faa primeira liga, logo de manterse \u00e1 fronte da clasificaci\u00f3n boa parte da tempada e de chegar \u00e1 derradeira xornada con opci\u00f3ns ao t\u00edtulo. Con todo, un penalti malogrado polo serbio Djukic no \u00faltimo minuto do partido disputado contra o Valencia, que pechaba o campionato, deulle o t\u00edtulo ao FC Barcelona, que finalizou cos mesmos puntos que os herculinos. Ademais, esa tempada o D\u00e9por conseguiu o Trofeo Zamora con Lia\u00f1o, que converteu o Deportivo no mellor equipo defensivo nunha tempada de Liga, encaixando tan s\u00f3 18 goles nas 38 xornadas de Liga, o que fai unha media de 0,474 goles/partido.\nNas d\u00faas seguintes tempadas (1994-95) o equipo logrou de novo o subcampionato de Liga e chegou aos oitavos de final da Copa da UEFA, onde o Borussia Dortmund alem\u00e1n o privou de chegar aos cuartos de final. Con todo, o maior \u00e9xito da tempada foi a consecuci\u00f3n do primeiro gran t\u00edtulo do club coru\u00f1\u00e9s a nivel estatal, a Copa do Rei (con independencia do Concurso Espa\u00f1a de 1912, nominalmente o primeiro t\u00edtulo estatal pero de rango menor). O equipo venceu en Madrid ao Valencia CF (2-1), nunha final que se tivo que suspender debido \u00e1 intensa choiva que inundou o Estadio Santiago Bernab\u00e9u nos \u00faltimos minutos, e que obrigou a continuar o partido d\u00edas despois. Os autores dos tantos da final foron Manjar\u00edn e Alfredo. O equipo que conquistou a primeira Copa do Rei para o club foi o seguinte:\nAntes da tempada 1995-96 Arsenio deixou o banco coru\u00f1\u00e9s e decidiu retirarse, sendo substitu\u00eddo polo t\u00e9cnico gal\u00e9s John Benjamin Toshack. A tempada comezou cun novo t\u00edtulo, ao alzarse coa Supercopa de Espa\u00f1a tras vencer o Real Madrid a dobre partido. Ademais o Deportivo conseguiu chegar \u00e1s semifinais da desaparecida Recopa de Europa, onde foi eliminado polo Paris Saint Germain, que finalmente se alzar\u00eda co t\u00edtulo, por un dobre 0-1. Na liga o equipo finalizou na 9\u00aa posici\u00f3n e Bebeto decidiu non continuar do Deportivo, aceptando unha oferta do Flamengo brasileiro. Na tempada 1996-97 coa chegada de xogadores estranxeiros como Rivaldo, Naybet ou Songo'o, o Deportivo logra un terceiro posto na liga logo dun inicio ligueiro no que bateu o seu r\u00e9cord de xornadas imbatido, 17 xornadas imbatido; con todo unha fase de malos resultados provocaron a sa\u00edda de Toshack a falta de 19 xornadas para o final da competici\u00f3n, sendo substitu\u00eddo polo brasileiro Carlos Alberto Silva.\nA pesar da chegada de reforzos como Djalminha ou Luiz\u00e3o, a seguinte foi unha mala tempada para un Deportivo que viu como a poucos d\u00edas do inicio da liga o Bar\u00e7a fichaba a Rivaldo logo de pagar a cl\u00e1usula de rescisi\u00f3n de 4.000 mill\u00f3ns. Finalmente o equipo coru\u00f1\u00e9s foi eliminado da Copa da UEFA na primeira rolda fronte ao AJ Auxerre por 2-1 e 0-0.\nO Eurod\u00e9por.\nNa tempada 1998\u201399 chegou ao banco coru\u00f1\u00e9s o adestrador irundarra Javier Irureta procedente do Celta de Vigo. Nese momento chegan ao club xogadores como Manuel Pablo, Scaloni, Pauleta ou Turu Flores entre outros. Logo de conquistar o Trofeo Teresa Herrera e o Trofeo Ram\u00f3n de Carranza, o Deportivo finaliza a liga en sexta posici\u00f3n, clasific\u00e1ndose para a Copa da UEFA e alcanzando as semifinais da Copa do Rei, onde foi eliminado polo Atl\u00e9tico de Madrid logo de empatar (0-0) no partido de ida e perder (1-0) no partido de volta.\nNa tempada 1999\u201300 chegar\u00eda o primeiro e \u00fanico t\u00edtulo de Liga do Deportivo. Logo dun bo inicio ligueiro, no que se mantiveron entre os primeiros clasificados, na 12\u00aa xornada o equipo herculino situouse \u00e1 cabeza da t\u00e1boa, posto que xa non deixar\u00edan no que restaba de tempada. Grazas a unha boa racha de imbatibilidade os de Irureta conseguiron contar con oito puntos de vantaxe sobre os seus perseguidores, con todo, unha etapa m\u00e1is cr\u00edtica na que o equipo non acababa de funcionar ben lonxe do seu estadio fixo que volveran as pantasmas de 1994. Esa tempada o Deportivo derrotou por 5-2 en Riazor ao Real Madrid, que meses m\u00e1is tarde alzar\u00eda a Copa de Europa, as\u00ed como ao Barcelona de Louis van Gaal (2-1). Con Songo'o, Djalminha, Pauleta, Fran, Mauro Silva, Donato, Naybet, Turu Flores e Roy Makaay como protagonistas, o D\u00e9por proclamouse campi\u00f3n de liga o 19 de maio de 2000, nun Estadio Municipal de Riazor cheo ante o Espanyol, logo de ga\u00f1ar 2-0 con goles de Donato e Makaay. O Deportivo pechou deste xeito unha tempada de liga na que finalmente conseguiu cinco puntos de vantaxe sobre o segundo e o terceiro clasificados: Barcelona e Valencia respectivamente, convertendo a cidade da Coru\u00f1a na segunda cidade m\u00e1is pequena, logo de Donostia, que consegu\u00eda un t\u00edtulo de liga. Os xogadores que formaron parte do equipo que conquistou o primeiro t\u00edtulo liga do club coru\u00f1\u00e9s foron os seguintes:\nCon todo, as participaci\u00f3ns dos deportivistas na competici\u00f3n europea e na Copa do Rei foron m\u00e1is discretas. Na Copa da UEFA os branquiazuis superaron tres eliminatorias, caendo nos oitavos de final fronte ao Arsenal F.C., que daquela marchaba segundo na Premier League inglesa. Na competici\u00f3n copeira tam\u00e9n chegar\u00eda aos oitavos de final, sendo desta volta o Osasuna o que apear\u00eda aos de Irureta da competici\u00f3n. A partir de a\u00ed, e da man de futbolistas como Molina, Valer\u00f3n, Diego Trist\u00e1n, Sergio e moitos dos campi\u00f3ns de liga, e tam\u00e9n da man de Irureta e Lendoiro, viv\u00edronse cinco anos de \u00e9xitos na Liga de Campi\u00f3ns (atinxindo unha semifinal e por tres veces os cuartos de final), logr\u00e1ronse dous novos subcampionatos de Liga e unha nova Copa do Rei en 2002.\nO t\u00edtulo de liga conseguido na tempada 1999-00 supuxo a clasificaci\u00f3n directa por primeira vez na historia do club para disputar a Liga de Campi\u00f3ns da UEFA. A tempada seguinte comezou coa chegada dun novo t\u00edtulo, a segunda Supercopa de Espa\u00f1a, conquistada despois de derrotar o Espanyol por 2 goles a 0 (0-0 no partido de ida, e 2-0 na volta disputada en Riazor). Na estrea dos branquiazuis na Liga de Campi\u00f3ns o equipo quedou encadrado no grupo E, xunto co Hamburger SV alem\u00e1n, o Panathinaikos grego, e a Juventus de Tur\u00edn, finalizando a primeira fase de grupos na primeira posici\u00f3n e sen co\u00f1ecer a derrota, a mesma posici\u00f3n que ocupar\u00eda na segunda fase de grupos, superando a equipos como o Milan, o Paris Saint-Germain e o Galatasaray. Con todo, a andaina dos coru\u00f1eses na m\u00e1xima competici\u00f3n continental finalizou nos cuartos de final logo de caer fronte ao Leeds United. O equipo que debutou na Liga de Campi\u00f3ns estaba integrado polos seguintes xogadores:\nNa liga, o Deportivo finalizou na segunda posici\u00f3n a sete puntos do Real Madrid. Con todo, na Copa do Rei caeu eliminado fronte ao Club Deportivo Tenerife nos dezaseisavos de final.\nA tempada 2001-02 conclu\u00edu de xeito similar \u00e1 anterior. Na s\u00faa segunda participaci\u00f3n na Liga de Campi\u00f3ns o equipo herculino chegou de novo aos cuartos de final, caendo eliminado fronte ao Manchester United, mentres que na liga o equipo loitou polo t\u00edtulo ata as \u00faltimas xornadas, finalizando na segunda posici\u00f3n a sete puntos do campi\u00f3n, o Valencia, e cun Diego Trist\u00e1n que ga\u00f1ou ese ano o Trofeo Pichichi logo de anotar 21 goles na liga. Con todo, o maior \u00e9xito da tempada chegou o 6 de marzo, cando o Deportivo conquistou a s\u00faa segunda Copa do Rei na final disputada no Estadio Santiago Bernab\u00e9u contra o Real Madrid, no d\u00eda en que a entidade merengue celebraba o seu centenario, feito que popularmente se co\u00f1ece como o \"Centenariazo\", dado o seu gran parecido coa final da Copa Mundial de F\u00fatbol de 1950 que historicamente foi co\u00f1ecida como Maracanazo.\nLogo de conquistar a terceira Supercopa de Espa\u00f1a da s\u00faa historia, o Deportivo iniciou unha tempada na que finalizar\u00eda na terceira posici\u00f3n no campionato de liga e conseguindo chegar \u00e1s semifinais da Copa do Rei, mais sendo eliminado na segunda rolda da Liga de Campi\u00f3ns. Esa tempada Roy Makaay ga\u00f1ou o Trofeo Pichichi e a Bota de Ouro. Na tempada 2003-04 o equipo conseguiu de novo finalizar na terceira posici\u00f3n na liga e fixo historia ao chegar \u00e1s semifinais da Liga de Campi\u00f3ns. Despois de acabar segundo na fase de grupos por detr\u00e1s do M\u00f3naco, o D\u00e9por superou \u00e1 Juventus en oitavos de final. En cuartos de final, contra o Milan, os coru\u00f1eses perderon o partido de ida por 4-1 pero conseguiron remontar no de volta, cun 4-0 en Riazor. Nas semifinais, o D\u00e9por caeu eliminado contra o FC Porto de Jos\u00e9 Mourinho que acabar\u00eda sendo campi\u00f3n desa edici\u00f3n, cun empate a cero en Portugal e 0-1 na volta en Riazor.\nO centenario.\nLogo da etapa dourada do Deportivo con Irureta no banco, o 2006, ano no que o club celebrou o seu centenario, comeza unha etapa de transici\u00f3n marcada pola grave crise econ\u00f3mica e as d\u00e9bedas. A chegada de Joaqu\u00edn Caparr\u00f3s sup\u00f3n unha aut\u00e9ntica revoluci\u00f3n no cadro. Moitos dos pesos pesados do vestiario, como Molina, Scaloni, V\u00edctor ou Diego Trist\u00e1n abandonan a entidade, que inviste 9,3 mill\u00f3ns de euros na fichaxe de 17 xogadores, a maior\u00eda novos e con proxecci\u00f3n, entre os que destacan Riki, Filipe Luis, Lopo ou Juan Rodr\u00edguez. Prod\u00facese tam\u00e9n unha reformulaci\u00f3n dos obxectivos deportivos, fixados agora na permanencia. Mais, a pesar da falta de apuros deportivos e a participaci\u00f3n na Copa Intertoto, o mal xogo e o desencontro coa bancada propician a sa\u00edda do t\u00e9cnico despois de d\u00faas temporadas.\nA etapa de Lotina e fin dun ciclo (2007\u20132011).\nA era de Miguel \u00c1ngel Lotina no banqui\u00f1o branquiazul daba comezo na tempada 2007-08. O mexicano Andr\u00e9s Guardado firma polo Deportivo por 7 mill\u00f3ns de euros e marcha Jorge Andrade \u00e1 Juventus que paga 10 mill\u00f3ns polo xogador. Nesta temporada, tras unha primeira volta do campionato con posici\u00f3ns preto do descenso, o equipo consegue rematar unha segunda volta con bos resultados, clasific\u00e1ndose para a Copa Intertoto tres anos despois da \u00faltima participaci\u00f3n en Europa, tras quedar 9\u00ba por encima do Athletic de Bilbao (o seu m\u00e1is pr\u00f3ximo perseguidor inscrito para a Intertoto). O equipo xogou en xullo de 2008 a Copa Intertoto na que se enfrontou ao Bnei Sakhnin, conxunto \u00e1rabe de Israel. No partido de ida en Israel o Deportivo ga\u00f1ou 1-2 con tantos de Lafita e Riki, mentres que na volta, xogada en Riazor, o resultado foi de 1-0 con gol de Valer\u00f3n. Con este resultado o equipo clasificouse por fin para unha competici\u00f3n europea despois de 4 anos de ausencia.\nNa seguinte tempada, a 2008\u201309, marcada polas fichaxes de Aranzubia, Z\u00e9 Castro e o mexicano Omar Bravo, a pesar de non pasar dos dezaoitavos de final da Copa da UEFA ao ser eliminado polo Aalborg BK dan\u00e9s, o Deportivo consegue superar o seu eterno rival hist\u00f3rico, o Celta de Vigo, na clasificaci\u00f3n hist\u00f3rica da Liga, grazas \u00e1 continuada permanencia do conxunto ol\u00edvico na segunda divisi\u00f3n e aos\u00e9timo posto do Deportivo en Liga.\nNa tempada 2009\u201310, o equipo realiza unha gran primeira volta que o leva a ocupar postos europeos durante m\u00e1is de 20 xornadas (3 delas en prazas de Liga de Campi\u00f3ns). Namentres, as lesi\u00f3ns l\u00e9vano a realizar unha mala segunda volta na que asina unha racha de 11 partidos consecutivos sen ga\u00f1ar. Finalmente o equipo termina na 10\u00aa posici\u00f3n. Nesta tempada hai que destacar o debut de varios xogadores do Fabril nos partidos de Liga e Copa do Rei: Juan Dom\u00ednguez, Iv\u00e1n P\u00e9rez, Rochela, Dani, Seoane, A\u00f1\u00f3n e Ra\u00fal.\nNa tempada 2010\u201311 descendeu \u00e1 segunda divisi\u00f3n tras 20 anos seguidos na categor\u00eda de elite. O descenso produciuse logo de perder o derradeiro partido (0\u20132) contra o Valencia CF, convert\u00e9ndose no primeiro equipo que perde a categor\u00eda con 43 puntos.\nSubidas e baixadas de categor\u00eda.\nTras un inicio irregular en segunda divisi\u00f3n e con Jos\u00e9 Luis Oltra no banqui\u00f1o, a tempada 2011\u201312 remata co equipo como campi\u00f3n da categor\u00eda, produc\u00edndose o ascenso o 27 de maio de 2012, a falta dunha xornada para rematar o campionato. O 3 de xu\u00f1o de 2012, na derradeira xornada, o Deportivo conseguiu alcanzar a cota de 91 puntos, r\u00e9cord na categor\u00eda (a anterior marca estaba en 88 puntos, conseguidos polo Real Valladolid na tempada 2006\u201307).\nPor\u00e9n, ao comezo da tempada en 1\u00aa Divisi\u00f3n, o 30 de decembro de 2012, \u00e9 despedido tras sumar soamente 12 puntos nos primeiros 17 partidos. Oltra foi substitu\u00eddo no banco do conxunto herculino polo adestrador portugu\u00e9s Domingos Paci\u00eancia. Mais os resultados non melloraron a situaci\u00f3n do club, que andaba no \u00faltimo lugar da t\u00e1boa, xa que s\u00f3 conseguiu sumar 4 puntos en 6 partidos, e ao cabo de mes e medio desvinculouse do club.\nO 11 de febreiro de 2013, tras destitu\u00edr a Paci\u00eancia, Augusto C\u00e9sar Lendoiro firma o contrato que vinculaba ao adestrador Fernando V\u00e1zquez \u00e1 entidade branquiazul. O escenario do debut en Riazor non pod\u00eda ser mellor: o D\u00e9por pon sobre as cordas ao Real Madrid, que acaba lev\u00e1ndose o triunfo con moitas dificultades, 2-1. Pese a comezar bastante mal (3 derrotas e 1 empate) o conxunto coru\u00f1\u00e9s enlaza 4 vitorias seguidas, entre elas o derbi galego contra o Celta de Vigo. O D\u00e9por, que semellaba desafiuzado, volv\u00eda \u00e1 loita pola permanencia. Pese a iso, ao rematar a tempada, V\u00e1zquez non consegue acadar ese obxectivo.\nPese ao descenso, V\u00e1zquez segue \u00e1 fronte do banco deportivista e, cunha primeira volta case perfecta f\u00f3ra de Riazor (pese a complicaci\u00f3ns en casa), remata como campi\u00f3n de inverno. F\u00f3ra do plano deportivo, o 10 de xaneiro foi un d\u00eda clave para o futuro do club, pois presentouse ante o xu\u00edz concursal unha proposta de convenio na Audiencia Provincial da Coru\u00f1a que obtivo o apoio do 59,44% dos acredores, pero non do acredor principal, a Axencia Tributaria. O maxistrado decidir\u00e1 cara a finais de mes, momento no que o club contar\u00e1 cun novo Consello de Administraci\u00f3n. Por outra banda, na xunta de accionistas celebrada o 21 de xaneiro a candidatura encabezada por Tino Fern\u00e1ndez acadou un 72,09% dos votos, alz\u00e1ndose como novo presidente do club. Finalmente, o 31 de maio de 2014 o D\u00e9por volve \u00e1 categor\u00eda ra\u00ed\u00f1a trala vitoria contra o Real Ja\u00e9n por 1 a 0.\nPese a que V\u00e1zquez firmara un ano m\u00e1is de contrato, o Deportivo decidiu prescindir dos servizos do de Castrofeito, so pretexto dunhas declaraci\u00f3ns pol\u00e9micas deste. Ese mesmo ver\u00e1n o Deportivo contratou como adestrador a V\u00edctor Fern\u00e1ndez, mais os resultados non acompa\u00f1an e o D\u00e9por ve perigar a salvaci\u00f3n. Con todo a directiva d\u00e1lle varias oportunidades, pero o equipo non remata de funcionar. Todo isto fai que, tralo empate co C\u00f3rdoba, \u00faltimo na clasificaci\u00f3n, Fern\u00e1ndez sexa cesado como adestrador do Deportivo.\nO 9 de abril de 2015 chega como adestrador V\u00edctor S\u00e1nchez del Amo que comeza inmediatamente o seu traballo e o D\u00e9por sofre unha metamorfose completa, pese a que os resultados non sexan demasiado bos. Chega \u00e1 \u00faltima xornada contra o FC Barcelona dependendo de si mesmo para manterse en Primeira. O 2-0 inicial a favor dos cul\u00e9s fai pensar na perda da categor\u00eda, pero dous goles, de Lucas P\u00e9rez e Diogo Salom\u00e3o, e varias intervenci\u00f3ns chaves de Fabricio Agosto mante\u00f1en o club en primeira divisi\u00f3n ao rematar o partido con empate a dous. A salvaci\u00f3n do equipo propiciou a continuidade do t\u00e9cnico madrile\u00f1o unha tempada m\u00e1is, na que o cadro herculino reforzouse con xogadores como Fernando Navarro, Cani, Alejandro Arribas, Pedro Mosquera, Fay\u00e7al Fajr, Luis Alberto ou Fede Cartabia, e logrou o traspaso de Lucas P\u00e9rez. O 1 de setembro de 2015 o club anunciou que pagara toda a d\u00e9beda prevista para a tempada 2015\u201316, unha cantidade que ascend\u00eda a 3.169.861,80 euros m\u00e1is 99.177,59 de xuros. Esa temporada o Deportivo realizou unha gran primeira volta na que finalizou 9\u00ba, chegando a ocupar postos de Europa League durante nove xornadas. Con todo, o equipo realizou unha mala segunda volta na que ga\u00f1ou unicamente dous partidos, o segundo deles na pen\u00faltima xornada fronte ao Villarreal CF por 0-2, co que asegurou matematicamente a permanencia na m\u00e1xima categor\u00eda do f\u00fatbol espa\u00f1ol. A pesar da salvaci\u00f3n, o 30 de maio de 2016 V\u00edctor S\u00e1nchez foi destitu\u00eddo debido \u00e1 mala relaci\u00f3n con alg\u00fans xogadores e \u00e1 mala segunda volta do equipo. O 10 de xu\u00f1o o Deportivo anunciou que o substituto de V\u00edctor S\u00e1nchez para a tempada 2016-17 ser\u00eda o bilba\u00edno Gaizka Garitano.\nA tempada 2016-17 comeza con altos e baixos. Xa en 2017 e despois de d\u00faas derrotas contra Alav\u00e9s (0-1) e Legan\u00e9s (4-0), o equipo decide rescindir o contrato de Garitano, que \u00e9 substitu\u00eddo por Pepe Mel o 28 de febreiro. O adestrador madrile\u00f1o conseguiu o obxectivo da permanencia, destacando a vitoria por 2-1 en Riazor contra un FC Barcelona que levaba 19 partidos consecutivos sen perder en liga.\nNa tempada 2017-18, o equipo s\u00f3 consegue d\u00faas vitorias nos primeiros nove partidos, sendo un dos equipos m\u00e1is goleados do campionato. O 24 de outubro de 2017, o Deportivo destit\u00fae a Pepe Mel e o seu cargo \u00e9 ocupado por Crist\u00f3bal Parralo, ata ent\u00f3n adestrador do Fabril. Por\u00e9n, o cambio de adestrador non fai que melloren os resultados do equipo e Crist\u00f3bal Parralo \u00e9 destitu\u00eddo o 4 de febreiro de 2018, co equipo na 17\u00aa posici\u00f3n e despois de 3 vitorias, 3 empates e 9 derrotas entre Liga e Copa. ao d\u00eda seguinte anunciouse a chegada do neerland\u00e9s Clarence Seedorf para dirixir o equipo. A falta de 3 xornadas para finalizar o campionato, o 29 de abril de 2018, o equipo certifica o seu descenso \u00e1 Segunda Divisi\u00f3n.\nA tempada 2018-19 comezou con novo adestrador, Natxo Gonz\u00e1lez, tras o despido de Seedorf. A\u00ednda que durante os primeiros meses de competici\u00f3n o equipo estivo entre os postos altos da clasificaci\u00f3n, unha mala xeira de resultados levou ao seu despido en abril e \u00e1 chegada de Pep Mart\u00ed. Finalmente o Deportivo acabou sexto, o que lle daba dereito a xogar os \"playoffs\" de ascenso a Primeira. Na primeira eliminatoria eliminou o M\u00e1laga tras ga\u00f1ar en Riazor 4-2 e na Rosaleda 0-1. Na final contra o Mallorca non foi quen de manter a vantaxe que conseguira na ida en Riazor, 2-0, e non puido materializar o ascenso ao perder na volta por 3-0 en Son Moix.\nPara a tempada 2019-20 chegou ao banco Juan Antonio Anquela, mais foi destitu\u00eddo o 7 de outubro tras os malos resultados acadados nas 10 primeiras xornadas de competici\u00f3n (1 vitoria, 5 empates, 4 derrotas), co equipo ocupando postos de descenso a Segunda B. Foi substitu\u00eddo polo arous\u00e1n Luis C\u00e9sar Sampedro.\nEscudo.\nO escudo oficial do club consiste nun cinto de cabaleiro que rodea o pend\u00f3n morado da Sala Calvet e a bandeira de Galicia. Coroa real no centro do pend\u00f3n e sobre o escudo.\nAs cores oficiais son as seguintes:\nUniforme.\nA\u00ednda que desde a s\u00faa fundaci\u00f3n se estableceu que o equipo defender\u00eda unha camiseta a franxas verticais azuis e brancas, non ser\u00eda ata 1912 cando o club coru\u00f1\u00e9s far\u00eda habituais estas cores nos seus partidos oficiais. Dende ent\u00f3n, o primeiro uniforme do Deportivo contin\u00faa sendo branquiazul, mentres que o segundo e terceiro var\u00edan practicamente cada tempada en funci\u00f3n de motivaci\u00f3ns comerciais. Dende 2017 a empresa encargada dos dese\u00f1os e fabricaci\u00f3n do equipamento \u00e9 a italiana Macron. \nUniforme 2020/21.\nPara a tempada 2020/21, o Deportivo ten os seguintes tres uniformes: \nHimno.\nA\u00ednda que o Deportivo contaba cun himno m\u00e1is tradicional que o actual (composto en 1924 por Maximiliano Svarrmanoff), a aparici\u00f3n do \"Superd\u00e9por\" e a imaxe de renovaci\u00f3n do club levaron \u00e1 directiva a substitu\u00edr o himno hist\u00f3rico por un m\u00e1is moderno, composto por Francisco G\u00f3mez Seijo \"Gandy\" e que posteriormente gravar\u00eda o grupo coru\u00f1\u00e9s Cacahu\u00e9. Devandito himno, en estilo rock, ser\u00eda versionado posteriormente pola Orquestra Sinf\u00f3nica de Galicia. No ano 2006, o grupo La Banda del Cami\u00f3n compuxo o himno do centenario, que inclu\u00eda os nomes das grandes figuras que pasaron polo club.\nInstalaci\u00f3ns.\nEstadios.\nCorral\u00f3n da Gaiteira.\nO chamado Corral\u00f3n da Gaiteira foi primeiro escenario dos partidos do Deportivo da Coru\u00f1a (daquela a\u00ednda coa denominaci\u00f3n de Club Deportivo da Sala Calvet), sendo o campo no que o equipo herculino disputou os seus partidos de xeito habitual durante os seus primeiros dous anos e medio de existencia. O Corral\u00f3n foi a principios do s\u00e9culo XX o \u00fanico campo da Coru\u00f1a no que se pod\u00eda practicar o deporte que acababa de chegar \u00e1 cidade. Estaba situado nos terreos anexos \u00e1 F\u00e1brica de Tabacos, med\u00eda 18.000 m\u00b2 e ti\u00f1a bancadas con capacidade para 6.000 espectadores. Eduardo del R\u00edo y Santos-Lartaud, comerciante e c\u00f3nsul de Dinamarca en Galicia, era propietario de varios terreos nas proximidades da Palloza e deu o visto e prace para que os deportistas da Sala Calvet puidesen adestrar e xogar os seus encontros no Corral\u00f3n.\nFoi no chamado Corral\u00f3n da Gaiteira onde o Deportivo disputou o primeiro partido contra o seu m\u00e1ximo rival na \u00e9poca, o Coru\u00f1a Foot-ball Club, o 9 de decembro de 1906, que acabar\u00eda con marcador favorable para os integrantes do equipo da Sala Calvet (2-1). En maio de 1909 o Deportivo abandonou o Corral\u00f3n da Gaiteira para trasladarse ao vello campo de Riazor.\nCampo de Riazor.\nDende que en 1909 o Deportivo abandonou o Corral\u00f3n da Gaiteira ata 1944, ano no que se inaugurou o Estadio Municipal de Riazor, o Deportivo xogou os seus encontros no co\u00f1ecido como campo de Riazor. Este terreo de xogo estaba situado nas proximidades do actual estadio, no lugar que na actualidade ocupa o colexio das Escravas. O novo campo foi inaugurado o 16 de maio de 1909 cun partido fronte ao Fortuna de Vigo. O partido finalizou coa vitoria do equipo vigu\u00e9s por 1-3. O xornal \"El Noroeste\" relataba o acontecemento do seguinte xeito:\nFinalmente en outubro de 1944 o Deportivo trasladouse de novo ao actual estadio constru\u00eddo orixinalmente por Santiago Rey Pedreira.\nEstadio de Riazor.\nO estadio do Deportivo \u00e9 o Estadio Municipal de Riazor, situado a car\u00f3n da praia de Riazor, na Coru\u00f1a. A pesar de ser de titularidade municipal, o Deportivo utiliza o recinto a cambio dun alugueiro simb\u00f3lico de 1 \u20ac ao ano. Ten unha capacidade de 34.899 espectadores, todos sentados, sendo o estadio con maior cabemento de Galicia. A s\u00faa primeira construci\u00f3n data de 1909 no terreo que hoxe ocupa a igrexa das Escravas, a escasos metros da s\u00faa actual localizaci\u00f3n. A s\u00faa segunda construci\u00f3n, xa na s\u00faa actual localizaci\u00f3n, foi en 1944, obra do arquitecto Santiago Rey Pedreira. O estadio tivo varias remodelaci\u00f3ns, como a de 1982 con motivo do Campionato Mundial de F\u00fatbol dese ano, e a \u00faltima, comezada en 1996 coa construci\u00f3n do fondo de pavill\u00f3n e terminada en 1997 coa remodelaci\u00f3n do fondo de marat\u00f3n. Ten unhas dimensi\u00f3ns de 105\u00d768 metros. Ademais, foi renovada a s\u00faa Licenza UEFA para a celebraci\u00f3n de partidos de competici\u00f3ns internacionais.\nCidade Deportiva de Abegondo.\nA Cidade Deportiva de Abegondo \u00e9 un conxunto de instalaci\u00f3ns deportivas propiedade do club herculino situadas en Mabegondo, al\u00ed adoita preparar os seus partidos o Deportivo. Foi inaugurado en 2003. Est\u00e1 formado por un edificio principal que alberga os vestiarios, oficinas e cafeter\u00eda e que serve de bancada para uns 1.200 espectadores cara ao campo principal e uns 500 cara ao campo de c\u00e9spede artificial. En total a cidade deportiva conta con 7 campos de c\u00e9spede natural, 1 de c\u00e9spede artificial, 6 campos de c\u00e9spede natural de f\u00fatbol 7 e m\u00e1is de 16.000 m\u00b2 de campos auxiliares de c\u00e9spede natural. Hai ademais uns 9.000 m\u00b2 de aparcadoiros.\nDatos do club.\nDatos do club en primeira divisi\u00f3n.\n\"(ata a xornada 38 da tempada 2016-17)\"\nCorpo t\u00e9cnico.\nAdestradores.\nDende a creaci\u00f3n da liga te\u00f1en pasado polo banqui\u00f1o branquiazul 77 adestradores, entre os que salientan nomes como Arsenio Iglesias, nado en Arteixo (co\u00f1ecido como \"O raposo de Arteixo\") e que fora xogador do equipo, co que o Deportivo subiu a Primeira Divisi\u00f3n e ga\u00f1ou a s\u00faa primeira Copa do Rei, ou Javier Irureta, adestrador que ga\u00f1ou a \u00fanica Liga da historia branquiazul, a famosa e recordada Copa do Rei do \"Centenariazo\" (fronte o Real Madrid, na s\u00faa casa, o d\u00eda que este club cumpr\u00eda cen anos) e co que conseguiu cinco participaci\u00f3ns consecutivas na Liga de Campi\u00f3ns. \nDende o ver\u00e1n de 2023 o adestrador \u00e9 Imanol Idiakez.\nPresidencia.\nO Deportivo tivo 49 presidentes ao longo dos seus 115 anos de historia, inclu\u00edndo as segundas presidencias de Virgilio Rodr\u00edguez, Carlos Allones e Aurelio Ruenes. O primeiro foi Lu\u00eds Cornide Quiroga e desde 2023 \u00e9o \u00c1lvaro Garc\u00eda Di\u00e9guez.\nO 24 de decembro de 2013, Lendoiro anunciou que non se presentar\u00eda \u00e1 reelecci\u00f3n como presidente. Tras o anuncio desta decisi\u00f3n, Augusto C\u00e9sar Lendoiro, po\u00f1\u00eda fin a vinte e cinco anos de mandato ininterrompidos, o m\u00e1is longo da historia do f\u00fatbol espa\u00f1ol. Sucedeuno Constantino Fern\u00e1ndez Pico, que accedeu ao cargo o 21 de xaneiro de 2014, tras obter unha maior\u00eda absoluta co 72,09% dos votos dos accionistas, imp\u00f3ndose as\u00ed a Manuel L\u00f3pez Cascallar. Ocupou o cargo pouco m\u00e1is de 5 anos, ata a s\u00faa dimisi\u00f3n, que anunciou en abril de 2019 tras os malos resultados dese ano na Segunda Divisi\u00f3n. Paco Zas, foi elixido polos accionistas como novo presidente do club o 28 de maio de 2019.\nO 9 de decembro de 2019 o consello de administraci\u00f3n do club anunciou a s\u00faa renuncia e a convocatoria a xunta xeral extraordinaria de accionistas para o 13 de xaneiro, co fin de elixir unha nova directiva. A renuncia produciuse apenas seis meses e medio despois de tomar posesi\u00f3n do cargo e cunha agravada crise de resultados deportivos, onde o Deportivo ocupaba o \u00faltimo posto da clasificaci\u00f3n e se atopaba a 8 puntos da salvaci\u00f3n (1 vitoria, 9 empates e 9 derrotas).\nO 27 de decembro o equipo formado por Paco Zas renunciou \u00e1 presidencia (que de xeito interino ocupaban at\u00e9 o 14 de xaneiro), en favor dunha xunta xestora formada por membros da candidatura \u00e1 presidencia encabezada por Fernando Vidal, presentada na anterior xunta de accionistas. As\u00ed at\u00e9 a xunta extraordinaria de accionistas presidiu o club, de xeito interino, Juan Antonio Armenteros. O 14 de xaneiro de 2020 Fernando Vidal converteuse oficialmente no novo presidente co club, tras celebrarse no PALEXCO unha xunta xeral extraordinaria que contou s\u00f3 coa s\u00faa candidatura. Tras a s\u00faa dimisi\u00f3n substitu\u00eduno no cargo \u00c1lvaro Garc\u00eda Di\u00e9guez, de Abanca Seguros.\nPalmar\u00e9s.\nO Deportivo da Coru\u00f1a logrou proclamarse campi\u00f3n das tres principais competici\u00f3ns organizadas pola Real Federaci\u00f3n Espa\u00f1ola de F\u00fatbol (RFEF): a Liga de Primeira Divisi\u00f3n, a Copa do Rei e a Supercopa de Espa\u00f1a; \u00e1s que hai que engadir outras competici\u00f3ns oficiais a nivel galego e estatal. A nivel internacional, o seu maior \u00e9xito foi acadar as semifinais da Recopa de Europa na tempada 1995-96 e as semifinais da Liga de Campi\u00f3ns na tempada 2003-04. \nSeareiros.\nDurante a tempada 2023/24 o Deportivo acadou a cifra de 28.346 socios, sendo con moita diferenza o equipo da Primeira Divisi\u00f3n RFEF con m\u00e1is abonados, ademais de superar o n\u00famero de socios de 21 dos 22 clubs da Segunda Divisi\u00f3n e de 12 equipos da Primeira Divisi\u00f3n.\nAgrupaci\u00f3ns de afeccionados.\nO Deportivo ten numerosas agrupaci\u00f3ns tanto na cidade da Coru\u00f1a, como en Galicia, no Estado espa\u00f1ol e tam\u00e9n no estranxeiro, sendo o equipo galego con m\u00e1is socios, agrupaci\u00f3ns e representantes en todo o mundo. En 2003 ti\u00f1a un total de 287 agrupaci\u00f3ns: 244 en Galicia (211 na provincia da Coru\u00f1a), 18 no resto de Espa\u00f1a, 15 no resto de Europa, 9 en Am\u00e9rica e 1 en Australia. O n\u00famero foi aumentando notablemente desde 1952 cando se fundou a primeira delas. Sobre todo cabe destacar o aumento a finais do s\u00e9culo XX, xa que en 1988 hab\u00eda 7 grupos, en 1995 xa eran 118, e no ano 2000 super\u00e1ronse as 200 ata chegar \u00e1s 287 de 2003. Segundo datos da web do club, a cifra de agrupaci\u00f3ns en outubro de 2020 \u00e9 de 196.\nO conxunto de agrupaci\u00f3ns est\u00e1n organizadas, desde 1998, na Federaci\u00f3n de Pe\u00f1as do Deportivo que adoita organizar unha feira anual adicada a actos relacionados co club.\nA agrupaci\u00f3n m\u00e1is importante por presenza nas bancadas (bandeiras, c\u00e1ntigas, murais etc.) e n\u00famero de socios \u00e9 a dos Riazor Blues.\nRiazor Blues.\n\u00c9 a agrupaci\u00f3n m\u00e1is animada do Estadio de Riazor e coas s\u00faas canci\u00f3ns, bandeiras e demais actos consegue tirar sempre do resto da bancada en t\u00f3dolos partidos. O grupo formouse en 1987 e, a pesar de ser inclu\u00eddo como grupo ultra polo Ministerio do Interior de Espa\u00f1a, caracter\u00edzase polo seu comportamento habitualmente pac\u00edfico e por unha ideolox\u00eda esquerdista, fundamentalmente antifascista. Se ben hai anos foron un dos grupos de afeccionados m\u00e1is numeroso de Espa\u00f1a, con m\u00e1is de 2.000 integrantes, en 2014 a cifra reduc\u00edrase a 500, a\u00ednda que segundo a polic\u00eda o n\u00famero \u00e9 menor, con 250 integrantes.\nCanteira.\nFabril.\nO filial do Deportivo \u00e9 o Fabril. Foi fundado en 1914 co nome \"Fabril Foot-ball Club\", sendo orixinariamente un club independente, mantendo dende 1948 un convenio de asociaci\u00f3n co Real Club Deportivo. En 1963, converteuse no filial, adoptando o nome \"Fabril Deportivo\", e tam\u00e9n nese mesmo ano, fusionouse co Deportivo Xuvenil \u2013club que tam\u00e9n tivera un convenio de asociaci\u00f3n co Real Club Deportivo ata ese momento\u2013. En 1993 pasa a ser \"Deportivo da Coru\u00f1a B\". O 10 de xullo de 2017 o equipo recupera o seu nome tradicional, pasando a chamarse Real Club Deportivo Fabril.\nXoga no Grupo 1\u00ba da Terceira Divisi\u00f3n. Xogou 11 tempadas en Segunda B, onde acadou o \nsegundo posto do seu grupo como mellor posici\u00f3n na tempada 2017/18 e se clasificou en catro ocasi\u00f3ns para xogar a promoci\u00f3n de ascenso a Segunda Divis\u00f3n. Ocupa o 21\u00ba posto na Clasificaci\u00f3n hist\u00f3rica de filiais.\nCategor\u00edas inferiores.\nO Deportivo conta con dous equipos xuven\u00eds, dous cadetes, dous infant\u00eds, tres alev\u00edns e dous benxam\u00edns. O Xuvenil A foi campi\u00f3n en d\u00faas ocasi\u00f3ns da Copa de Campi\u00f3ns Xuvenil (1995\u201396 e 2020\u201321) e en catro ocasi\u00f3ns da Divisi\u00f3n de Honra Xuvenil (1995\u201396, 2007\u201308, 2009\u201310 e 2020-21). O Xuvenil B ga\u00f1ou en oito ocasi\u00f3ns a Liga Nacional Xuvenil (1997\u201398, 2006\u201307, 2007\u201308, 2008\u201309, 2009\u201310, 2012\u201313, 2015\u201316 e 2020\u201321).\nF\u00fatbol feminino.\nO Deportivo contou durante a d\u00e9cada de 1980 cunha secci\u00f3n de f\u00fatbol feminino, o Karbo Deportivo, que foi referencia do f\u00fatbol feminino en Espa\u00f1a, ga\u00f1ando a Copa da Ra\u00ed\u00f1a de forma consecutiva en 1983, 1984 e 1985.\nEn 2016 o club recuperou a secci\u00f3n de f\u00fatbol feminino, a cal leva como nome oficial Real Club Deportivo ABANCA por raz\u00f3ns de patrocinio. Xoga na Primeira Divisi\u00f3n dende que acadou o ascenso na tempada 2018/19. A secci\u00f3n conta ademais cun filial que nesa mesma tempada ascendeu a Primeira Nacional.\nOutras secci\u00f3ns.\nEntre 1942 e 1992, o Deportivo contou con diversas secci\u00f3ns dedicadas a outros deportes. Entre elas, as de atletismo (con m\u00e1is de 125 trofeos), h\u00f3ckey a pat\u00edns (con m\u00e1is de 60 trofeos), xadrez (con arredor de 25 trofeos), ciclismo (no que militou Delio Rodr\u00edguez, e que quedou en segunda posici\u00f3n por equipos na Vuelta a Espa\u00f1a 1942) ou tra\u00ed\u00f1as.\nA Asociaci\u00f3n de Veteranos do Deportivo, que foi fundada en 1995 e dende 2014 mant\u00e9n un convenio co club, participou en competici\u00f3ns de f\u00fatbol indoor cun equipo formado por grandes xogadores que pasaron polo Deportivo, como Fran, Djalminha, Naybet, Songo'o ou Manjar\u00edn, ga\u00f1ando d\u00faas ligas, en 2007/08 e 2009/10, e d\u00faas copas de Espa\u00f1a, en 2008 e 2010. Nese intervalo de tres anos o equipo s\u00f3 perdeu nunha ocasi\u00f3n contra o FC Barcelona.\nRivalidades.\nCelta de Vigo.\nOs primeiros roces dos que se ten constancia datan de 1923, no Campionato Galego, unha vez que nese ano o Real Club Fortuna e o Real Vigo Sporting Club, equipos contra os que xa se enfrontara o Deportivo, se fusionaron formando o Celta. Un dos detonantes da inimizade entre os dous equipos adoita buscarse no propio momento do nacemento do equipo celeste, cando Luis Otero S\u00e1nchez fichou polo Deportivo xunto con Chiarroni, Gonz\u00e1lez e Isidro, feito que motivou as protestas do Celta ante a Federaci\u00f3n Galega e que provocou a sanci\u00f3n dos xogadores ata 1924.\nO primeiro derbi galego da historia celebrouse na tempada 1924-25, con vitoria do Deportivo por 3 goles a 0, mesmo resultado que no partido de volta. Con todo, o primeiro enfrontamento dos dous equipos en Primeira disputouse o 19 de outubro de 1941 (4\u00aa xornada de Liga) en Vigo, ga\u00f1ando os locais por 2 goles a 1. O equipo herculino vingar\u00eda esta derrota na segunda volta do campionato, derrotando os vigueses por 4 goles a 0 no estadio de Riazor.\nNa 16\u00aa xornada da tempada 1999-00, coru\u00f1eses e vigueses enfront\u00e1ronse en Riazor encabezando a clasificaci\u00f3n da Liga. O Deportivo conseguiu levarse o partido por 1 gol a 0, anotando o \u00fanico gol do encontro Turu Flores, e deixando un resultado que afastaba os coru\u00f1eses a 8 puntos do segundo clasificado, o Celta.\nNa tempada 2011-12 ambos os equipos volveron enfrontarse na segunda divisi\u00f3n tras 20 anos. O Deportivo ga\u00f1ou ent\u00f3n os dous partidos (2-1 en Riazor, con goles de Jonathan Vila en propia porta e Lassad cun potente disparo dende fora da \u00e1rea a escasos minutos do final, e 2-3 en Bala\u00eddos, con goles de Riki no minuto 2, Lassad e Borja Fern\u00e1ndez no \u00faltimo minuto do encontro. Logo deste encontro, os coru\u00f1eses asinaron numerosos r\u00e9cords dentro da categor\u00eda: con 91 puntos conseguiron o r\u00e9cord de puntos da historia da segunda divisi\u00f3n, e con 29 vitorias o r\u00e9cord de vitorias da categor\u00eda, amais de 9 vitorias consecutivas, feito que tam\u00e9n pasou \u00e1 historia como a maior xeira de vitorias consecutivas da historia da categor\u00eda.\nSe ben os encontros entre ambos equipos caracteriz\u00e1ronse por unha gran tensi\u00f3n no campo e nas bancadas, t\u00e9ndose rexistrado enfrontamentos entre as d\u00faas afecci\u00f3ns, as directivas dos dous clubs te\u00f1en realizado un esforzo por reducir esta tensi\u00f3n e crear un mellor ambiente. Estes esforzos plasm\u00e1ronse na imaxe das d\u00faas afecci\u00f3ns cantando xuntas o himno galego no estadio de Riazor o 21 de novembro de 2015 no partido que ambos os equipos disputaron na primeira volta da primeira divisi\u00f3n.\nEn total os dous equipos disputaron 88 partidos oficiais 82 en Liga (Primeira e Segunda Divisi\u00f3n e Segunda Divisi\u00f3n B) e 6 en Copa cun rexistro lixeiramente favorable para os deportivistas, tanto en vitorias como en goles.\nReal Madrid.\nA\u00ednda que o primeiro partido entre o Deportivo e o Real Madrid se disputou en 1932, foi durante a \u00e9poca dourada do club coru\u00f1\u00e9s cando este mantivo unha intensa rivalidade co equipo branco. Na tempada 1992-93 o Deportivo comezou unha xeira de 18 anos consecutivos sen perder fronte ao equipo branco no estadio de Riazor, nun partido que estaba de cara aos madridistas (0-2) e que acabar\u00edan lev\u00e1ndose os branquiazuis por 3 goles a 2 cun dobrete de Bebeto e un gol en propia porta de Ricardo Rocha. Pouco despois, na tempada seguinte, chegar\u00eda a primeira humillaci\u00f3n dos brancos en Riazor, onde perderon 4-0. Con todo, na tempada 1994-95, un gol de Zamorano a cinco minutos para a conclusi\u00f3n do partido d\u00e1balle a vitoria (2-1) e o t\u00edtulo de Liga ao Real Madrid e deixaba os branquiazuis unha vez m\u00e1is \u00e1s portas do t\u00edtulo a falta de d\u00faas xornadas, a\u00ednda as\u00ed, o equipo herculino levar\u00edase pouco despois a Supercopa de Espa\u00f1a fronte ao equipo branco logo de ga\u00f1ar 3-0 en Riazor e 2-1 no Santiago Bernab\u00e9u. O momento de maior rivalidade entre os dous equipos chegou na tempada 2001-02, cando ambos se enfrontaron na final da Copa do Rei no Santiago Bernab\u00e9u, lev\u00e1ndose os coru\u00f1eses a vitoria no d\u00eda no que a entidade branca cumpr\u00eda 100 anos, feito que se co\u00f1eceu como \"Centenariazo\". A xeira de imbatibilidade do Deportivo en Riazor finalizaba na tempada 2009-10 coa derrota (1-3), dende aquela o equipo coru\u00f1\u00e9s non foi quen de derrotar o Real Madrid en ningunha ocasi\u00f3n, colleitando varias derrotas avultadas tanto en Riazor como no Santiago Bernab\u00e9u, e conseguindo tan s\u00f3 un empate sen goles na tempada 2010-11.\nEn total os dous equipos disputaron 99 partidos cun rexistro claramente favorable para os madridistas, tanto en vitorias como en goles:"}
{"id": "1361", "revid": "15490", "url": "https://gl.wikipedia.org/wiki?curid=1361", "title": "Francia", "text": "Francia () (), oficialmente Rep\u00fablica Francesa () () \u00e9 un estado membro da Uni\u00f3n Europea, con capital en Par\u00eds, que se estende sobre unha superficie total de 675 417\u00a0km\u00b2, inclu\u00edndo Francia metropolitana e os territorios de ultramar espallados nos cinco continentes. Conta cunha poboaci\u00f3n de 64,9 mill\u00f3ns de habitantes.\nConstitu\u00eddo en estado democr\u00e1tico de dereito, a s\u00faa forma de goberno esta organizada como rep\u00fablica semipresidencialista, co nome oficial de Rep\u00fablica Francesa (\"R\u00e9publique fran\u00e7aise\") e o lema \"Libert\u00e9, \u00c9galit\u00e9, Fraternit\u00e9\" (Liberdade, Igualdade, Fraternidade). \nO territorio de Francia est\u00e9ndese por diversas rexi\u00f3ns do mundo situ\u00e1ndose a s\u00faa parte metropolitana (ref\u00edrese ao territorio continental de Francia m\u00e1is a illa de C\u00f3rsega, a parte continental ch\u00e1mase popularmente \"l'Hexagone\" (o Hex\u00e1gono) pola s\u00faa similitude con esta forma xeom\u00e9trica), en Europa Occidental, onde limita ao sur co mar Mediterr\u00e1neo, M\u00f3naco (4,4\u00a0km), Espa\u00f1a (623\u00a0km) e Andorra (56,6\u00a0km); ao oeste co golfo de Biscaia e o oc\u00e9ano Atl\u00e1ntico; ao norte coa canle da Mancha (que separa o continente das Illas brit\u00e1nicas), o mar do Norte e B\u00e9lxica (620\u00a0km) e ao leste, con Luxemburgo (73\u00a0km), Alema\u00f1a (451\u00a0km), Su\u00edza (573\u00a0km) e Italia (488\u00a0km). O seu territorio insular europeo, comprende a Illa de C\u00f3rsega, no Mediterr\u00e1neo occidental, e diversos arquip\u00e9lagos costeiros no Atl\u00e1ntico. En Am\u00e9rica, son territorio de Francia a G\u00fciana francesa, que limita co Brasil (673\u00a0km), a maior fronteira do pa\u00eds cos seus pa\u00edses veci\u00f1os, Suriname (510\u00a0km), e as illas e arquip\u00e9lagos de Martinica, Guadalupe, Saint-Barth\u00e9lemy, San Marti\u00f1o (que limita coas Antillas Neerlandesas) e de Saint-Pierre-et-Miquelon. No oc\u00e9ano \u00cdndico, son francesas as illas de Mayotte e de Reuni\u00f3n, as\u00ed como os arquip\u00e9lagos de Polinesia francesa e de Nova Caledonia, estes no oc\u00e9ano Pac\u00edfico. Son territorios de Francia deshabitados o atol de Illa Clipperton, no Pac\u00edfico Oriental, e as denominadas Terras Austrais e Ant\u00e1rticas Francesas.\nFrancia \u00e9 un pa\u00eds altamente desenvolvido econ\u00f3mica e socialmente, influente no plano xeopol\u00edtico. \ufeffA s\u00faa econom\u00eda \u00e9 do tipo capitalista cunha intervenci\u00f3n estatal significativa dende o fin da segunda guerra mundial. Non obstante, dende mediados dos anos 1980, reformas sucesivas arrastraron unha liberaci\u00f3n progresiva do Estado de varias empresas p\u00fablicas. \u00c9 a sexta econom\u00eda mundial en termos de PIB, membro do G8, da Zona Euro e do Espazo Schengen, e sede de numerosas multinacionais de primeira orde, l\u00edderes en diversos segmentos da industria e do sector primario, e \u00e9 o primeiro destino tur\u00edstico mundial, con m\u00e1is de 75 mill\u00f3ns de visitantes estranxeiros anuais.\nFrancia, fogar da primeira Declaraci\u00f3n dos dereitos do home e do cidad\u00e1n, \u00e9 membro fundador das Naci\u00f3ns Unidas, do Consello de Europa, un dos cinco membros permanentes do Consello de Seguridade das Naci\u00f3ns Unidas e sede da Organizaci\u00f3n para a Cooperaci\u00f3n e o Desenvolvemento Econ\u00f3mico e da UNESCO. \u00c9 tam\u00e9n unha das oito potencias nucleares reco\u00f1ecidas e membro da OTAN.\nFrancia \u00e9 un pa\u00eds cunha elevada difusi\u00f3n internacional da s\u00faa cultura. \ufeffDende o s\u00e9culo XV, participando nas exploraci\u00f3ns mar\u00edtimas, e a continuaci\u00f3n como potencia colonial, a s\u00faa cultura e civilizaci\u00f3n at\u00f3pase difundida por pa\u00edses de todo o mundo agrupados na organizaci\u00f3n da Francofon\u00eda. O idioma franc\u00e9s \u00e9 unha das linguas con maior influencia, tradicionalmente empregada como lingua da diplomacia e relaci\u00f3ns internacionais, que xunto con outras 77 linguas rexionais, conforma o patrimonio ling\u00fc\u00edstico de Francia. Francia \u00e9 membro da Uni\u00f3n Latina.\nFrancia foi formada polas artes e a filosof\u00eda. Berce da Ilustraci\u00f3n, influ\u00edu nas revoluci\u00f3ns americanas, despois a Revoluci\u00f3n francesa deu o arranque e o exemplo democr\u00e1tico no mundo enteiro, desenvolvendo valores de liberdade, de igualdade, de fraternidade e, dende 1905, de laicismo.\nHistoria.\nA Francia actual \u00e9 un pa\u00eds de lingua rom\u00e1nica con superestrato xermano que ocupa a maior parte da antiga Galia celta conquistada por Xulio C\u00e9sar.\nEvoluci\u00f3n do nome \u00abFrancia\u00bb e do seu territorio.\nO pa\u00eds tomou o seu nome dos francos, pobo xerm\u00e1nico cuxo nome significaba \u00abhomes libres\u00bb. Os francos foron unha tribo que invadiu a Galia no s\u00e9culo V, nos tempos da desintegraci\u00f3n do Imperio Romano de Occidente. Os francos e os galos (xermanos os primeiros e celtas os segundos, ambos indoeuropeos) fusionados e xunto a outros grupos importantes, deron orixe aos franceses. A\u00ednda na actualidade ad\u00f3itase empregar \"franco\" ou \"galo\" para se referir ao que \u00e9 \"franc\u00e9s\" ou ao que est\u00e1 en relaci\u00f3n cos franceses.\nInicialmente, a palabra latina \"Francia\" designou a rexi\u00f3n do norte de Europa, poboada, ou m\u00e1is ben dominada, por pobos guerreiros xerm\u00e1nicos autodenominados francos. Francia \u00e9 unha adaptaci\u00f3n latina do s\u00e9culo III. En efecto, dende os s\u00e9culos III e IV os romanos xa ti\u00f1an contactos cos francos, a quen enrolaban como mercenarios no seu ex\u00e9rcito, xa antes das invasi\u00f3ns propiamente xerm\u00e1nicas. A denominaci\u00f3n \"Francia\" non ti\u00f1a daquela unha connotaci\u00f3n pol\u00edtica sen\u00f3n xeogr\u00e1fica ou sociol\u00f3xica, coma o Magreb ou os Balc\u00e1ns no s\u00e9culo XXI. Os francos eran ante todo un pobo de guerreiros que elix\u00eda un xefe caudillo, a quen nomeaban rei dos francos e que constitu\u00eda a m\u00e1xima autoridade para asuntos militares. Naqueles tempos a guerra consider\u00e1base o valor por excelencia da liberdade e isto fixo que co tempo o termo \"franco\" se convertese en sin\u00f3nimo de \"libre\".\nEn 1204, a palabra \"Francia\" designou, por vez primeira, o territorio sobre o cal exerc\u00eda a s\u00faa autoridade o rei dos francos, a quen comezou a chamarse \"rex Francie\". A autoridade dos reis francos sobre os se\u00f1ores do que se chamaba reino franco s\u00f3 constitu\u00eda unha autoridade de se\u00f1or a vasalo, de home a home. O vencello que un\u00eda as diferentes tribos francas era tan s\u00f3 de tipo militar, para facer a guerra. O rei franco s\u00f3 era se\u00f1or no dominio territorial de seu. O feito de que o rei franco compartise costumes e cultura cos outros se\u00f1ores non significaba que mandase nos territorios e nas xentes dos territorios dos se\u00f1ores francos. O rei franco s\u00f3 era un xefe de guerra, non un xefe de estado.\n\u00c9 por isto polo que se compara o concepto de Europa de 1957, na que existe unha unidade de mando con respecto a un \u00fanico tema, co modelo de reinado do rei franco. Para o rei franco, o que lle daba unidade a todos os territorios era a guerra de defensa do reino franco, mentres que para os europeos de 1957 era a econom\u00eda de Europa (CECA). Para que fose reco\u00f1ecido o concepto dunha autoridade civil de rei sobre un territorio haber\u00eda que agardar ata o s\u00e9culo XV cando, polas boas ou pola forza, as\u00ed o entenderon a inmensa maior\u00eda dos se\u00f1ores.\nA comezos do s\u00e9culo XVI o concepto de \"res publica\" (\"cousa p\u00fablica\") reaparece timidamente logo de esvaecer coa ca\u00edda do imperio romano. En 1499, o contrato de casamento do rei Lu\u00eds XII de Francia con Ana da Breta\u00f1a, que dispu\u00f1a da propiedade de Francia, intentou, sen \u00e9xito, constitu\u00edr un compromiso non s\u00f3 entre os asinantes, sen\u00f3n tam\u00e9n entre os seus descendentes e mesmo os seus sucesores. O concepto de nacionalidade francesa comezouse a definir naquela \u00e9poca.\n\u00c9 tam\u00e9n cara a esta \u00e9poca cando se iniciou o embri\u00f3n do estado. Ata a metade do s\u00e9culo XVI, o rei era un n\u00f3made que se desprazaba ao longo de t\u00f3dalas s\u00faas terras, sen ficar nunca m\u00e1is dalgunhas semanas na mesma residencia, o cal limitaba singularmente as posibilidades de centralismo das funci\u00f3ns estatais.\nA principios do s\u00e9culo XVII, a pol\u00edtica exterior de Francia comezou a ir al\u00e9n da defensa e da agresi\u00f3n militar directa ao introducir Richelieu a diplomacia como medio para facer levar a cabo as s\u00faas guerras por outros pa\u00edses.\nA revoluci\u00f3n francesa constit\u00fae a partida de nacemento da naci\u00f3n francesa, e do pobo franc\u00e9s como actor pol\u00edtico. Son as guerras napole\u00f3nicas, e sobre todo as grandes guerras de 1870, 1914 e 1939, as que conformaron a imaxe mental de Francia compartida polos franceses. As dificultades econ\u00f3micas vinculadas \u00e1 globalizaci\u00f3n da primeira e segunda metade do s\u00e9culo XX exacerban (como no resto de Europa) este sentimento nacional no nacionalismo.\nPrehistoria, protohistoria e antig\u00fcidade.\nA presenza humana sobre o territorio franc\u00e9s rem\u00f3ntase ao paleol\u00edtico inferior. Unha das localizaci\u00f3ns m\u00e1is antigas (1 800 000 anos a. de C.) onde se poden atopar vestixios dun asentamento humano \u00e9 na localidade de Chilhac (no Alto Loira). Varios lugares franceses con dataci\u00f3ns posteriores deron o seu nome a \"facies\" culturais, como o Achelense, o Musteriano, o Solutreano ou o Magdaleniano.\nAo longo do territorio franc\u00e9s at\u00f3panse un n\u00famero importante de covas adornadas do paleol\u00edtico superior, das cales a m\u00e1is co\u00f1ecida \u00e9 a cova de Lascaux (Dordo\u00f1a) cuxas pinturas rem\u00f3ntanse 15000 a.C. A partir de 7000 a.C. aproximadamente, a rexi\u00f3n entrou no neol\u00edtico, o asentamento m\u00e1is antigo co\u00f1ecido \u00e9 o lugar de Courth\u00e9zon (Vaucluse), datado de 4.560 a.C. aproximadamente.\nAl\u00f3 polo ano 900 a.C. os celtas chegaron e instal\u00e1ronse no territorio da actual Francia ata ocupar o conxunto no s\u00e9culo III a.C. Por outra banda cara ao ano 680 a.C., os primeiros colonos gregos comezaron a instalarse no litoral mediterr\u00e1neo, fundando a colonia grega de Antibes.\nCara ao ano 125 a.C. a Galia Narbonense, pasou a estar baixou o dominio romano. O dominio romano seguiu espall\u00e1ndose logo da guerra das Galias ata ocupar todo o territorio da actual Francia no ano 51 a.C. Baixo o Imperio Romano desenvolveuse unha pr\u00f3spera civilizaci\u00f3n galo-romana, achegando a Francia unha base de cultura latina e conducindo indirectamente \u00e1 s\u00faa cristianizaci\u00f3n, a cal ter\u00eda lugar nun lento proceso comezado no s\u00e9culo II e rematado no s\u00e9culo VI.\nA Francia merovinxia e carolinxia.\nA partir do s\u00e9culo V comezou a \u00e9poca das migraci\u00f3ns b\u00e1rbaras \u00e1 Galia, destacando a presenza de varios pobos entre os cales se atopaban os burgundios, os visigodos e os francos.\nUnha gran parte das rexi\u00f3ns que constit\u00faen a Francia actual un\u00edronse baixo o dominio de Clodoveo I no ano 507, quen consegu\u00edu reunir baixo a dominaci\u00f3n franca, ou \"regnum francorum\", os reinos e teritorios dos alamanos, os burgundios e os visigodos no norte dos Pireneos. Este \"reino dos Francos\" que se estend\u00eda sobre o que a\u00ednda se chamaba a Galia instaurouse coa lexitimidade e unidade que lle outorgaba a herdanza cultural romana. O reino franco, durante a dinast\u00eda dos Merovinxios, estivo \u00e1 merc\u00e9 das herdanzas dos herdeiros de Clodoveo, divid\u00edndose e reun\u00edndose logo durante varias ocasi\u00f3ns. Cando estiveron divididos, estes reinos ulteriores eran a Neustria (Par\u00eds), a Austrasia (Metz), a Borgo\u00f1a (Chalon-sur-Sa\u00f4ne) e a Aquitania (Bordeos).\nNa segunda metade do s\u00e9culo VIII Pipino o Breve, rei non merovinxio dos Francos, estende considerablemente o reino dos Francos, pronto erixido en Imperio polo seu fillo Carlomagno e o seu neto Lu\u00eds o Piadoso (\"Louis le Pieux\"). Logo da morte de Lu\u00eds, o seu dominio \u00e9 compartido en tres partes onde a autoridade central se afunde rapidamente, volvendo a organizaci\u00f3n da rexi\u00f3n \u00e1 situaci\u00f3n anterior: a \"Francia orientalis\" (ao leste), a \"Francia occidentalis\" (ao oeste) e entre as d\u00faas a ef\u00e9mera Lotarinxia, dominio dun emperador moi te\u00f3rico.\nA parte oriental corresponde ao que se converteu m\u00e1is tarde en Alema\u00f1a e a parte occidental, Francia. A fonte m\u00e1is antiga que testemu\u00f1a o uso das d\u00faas linguas diferentes dunha e outra parte do r\u00edo Rin (a tedesca e a romana) data de 842, cos xuramentos de Estrasburgo pasados entre os netos de Carlomagno. Este texto presentouse a mi\u00fado como o acto fundador de Francia (e de Alema\u00f1a). Os descendentes de Carlomagno (os Carolinxios) conservan unha influencia simb\u00f3lica sobre os territorios que se corresponden moi aproximadamente con Francia ata 987, cando o duque Hugo Capeto foi elixido rei dos francos.\nA Francia feudal.\nHugo Capeto, modificando as regras de sucesi\u00f3n, creou as condici\u00f3ns que permitir\u00edan, ao longo dos s\u00e9culos seguintes, a instituci\u00f3n de Francia como estado. Os seus descendentes reinaron sucesivamente sobre Francia, en tres dinast\u00edas (os Capetos, os Valois e os Borb\u00f3ns), ata 1792 cando Lu\u00eds XVI perde o trono na Revoluci\u00f3n Francesa, logo dun intermedio de trinta anos (do 1814 ao 1848).\nOs primeiros reis da dinast\u00eda espallaron progresivamente o dominio real, consolidando a realeza franca malia a oposici\u00f3n dos Plantagen\u00eats, materializada na guerra dos Cen Anos. A autoridade do rei dos Francos non se estender\u00eda desde os Pireneos ata a canle da Mancha ata finais do s\u00e9culo XII, con Philippe Auguste. Naquela \u00e9poca comezouse a empregar a expresi\u00f3n \"reino de Francia\" e esta expresi\u00f3n adquire un peso comparable ao de Inglaterra ou de Sacro Imperio Romano Xerm\u00e1nico. Os \u00faltimos s\u00e9culos da Idade Media, marcados polas crises da guerra dos Cen Anos e da peste negra, reforzan finalmente a autoridade real, a cal v\u00f3lvese indiscutible durante o s\u00e9culo XV, co reinado de Lu\u00eds XI.\nRenacemento e absolutismo.\nTrala fin da Idade Media, Espa\u00f1a conv\u00e9rtese nunha forte ameaza para os franceses ao unirse o reino dos Reis Cat\u00f3licos coas posesi\u00f3ns dos Habsburgo dando orixe ao imperio de Carlos I de Espa\u00f1a e V de Alema\u00f1a. Buscando facerlle fronte, Francisco I e o seu fillo Henrique II de Francia declarar\u00edanlle a guerra \u00e1 potencia. A segunda metade do s\u00e9culo XVI marcar\u00eda o reino franc\u00e9s coas guerras de relixi\u00f3n e os reinados dos derradeiros Valois (Francisco II, Carlos IX, Henrique III) que afastar\u00edan Francia do escenario pol\u00edtico europeo.\nHaber\u00eda que agardar ao reinado de Henrique IV, Lu\u00eds XIII e o seu ministro Richelieu, para que a potencia espa\u00f1ola cedese o paso \u00e1 de Francia. Malia a desaparici\u00f3n prematura destes actores, o equilibrio das forzas ser\u00eda de novo restablecido e derrubado, por grandes pol\u00edticos como Mazarin, particularmente cos tratados de Westfalia (1648) e dos Pireneos (1659).\nNo campo colonial, Francia ver\u00eda as s\u00faas empresas con luces e sombras. Malia a boa sa\u00edda para Am\u00e9rica coa expedici\u00f3n de Jacques Cartier baixo o reinado de Francisco I, e os establecementos conseguidos nas Antillas, Luisiana e no Senegal durante o reinado de Lu\u00eds XIV, a falta de determinaci\u00f3n de Lu\u00eds XV conducir\u00eda o reino a graves fracasos fronte os ingleses na India e no Canad\u00e1, rompendo os \u00e9xitos conseguidos polos primeiros colonizadores franceses.\nRevoluci\u00f3n e imperio.\nAs dificultades financeiras, a repulsa das reformas e a impaciencia popular conducen \u00e1 Revoluci\u00f3n francesa, do 1789 ao 1799. Neste importante episodio na construci\u00f3n da historia nacional vai nacer asemade a Declaraci\u00f3n dos dereitos do home e do cidad\u00e1n de 1789 e a promoci\u00f3n dos ideais de liberdade, igualdade e fraternidade.\nA partir de 1799, Napol\u00e9on Bonaparte toma o poder, inicialmente como primeiro c\u00f3nsul e logo como emperador. Este per\u00edodo ve a instauraci\u00f3n de novas instituci\u00f3ns, mentres que Francia se estende militarmente a trav\u00e9s de Europa, antes dun per\u00edodo de rev\u00e9s importante. Este per\u00edodo term\u00ednase coa restauraci\u00f3n dos \"Borb\u00f3ns\" en 1815.\nDa restauraci\u00f3n de 1815 ao segundo imperio.\nA Restauraci\u00f3n de 1815 marca o principio dunha nova tentativa de monarqu\u00eda constitucional, pero as tensi\u00f3ns dos reinados de Lu\u00eds XVIII e logo sobre todo de Carlos X conducen \u00e1 Revoluci\u00f3n de 1830, que leva a Lu\u00eds-Filipe I ao poder. Desde 1830 ata 1848, a Monarqu\u00eda de Xullo \u00e9 un r\u00e9xime sostido pola burgues\u00eda, pero que suscita unha oposici\u00f3n lexitimista, bonapartista e sobre todo republicana.\nEsta \u00faltima arrastra a revoluci\u00f3n de febreiro de 1848 que ve unha tentativa de r\u00e9xime presidencial, a Segunda Rep\u00fablica.\nO 2 de decembro de 1851, o presidente da Rep\u00fablica, Louis-Napol\u00e9on Bonaparte, sobri\u00f1o de Napole\u00f3n I, organiza un golpe de estado. O 14 de xaneiro de 1852 \u00e9 nomeado emperador baixo o nome de Napole\u00f3n III. Baixo o Segundo Imperio, o pa\u00eds co\u00f1ece os principios da segunda industrializaci\u00f3n, impulsada por orientaci\u00f3ns econ\u00f3micas liberais, fundadas en construci\u00f3ns capitalistas estruturais b\u00e1sicas (bancos de negocios, compa\u00f1\u00edas de ferrocarril e mar\u00edtimas, industrias t\u00e9xtiles, grandes comercios e industrias etc.). No plan da pol\u00edtica exterior, Napol\u00e9on III aseg\u00farase a confianza do Reino Unido (guerra de Crimea) que permite asentar a influencia de Francia en Pr\u00f3ximo Oriente mentres que a s\u00faa acci\u00f3n en Italia, contra Austria, \u00e9 coroada con \u00e9xito e conduce \u00e1 anexi\u00f3n en Francia das rexi\u00f3ns do Piemonte (Savoia, Niza). Con todo, graves reveses empe\u00f1an considerablemente a imaxe do r\u00e9xime e reforzan unha oposici\u00f3n exterior e interior (Victor Hugo). A aposta da loita contra Prusia para devolver certo brillo ao Imperio precipita a s\u00faa ca\u00edda. O imperio remata as\u00ed en 1870 logo da derrota de Sed\u00e1n. A perda da Alsacia-Lorena e as indemnizaci\u00f3ns considerables debidas o Imperio Alem\u00e1n creado a favor da vantaxe tomada por Prusia, conducen a un gran resentimento nacional (\"o desquite\", en franc\u00e9s \"la Revanche\"). Un feito significativo para os acontecementos seguintes ser\u00e1 que o crecemento da poboaci\u00f3n italiana e sobre todo da alem\u00e1 excede con moito a de Francia, que fora o pa\u00eds o m\u00e1is poboado de Europa durante a revoluci\u00f3n.\nA terceira rep\u00fablica e a liberaci\u00f3n de 1945.\nA guerra de 1870 arrastra a ca\u00edda do Segundo Imperio Franc\u00e9s e a volta \u00e1 rep\u00fablica, logo da insurrecci\u00f3n do Municipio de Par\u00eds (\"Comuna de Par\u00eds\"). O Segundo Imperio evolucionara cara a un r\u00e9xime parlamentario, e a s\u00faa herdanza \u00e9 en parte repetida Terceira Rep\u00fablica Francesa. Logo dalg\u00fans anos de vacilaci\u00f3n, a Terceira Rep\u00fablica \u00e9 finalmente confirmada en 1875, a pr\u00e1ctica das instituci\u00f3ns facendo un r\u00e9xime de asemblea.\nBaixo a Terceira Rep\u00fablica, Francia estende o seu imperio colonial, cuxa conquista comezara baixo as monarqu\u00edas do s\u00e9culo XIX (\u00c1frica occidental e ecuatorial, Marrocos, Tunisia, Madagascar, Indochina).\nSa\u00edda vitoriosa, pero ao prezo de sufrimentos inmensos demogr\u00e1ficos e econ\u00f3micos, da primeira guerra mundial, Francia co\u00f1ece un per\u00edodo de crise econ\u00f3mica e pol\u00edtica nos anos 1930. A derrota de 1940 conduce \u00e1 atribuci\u00f3n por voto dos plenos poderes ao mariscal P\u00e9tain durante a segunda guerra mundial. Este substit\u00fae a rep\u00fablica por un Estado franc\u00e9s negado pola Francia Libre do xeneral de Gaulle ata 1944.\nA cuarta e a quinta rep\u00fablica.\nEn consecuencia da Segunda Guerra mundial, a Cuarta Rep\u00fablica \u00e9 promulgada o 27 de outubro de 1946, pero ponse fronte a dificultades graves no Imperio colonial, primeiro en Indochina, logo en Alxeria, mentres que noutro lugar a descolonizaci\u00f3n faise por negociaci\u00f3n. A inestabilidade gobernamental que resulta diso, finalmente, xera unha crise que conduce a un cambio de constituci\u00f3n. Con todo, malia os cambios frecuentes de ministerios, certa constancia da pol\u00edtica de construci\u00f3n europea permitiu participar activamente en primeiro lugar na Comunidade europea do carb\u00f3n e do aceiro en 1950, logo na firma do Tratado de Roma en 1957 fundador do Mercado com\u00fan. Doutra banda, a pol\u00edtica de desenvolvemento da industria nuclear tanto civil como militar, permitiu asentar unha pol\u00edtica independente nos anos 1960.\nA constituci\u00f3n da quinta rep\u00fablica, redactada baixo a influencia do xeneral Charles de Gaulle e de Michel Debr\u00e9, \u00e9 adoptada o 4 de outubro de 1958. Coloca a rep\u00fablica en r\u00e9xime parlamentario que demostra resistir mellor as inestabilidades que as rep\u00fablicas parlamentarias precedentes. En 1962, a conxunci\u00f3n da elecci\u00f3n do presidente da rep\u00fablica por sufraxio universal directo e do feito maioritario no parlamento favorable para o presidente van modificar a constituci\u00f3n para ter unha lectura favorable para o presidente. F\u00e1lase ent\u00f3n de r\u00e9xime parlamentario \"presidencializado\". Este caso de Francia \u00e9 \u00fanico; en todos os demais r\u00e9ximes parlamentarios, o xefe do estado sistematicamente borrouse en proveito do xefe de goberno, que \u00e9 sostido pola maior\u00eda parlamentaria. Maurice Duverger desexou definir a quinta rep\u00fablica como que depend\u00eda dunha nova categor\u00eda, a do r\u00e9xime \"semipresidencial\". Con todo, esta tipolox\u00eda non esta aceptada por todos.\nA partir de 1973, a econom\u00eda francesa co\u00f1ece unha sucesi\u00f3n de crises econ\u00f3micas e de per\u00edodos de d\u00e9bil crecemento, que arrastran unha alteraci\u00f3n frecuente no seo do poder. Do 1986 ao 1988, logo do 1993 ao 1995 e por fin do 1997 ao 2002, o fen\u00f3meno da convivencia (anulaci\u00f3n do feito maioritario favorable para o Presidente, o que fai que o Primeiro ministro \u00e9 dun diferente pensamento pol\u00edtico que o Presidente) a\u00ednda modifica a lectura da constituci\u00f3n, para volver a unha lectura m\u00e1is pr\u00f3xima da s\u00faa concepci\u00f3n en 1958, \u00e9 dicir, un r\u00e9xime parlamentario.\nDende os anos 1950, a reconciliaci\u00f3n, logo a cooperaci\u00f3n con Alema\u00f1a permitiron a Francia desenvolver un papel de motor na construci\u00f3n europea, particularmente coa Comunidade Econ\u00f3mica Europea. F\u00edxose un dos principais pa\u00edses da Uni\u00f3n Europea, partidario dunha Europa pol\u00edtica forte, a\u00ednda que rexeitase a Constituci\u00f3n europea polo 55% dos sufraxios o 29 de maio de 2005.\nPol\u00edtica.\nA actual Constituci\u00f3n de Francia (Constituci\u00f3n da quinta rep\u00fablica) foi aprobada por referendo o 28 de setembro de 1958. Coa s\u00faa aprobaci\u00f3n, o cargo de presidente da Rep\u00fablica fortaleceu notablemente a s\u00faa autoridade sobre o poder executivo, anteriormente encarnado no primeiro ministro e o goberno, constitu\u00edndose en verdadeiro representante do Executivo en relaci\u00f3n co parlamento. Segundo a Constituci\u00f3n, o presidente \u00e9 elixido por sufraxio directo por un per\u00edodo de 5 anos (orixinalmente eran 7 anos). A arbitraxe do presidente asegura o funcionamento regular e o equilibrio dos poderes p\u00fablicos. O presidente designa o primeiro ministro, quen preside o Gabinete, comanda as forzas armadas e concl\u00fae tratados. O gabinete ou consello de ministros \u00e9 nomeado polo presidente a proposta do primeiro ministro. Esta organizaci\u00f3n do goberno co\u00f1\u00e9cese como rep\u00fablica semipresidencialista.\nA Asemblea Nacional \u00e9 o principal corpo lexislativo. Os seus 577 deputados son elixidos directamente por un termo de 5 anos e t\u00f3dolos escanos son renovados en cada elecci\u00f3n. A outra c\u00e1mara \u00e9 o Senado, cuxos 321 senadores son elixidos por un colexio electoral (\u00e9 un sufraxio indirecto) e permanecen 9 anos nos seus cargos. Un terzo do senado \u00e9 renovado cada 3 anos. Os poderes lexislativos do senado son limitados, e a asemblea nacional \u00e9 quen pos\u00fae a palabra final en caso de ocorrer unha disputa entre \u00e1mbalas d\u00faas c\u00e1maras. O goberno pos\u00fae unha forte influencia sobre a axenda parlamentaria. Ademais, existe un Consello Constitucional (9 membros), que garante o control da constitucionalidade das leis e resolve os contenciosos electorais. Son cidad\u00e1ns franceses t\u00f3dolos maiores de 18 anos.\nRelaci\u00f3ns exteriores.\nDende a presidencia do Xeneral Charles de Gaulle (1958-1969), a pol\u00edtica exterior de Francia caracter\u00edzase por un desexo de independencia, sobre todo fronte \u00f3s Estados Unidos, o que deu lugar \u00f3 desenvolvemento por Francia das armas nucleares e a retirada de Francia do comando integrado da OTAN entre 1966 e 2009.\nA rede de embaixadas de Francia \u00e9 a terceira a nivel mundial, contando con 156 embaixadas e 97 consulados \u00f3 longo dos cinco continentes. Francia axuda \u00f3s pa\u00edses en desenvolvemento, especialmente os de \u00c1frica. A asistencia oficial para o desenvolvemento representa un 0,36% do produto nacional bruto de Francia en 2014, sendo m\u00e1is baixo c\u00f3 do Reino Unido ou Alema\u00f1a.\nXeograf\u00eda.\nO territorio de Francia est\u00e9ndese polos cinco continentes do mundo, polo tanto a xeograf\u00eda f\u00edsica est\u00fadase separadamente segundo a rexi\u00f3n do mundo na que se atope. O territorio europeo de Francia (Francia metropol\u00edtana) at\u00f3pase no oeste deste continente. A configuraci\u00f3n das s\u00faas fronteiras xeogr\u00e1ficas no continente europeo fixo que se co\u00f1eza coma o \"hex\u00e1gono\".\n\ufeffA Francia metropolitana ten unha gran variedade de paisaxes, entre as chairas costeiras situadas no norte e o oeste e as cadeas monta\u00f1osas no sueste -os Alpes- e no sueste -os Pireneos. \ufeffOs Alpes franceses pos\u00faen o punto m\u00e1is alto de Europa do Oeste, o Mont Blanc, que alcanza os 4.810 m. Existen tam\u00e9n outras rexi\u00f3ns monta\u00f1osas m\u00e1is antigas, tales a C\u00f3rsega, o Macizo Central, o Xura, os Vosges, o Macizo Armoricano e as Ardennes que son bastante rochosas e arboradas.\n\ufeffO territorio da metr\u00f3pole implica os rastros de varios episodios de formaci\u00f3n de cadeas de monta\u00f1a: as cadeas antigas e erosionadas (a cadea herciniana) e as cadeas recentes sempre en formaci\u00f3n (Pireneos e Alpes). Estas cadeas recentes son na orixe dunha actividade s\u00edsmica significativa.\n\ufeffO subsolo franc\u00e9s permitiu e permite a\u00ednda a explotaci\u00f3n de diversos minerais: bauxita, carb\u00f3n, ferro etc.\nA rede fluvial de Francia \u00e9 extensa e est\u00e1 composta principalmente polo r\u00edo Loira, o r\u00edo R\u00f3dano, que ten a fonte en Su\u00edza, o r\u00edo Garona, que ten a fonte en Espa\u00f1a, o r\u00edo Sena e unha parte dos cursos dos r\u00edos Rin, Mosa, Mosela, Somme.\nFrancia forma parte dos pa\u00edses desenvolvidos, que disputa con Alema\u00f1a e o Reino Unido o liderado econ\u00f3mico na Uni\u00f3n Europea, pois \u00e9 a segunda econom\u00eda de Europa e a cuarta do mundo (s\u00f3 por detr\u00e1s dos Estados Unidos, o Xap\u00f3n e Alema\u00f1a). A capital de Francia, Par\u00eds, \u00e9 unha das cidades m\u00e1is poboadas do continente, e figura como unha cidade das m\u00e1is importantes do mundo.\nFrancia funciona coma un istmo que liga a Pen\u00ednsula Ib\u00e9rica ao resto do continente, facendo fronteira coa B\u00e9lxica, Luxemburgo, Alema\u00f1a, Su\u00edza, Italia, Espa\u00f1a, Andorra e co Principado de M\u00f3naco. O Eurot\u00fanel liga Francia co Reino Unido, pasando por baixo da canle da Mancha. Por ese t\u00fanel circ\u00falase soamente en tren, que leva dun pa\u00eds para o outro mercador\u00edas, turistas e pasaxeiros. Francia \u00e9 privilexiada por ter tres \u00e1reas de litoral: ao oeste o oc\u00e9ano Atl\u00e1ntico, ao norte a canle da Mancha e ao sur o mar Mediterr\u00e1neo.\nDivisi\u00f3ns administrativas.\nFrancia div\u00eddese administrativamente en rexi\u00f3ns, departamentos, distritos, cant\u00f3ns e concellos (ou comunas). Ademais, conta con colectividades, territorios e dependencias. O meirande departamento \u00e9 a G\u00fciana Francesa, con 91\u00a0000\u00a0km\u00b2.\nAs 27 rexi\u00f3ns e os seus correspondentes 101 departamentos son da metr\u00f3pole ou de ultramar.\nDivisi\u00f3n territorial de ultramar.\nSeis dependencias son illas francesas dispersas e actualmente deshabitadas: Clipperton, no nordeste do oc\u00e9ano Pac\u00edfico (administrada dende a Polinesia francesa) e a illa Europa, as illas Gloriosas, Juan de Nova, Tromelin e Bassas da India, no suroeste do oc\u00e9ano \u00cdndico (administradas por Reuni\u00f3n).\nDemograf\u00eda.\nA poboaci\u00f3n de Francia \u00e9 estimada de 65,1 mill\u00f3ns de habitantes ao primeiro de xaneiro 2009. As principais cidades francesas segundo a s\u00faa poboaci\u00f3n son Par\u00eds, Marsella, Li\u00f3n, Lille, Tolosa, Niza e Nantes.\nNo ano 2003, o crecemento natural de Francia (exclu\u00edndo a inmigraci\u00f3n) foi responsable de case todo o crecemento natural da Uni\u00f3n Europea. No ano 2004, o crecemento da poboaci\u00f3n foi do 0,68%, un ano m\u00e1is tarde, no 2005, as taxas de fertilidade e crecemento volveron medrar de novo. O crecemento natural do pa\u00eds galo (nados por riba dos finados) foi de 299.800 en 2006. O n\u00famero de fillos por muller ascend\u00eda a 2,00 en 2007, fronte ao 1,92 de 2004. A\u00ednda as\u00ed, Francia \u00e9 un pa\u00eds avellentado: un 18,76 % da poboaci\u00f3n ten de 0 a 14 anos, un 60,74 % da poboaci\u00f3n ten de 15 a 49 anos e un 20,53 % da poboaci\u00f3n ten m\u00e1is de 60 anos.\nNo ano 2004, un total de 140.033 persoas elixiron o pa\u00eds galo para emigrar. Deles, 90.250 vi\u00f1an de \u00c1frica e 13.710 de Europa. No ano 2005, a inmigraci\u00f3n baixou lixeiramente ata os 135\u00a0890. Francia constit\u00fae un estado etnicamente diverso. Segundo o Instituto Nacional Franc\u00e9s para as Estat\u00edsticas e Estudos Econ\u00f3micos, no pa\u00eds moran un 4,9 mill\u00f3ns de inmigrantes estranxeiros, dos cales preto de 2 mill\u00f3ns adquiriron a nacionalidade francesa. Con preto de 50.000 solicitudes no ano 2005 Francia \u00e9 o principal destino dos refuxiados na Europa Occidental, malia minguaren nun 15% o n\u00famero de refuxiados respecto ao 2004. A Uni\u00f3n Europea permite a libre circulaci\u00f3n de cidad\u00e1ns entre os estados membros. Mentres o Reino Unido (xunto con Irlanda) non impuxeron restrici\u00f3ns, Francia puxo aranceis aos inmigrantes dos novos socios membros da Europa do Leste.\nComo moitos pa\u00edses europeos, Francia est\u00e1 sufrindo a despoboaci\u00f3n do seu rural. No per\u00edodo 1960-1999 quince departementos rurais experimentaron un descenso da s\u00faa poboaci\u00f3n. O caso m\u00e1is extremo \u00e9 o do departamento de Creuse que perdeu o 24% dos seus veci\u00f1os.\nEconom\u00eda.\nFrancia \u00e9 considerado un pa\u00eds do primeiro mundo polo seu nivel de vida (IDH). \u00c9 a quinta econom\u00eda mundial en termos nominais, e a nivel europeo col\u00f3case por detr\u00e1s de Alema\u00f1a, cun PIB en d\u00f3lares superior \u00f3 do Reino Unido. En 2006, o crecemento econ\u00f3mico franc\u00e9s chegou \u00f3 2%, sendo o m\u00e1is baixo da zona euro e os seus \u00edndices de desemprego entre os m\u00e1is altos.\nA econom\u00eda francesa conta cunha gran base de empresas privadas, pero a intervenci\u00f3n estatal nas grandes compa\u00f1\u00edas \u00e9 superior \u00e1 doutras econom\u00edas do seu tama\u00f1o. Sectores clave con grandes investimentos en infraestrutursa como as el\u00e9ctricas, as telecomunicaci\u00f3ns ou o sector aeron\u00e1utico, historicamente foron dirixidos directa ou indirectamente polo estado, a\u00ednda que dende comezos da d\u00e9cada de 1990, a participaci\u00f3n estatal decaeu.\nOs seus sectores son diversas: transporte, telecomunicaci\u00f3ns, industrias agro-alimentarias, produtos farmac\u00e9uticos, aeron\u00e1utica, defensa, tecnolox\u00eda, as\u00ed como o sector bancario, os seguros, o turismo, e os tradicionais produtos de luxo (marroquiner\u00eda, pr\u00eat-\u00e0-porter, perfumes, alcoholes etc.). O PIB por sector: a agricultura (2,7%), industria (24,4%), servizos (72,9%). Por outro lado, a enerx\u00eda solar est\u00e1 comezando a ter cada vez maior importancia en Francia. Ten unha industria aeroespacial importante conducida polo consorcio europeo Airbus ademais de ter unha base espacial chamado Centro Espacial de Kourou. En telecomunicaci\u00f3ns destaca France T\u00e9l\u00e9com como o principal operador do pa\u00eds.\nSen a produci\u00f3n petrol\u00edfera, Francia confiou no desenvolvemento da enerx\u00eda nuclear, que agora representa arredor do 78% da produci\u00f3n de electricidade do pa\u00eds. Os residuos radioactivos son almacenados en instalaci\u00f3ns de retratamento. En 2006, a produci\u00f3n neta de electricidade ascendeu a 548,8 TWH, dos cales:\nSector primario.\nAs principais actividades do sector primario son a agricultura, a pesca, a explotaci\u00f3n forestal, a explotaci\u00f3n mineira e a gander\u00eda.\nCun 23% da produci\u00f3n agr\u00edcola europea (1999), Francia \u00e9 o principal produtor agr\u00edcola da Uni\u00f3n Europea. Os seus principais competidores son Italia (15,4%) e Alema\u00f1a (15,2%). Os produtos m\u00e1is importantes do sector agr\u00edcola galo son os cereais (millo e trigo), o azucre, o vi\u00f1o, os produtos l\u00e1cteos, as froitas, os legumes e os produtos de carnes.\nEn termos de produci\u00f3n, o gando, con 11,9 mil mill\u00f3ns de euros en valor no ano 2000, at\u00f3pase \u00e1 cabeza en canto a ganancias, por diante dos cereais (\ufeff10 000 mill\u00f3ns para 66 mill\u00f3ns de toneladas) e o vi\u00f1o (8,9 mil mill\u00f3ns de euros). \ufeffCon 22,6 mil mill\u00f3ns de litros en 2000, a produci\u00f3n leiteira de Francia, malia recuar fronte as cifras do ano 1990, representa unha quinta parte do total europeo. A produci\u00f3n agr\u00edcola tam\u00e9n se atopa detr\u00e1s dun importante sector de industrias de procesamento de alimentos que, no ano 1999, abrangu\u00eda un total de 3.000 empresas que empregaban a 370.000 traballadores, dos cales 122.000 adic\u00e1banse \u00e1 industria dos produtos de carnes.\nMalia representar unha pequena porcentaxe do sector primario europeo e mundial, o sector pesqueiro galo captura 643.000 toneladas de peixe (2003), ocupando o 3\u00ba posto europeo en n\u00famero de capturas por detr\u00e1s de Dinamarca e Espa\u00f1a. En euros, o pa\u00eds ten un volume de capturas por valor de 1,144 bill\u00f3ns de euros (2003).\nA produci\u00f3n de madeira no pa\u00eds ascend\u00eda a 36,2 mill\u00f3ns de metros c\u00fabicos no ano 1999. Esta industria abastece de materia a unha importante cadea de industrias que traballan coa madeira ou os seus derivados (papel, cart\u00f3n, artigos de madeira etc.), e que emprega a uns 100.000 traballadores no pa\u00eds. En Francia, os bosques ocupan 147.000 quil\u00f3metros cadrados, ocupando aproximadamente o 27% do territorio nacional (2003).\nSector secundario.\nNo ano 2006, o sector secundario representaba o 20,6% do PIB franc\u00e9s e ocupaba ao 24,4% da poboaci\u00f3n activa. O pa\u00eds galo \u00e9 unha das meirandes potencias industriais do mundo. En diversos eidos, varios grupos franceses ocupan o primeiro posto fronte aos seus competidores estranxeiros. Este \u00e9 o caso de L'Oreal ou Michelin.\nAs ramas que aspiran aos n\u00fameros m\u00e1is grandes de empregados son as industrias da mec\u00e1nica, da electricidade e da electr\u00f3nica (o 25% en 1998), o traballo dos metais (11,7%) e a madeira - papel-imprenta- editoriais (10,2%). Tam\u00e9n, o autom\u00f3bil ocupa unha praza particular cuxa produci\u00f3n anual, da orde de 5 mill\u00f3ns de veh\u00edculos, \u00e9 asegurada por uns 300.000 asalariados de grandes grupos (Peugeot-Citro\u00ebn, Renault).\nA industria nuclear francesa constit\u00fae, hoxe en d\u00eda, un dos sectores l\u00edderes da econom\u00eda do pa\u00eds, e un dos piares da s\u00faa pol\u00edtica enerx\u00e9tica. Francia \u00e9 o segundo produtor de enerx\u00eda nuclear tralos Estados Unidos. Con 58 reactores nucleares, explotados por EDF, Francia pos\u00fae o segundo maior n\u00famero de centrais trala potencia americana; en canto \u00e1 participaci\u00f3n da enerx\u00eda nuclear sobre o total da enerx\u00eda producida, cun 79%, Francia ocupa o primeiro posto a nivel mundial.\nO emprego da enerx\u00eda nuclear contribu\u00edu de xeito constante a minguar a factura enerx\u00e9tica de Francia. Deste xeito a taxa de independencia enerx\u00e9tica do pa\u00eds medrou fortemente: do 26% en 1973, pasou ao 50% a finais dos 80. A enerx\u00eda nuclear tam\u00e9n permitiu a Francia minguar a taxa de emisi\u00f3ns que contrib\u00faen ao efecto invernadoiro. Francia ten deste xeito unha das menores taxas de emisi\u00f3n de CO2 dos pa\u00edses da OCDE. As\u00ed, Francia pos\u00fae unha taxa de emisi\u00f3n de gases de efecto invernadoiro per c\u00e1pita de m\u00e1is dun 21% por baixo da media europea, e dun 30 a 40% menor c\u00f3s seus pa\u00edses veci\u00f1os.\nSector terciario.\nO sector terciario pos\u00fae un lugar preponderante na econom\u00eda francesa ao igual que na maior\u00eda dos grandes pa\u00edses industrializados. O sector emprega ao 71,5% da poboaci\u00f3n activa, ou o que \u00e9 o mesmo, a m\u00e1is de 16 mill\u00f3ns de franceses. Este constit\u00fae o sector que contrib\u00fae dun xeito maior ao crecemento de Francia.\nCon 79,1 mill\u00f3ns de turistas estranxeiros no ano 2006, Francia ocupa o primeiro posto na listaxe dos principais destinos tur\u00edsticos mundiais por diante de Espa\u00f1a (55,6 mill\u00f3ns no 2005) e dos Estados Unidos (49,4 mill\u00f3ns no 2005). Os principais atractivos de interese tur\u00edstico de Francia son as s\u00faas cidades, as praias e destinos costeiros, os \"resorts\" de esqu\u00ed, e rexi\u00f3ns rurais. Francia tam\u00e9n atrae cada ano mill\u00f3ns de peregrinos que se achegan ao santuario relixioso de Lourdes.\nParticularidades do sistema econ\u00f3mico.\nA s\u00faa organizaci\u00f3n \u00e9 do tipo capitalista, cunha intervenci\u00f3n estatal forte (\"neo-mercantilismo\") desde a fin da segunda guerra mundial, ata tal punto que a mi\u00fado se fala de \"capitalismo \u00e1 francesa\":\nTransportes.\nA rede de ferrocarr\u00eds de Francia, cos seus 31 840 quil\u00f3metros, \u00e9 a m\u00e1is extensa da Europa Occidental. A rede \u00e9 operada por SNCF. Entre os trens de alta velocidade que circulan polo pa\u00eds galo, at\u00f3panse o Thalys, o Eurostar e o TGV, que viaxa a unha velocidade de 320\u00a0km/h. O Eurostar, xunto co Eurotunnel Shuttle, conecta o pa\u00eds co veci\u00f1o Reino Unido a trav\u00e9s do Eurot\u00fanel. A rede de ferrocarr\u00eds gala conecta ao pa\u00eds con t\u00f3dolos seus veci\u00f1os estranxeiros, ag\u00e1s Andorra.\nO transporte urbano nas cidades at\u00f3pase tam\u00e9n altamente desenvolvido, existindo metros e tranv\u00edas nas cidades principais, complementados cos servizos de autob\u00fas. En Francia existen 893 300 quil\u00f3metros de v\u00edas de servizo. A rexi\u00f3n de Par\u00eds \u00e9 a mellor comunicada do pa\u00eds estando conectada virtualmente por medio de estrada e autoestradas con t\u00f3dalas vilas principais. As v\u00edas de transporte francesa son percorridas cada ano por milleiros de visitantes estranxeiros que prove\u00f1en das veci\u00f1as B\u00e9lxica, Espa\u00f1a, Andorra, M\u00f3naco, Su\u00edza, Alema\u00f1a e Italia.\nEn Francia, o mercado dos autom\u00f3biles de nova adquisici\u00f3n est\u00e1 dominado por marcas nacionais como Renault (27% dos autom\u00f3biles vendidos no ano 2003), Peugeot (20,1%) e Citro\u00ebn (13,5%).\nExisten aproximadamente 478 aeroportos en Francia, inclu\u00edndo aer\u00f3dromos e pistas de aterraxe. O Aeroporto internacional Charles de Gaulle (\"A\u00e9roport Paris-Charles-de-Gaulle\") constit\u00fae o maior aeroporto do pa\u00eds en tama\u00f1o e n\u00famero de pasaxeiros, 59\u00a0922\u00a0177 pasaxeiros no 2007. Este at\u00f3pase nos arrabaldes de Par\u00eds e conecta a capital coas principais cidades e destinos de Europa e do mundo. O segundo aeroporto franc\u00e9s, tam\u00e9n na rexi\u00f3n parisiense \u00e9 Orly (\"A\u00e9roport d'Orly\") con 26 mill\u00f3ns no 2007. Os tres que seguen at\u00f3panse f\u00f3ra da rexi\u00f3n parisiense: \"Nice-C\u00f4te d'Azur\" con 10,3 mill\u00f3ns, \"Lyon-Saint-Exup\u00e9ry\" con 7,3 mill\u00f3ns, \"Marseille Provence\" con 6.9 mill\u00f3ns en 2007. Air France \u00e9 a principal aeroli\u00f1a francesa, malia existiren numerosas aeroli\u00f1as privadas.\nExisten dez portos de certa importancia, o maior deles \u00e9 o da cidade de Marsella (\"Grand port maritime de Marseille\" dende 2008 e anteriormente \"Port Autonome de Marseille\"- PAM) localizado no concello de Fos-sur-Mer. No pa\u00eds galo existen 14 932 quil\u00f3metros de v\u00edas navegables, entre as que destaca a canle du Midi que conecta o mediterr\u00e1neo co oc\u00e9ano Atl\u00e1ntico a trav\u00e9s do r\u00edo Garona.\nCiencia, tecnolox\u00eda e educaci\u00f3n.\nEn Francia naceron grandes inventores como os Irm\u00e1ns Montgolfier (inventores do globo aerost\u00e1tico), Joseph Nic\u00e9phore Ni\u00e9pce (qu\u00edmico, lit\u00f3grafo e cient\u00edfico afeccionado que inventou, xunto ao seu irm\u00e1n, un motor para barcos e, xunto a Louis Daguerre, a fotograf\u00eda), Cl\u00e9ment Ader (inventor do avi\u00f3n, un micr\u00f3fono e os primeiros perfeccionamentos do tel\u00e9fono), os irm\u00e1ns Lumi\u00e8re (inventores do proxector cinematogr\u00e1fico), Ren\u00e9 Th\u00e9ophile Hyacinthe La\u00ebnnec (inventor do estetoscopio), Louis Pasteur (a t\u00e9cnica co\u00f1ecida como pasteurizaci\u00f3n) entre outros, cuxas achegas \u00e1 ciencia foron decisivas na historia da humanidade.\nEn Francia a educaci\u00f3n p\u00fablica \u00e9 de balde en t\u00f3dolos seus niveis, tanto para os estudantes franceses como para os estranxeiros. No ano 2007 os gastos en educaci\u00f3n acadaron o 28% do orzamento do Estado.\nCultura.\nBelas Artes.\nAs primeiras manifestaci\u00f3ns prove\u00f1en da arte prehist\u00f3rica, en estilo franco-cant\u00e1brico. A \u00e9poca carolinxia marca o nacemento dunha escola de iluminadores que se prolongar\u00e1 ao longo de toda a Idade Media, culminando nas ilustraci\u00f3ns do libro d\"'As moi ricas horas do duque de Berry\". Os pintores cl\u00e1sicos do s\u00e9culo XVII franc\u00e9s son Poussin e Lorrain. No s\u00e9culo XVIII predomina o rococ\u00f3, con Watteau, Fran\u00e7ois Boucher e Jean-Honor\u00e9 Fragonard. A finais de s\u00e9culo comeza o clasicismo con Jacques-Louis David coma un dos seus expo\u00f1entes. O romanticismo est\u00e1 dominado polas figuras de Th\u00e9odore G\u00e9ricault e Eug\u00e8ne Delacroix. A paisaxe realista da Escola de Barbizon ten a s\u00faa continuaci\u00f3n en artistas dun realismo m\u00e1is testemu\u00f1al sobre a realidade social do seu tempo, como Jean-Fran\u00e7ois Millet e Gustave Courbet. A finais do s\u00e9culo XIX, Par\u00eds, convertida en centro da pintura, ve nacer o impresionismo, precedido pola obra de \u00c9douard Manet. A estes seguen Toulouse-Lautrec, Gauguin e C\u00e9zanne. Xa no s\u00e9culo XX, xorden os fauvistas ao redor de Matisse e o cubismo da man de Georges Braque e o espa\u00f1ol Pablo Picasso que traballa en Par\u00eds, despois de exiliarse de Espa\u00f1a. Outros movementos art\u00edsticos vanse sucedendo no Par\u00eds de entreguerras, decaendo como centro pict\u00f3rico mundial logo da Segunda Guerra Mundial.\nEn Francia a escultura evolucionou desde vello por diversos estilos, sobresa\u00edndo en todos eles: prehist\u00f3rico, romano, cristi\u00e1n, rom\u00e1nico, g\u00f3tico, renacentista, barroco e rococ\u00f3, neocl\u00e1sico (Fr\u00e9d\u00e9ric Auguste Bartholdi: \"Estatua da Liberdade\"), rom\u00e1ntico (Auguste Rodin: \"O pensador\"), e os contempor\u00e1neos.\nArquitectura.\nNo que se refire \u00e1 arquitectura, os pobos da idade do bronce deixaron a s\u00faa pegada na erecci\u00f3n de grandes mon\u00f3litos ou meg\u00e1litos, e a presenza grega desde o s\u00e9culo VI a. de C. l\u00e9mbrase hoxe na herdanza cl\u00e1sica de Massalia (Marsella). O estilo romano ten exemplos na \"Maison Carr\u00e9e\", templo romano edificado entre 138-161 a. de C., ou no Pont du Gard constru\u00eddo entre os anos 40 e 60, en N\u00eemes, declarado patrimonio universal en 1985. En Francia inventouse o estilo g\u00f3tico, plasmado en catedrais como as de Chartres, Amiens, Notre-Dame ou Estrasburgo. O renacemento xurdido en Italia, ten o seu estilo arquitect\u00f3nico representado maxistralmente no Castelo de Blois ou no Palacio de Fontainebleau entre outros. A arte barroca (tam\u00e9n de orixe italiana) e o rococ\u00f3 (de orixe francesa) te\u00f1en obras extraordinarias en Francia. Tal \u00e9 o caso do Palacio do Louvre e o Pante\u00f3n de Par\u00eds entre tantos outros. O modernismo ou arte moderna en arquitectura abrangue todo o s\u00e9culo XIX e a metade do XX, e nel Gustave Eiffel revolucionou a teor\u00eda e pr\u00e1ctica arquitect\u00f3nica do seu tempo na construci\u00f3n de xigantescas pontes e no emprego de materiais coma o aceiro. A s\u00faa obra m\u00e1is famosa \u00e9 a chamada Torre Eiffel. Outro grande da arquitectura universal \u00e9 Le Corbusier, un innovador e funcionalista celebrado especialmente polas s\u00faas achegas urban\u00edsticas nas edificaci\u00f3ns de vivendas e conxuntos habitacionais.\nLingua e literatura.\nLingua.\nA lingua oficial en Francia \u00e9 o franc\u00e9s, proveniente do \"franciano\", variante ling\u00fc\u00edstica falada na Illa de Francia que a comezos da Idade Media, e ao longo dos s\u00e9culos, imp\u00faxose ao resto de linguas e variantes ling\u00fc\u00edsticas que se falan en calquera parte do territorio franc\u00e9s. Segundo o artigo n\u00ba 2 da constituci\u00f3n francesa, o franc\u00e9s \u00e9 a \u00fanica lingua de Francia.\nA mi\u00fado, esta imposici\u00f3n do franc\u00e9s foi froito de decisi\u00f3ns pol\u00edticas tomadas ao longo da historia, co obxectivo de crear un estado uniformado ling\u00fcisticamente. De feito, o artigo 2 da Constituci\u00f3n francesa de 1958 di textualmente que \u00ab\"La langue de la R\u00e9publique est le fran\u00e7ais\"\u00bb (A lingua da Rep\u00fablica \u00e9 o franc\u00e9s).\nLiteratura.\nA historia da literatura francesa empeza co franc\u00e9s antigo (\"ancien fran\u00e7ais\") da Idade Media. Un dos Xuramentos de Estrasburgo (842) \u00e9 o primeiro texto completo co\u00f1ecido redactado en roman (O roman \u00e9 unha evoluci\u00f3n do lat\u00edn que se desenvolveu ao principio da Idade Media, coa perda das declinaci\u00f3ns e con transformaci\u00f3ns morfol\u00f3xicas), o \"antecesor\" do franc\u00e9s. O primeiro texto conservado nesta lingua que se considera hoxe como \"literario\" \u00e9 o \"S\u00e9quence\" ou \"Cantil\u00e8ne de sainte Eulalie\", probablemente escrito entre 881 e 882; \u00e9 unha simple adaptaci\u00f3n en 29 versos dun poema latino a vocaci\u00f3n relixiosa e pedag\u00f3xica.\n\ufeffA literatura da idade media est\u00e1 composta de:\nNa poes\u00eda da Idade Media dist\u00ednguese\n\ufeffA Literatura francesa do s\u00e9culo XVI est\u00e1 marcada polos principios do humanismo: volta aos textos antigos (gregos, latinos e hebreos), desexo de co\u00f1ecemento, epicure\u00edsmo indiscutible, a renovaci\u00f3n das formas e dos temas distingu\u00edndose da literatura medieval. A poes\u00eda conta con autores importantes como Marot, Jean de Sponde, Agrippa d'Aubign\u00e9 e os poetas da Pl\u00e9iade, entre os cales figuran Ronsard e Du Bellay. As novelas m\u00e1is notables son as de Rabelais e de Margarida de Navarre. Os \"Ensaios\" de Montaigne son unha importante obra situada entre a filosof\u00eda e a autobiograf\u00eda.\nO s\u00e9culo XVII conta d\u00faas grandes correntes literarias , o clasicismo e a literatura barroca. Competidores posto que o clasicismo en literatura impor\u00e1 cara ao barroco pero tam\u00e9n complementarios posto que certos autores foron influ\u00eddos polas d\u00faas correntes \u00e1 vez (como Corneille). Pero dende o fin do s\u00e9culo deb\u00faxase en literatura unha corrente de pensamento que anuncia xa a ilustraci\u00f3n (con La Bruy\u00e8re por exemplo).\nAdemais Francia foi cerne da ilustraci\u00f3n, que se espallou polo continente europeo, sendo os principais escritores Voltaire, Diderot, Rousseau e Montesquieu, co\u00f1ecidos como os filisofos da ilustraci\u00f3n.\nM\u00fasica.\nA m\u00fasica francesa naceu na Idade Media, co x\u00e9nero do canto plano gregoriano, chamado \"organum\". Desenvolveuse a continuaci\u00f3n elaborada baixo os auspicios da escola de Notre-Dame ou da Ars antiqua co \"conductus\", un canto de procesi\u00f3n. Despois vi\u00f1eron os trobadores e os troveros que afirmaron m\u00e1is a independencia da arte l\u00edrica cara ao clero. \u00c1s veces, simples artistas invitados nas cortes dos nobres, fixeron a estes mel\u00f3manos traendo a m\u00fasica aos asuntos (de coraz\u00f3n) humanos polo medio de cancioncillas. Este atragoamento musical suscitou a vocaci\u00f3n dos malabaristas, m\u00fasicos ambulantes que non eran m\u00e1is que os int\u00e9rpretes de composici\u00f3ns creados polos precedentes, e que non vacilaban en falar a lingua vulgar.\nSe non se pode datar exactamente a aparici\u00f3n da m\u00fasica tradicional ou folcl\u00f3rica posto que \u00e9 esencialmente de transmisi\u00f3n oral, os instrumentos como a gaita parecen ter unha longa historia no seo dos diversos pobos que forman Francia.\nNa m\u00fasica francesa desde antes do ano 1000 dest\u00e1case o canto gregoriano empregado nas liturxias. En Francia creouse a polifon\u00eda. Francia foi o berce dos trobadores no s\u00e9culo XII, as\u00ed como da \"Ars Nova\" dous s\u00e9culos m\u00e1is tarde. Durante o Romanticismo Par\u00eds converteuse no centro musical do mundo e na actualidade Francia mant\u00e9n un lugar privilexiado na creaci\u00f3n musical grazas a novas xeraci\u00f3ns de compositores. Dentro dos expo\u00f1entes da m\u00fasica popular francesa, at\u00f3panse figuras como \u00c9dith Piaf, Dalida, Charles Aznavour e Gilbert Becaud.\nDeportes.\nA mellor participaci\u00f3n de Francia nos Xogos Ol\u00edmpicos foi no ano 1900 en Par\u00eds, cidade que acolleu o certame en d\u00faas ocasi\u00f3ns. \u00c1 parte a delegaci\u00f3n gala nunca baixou dos 10 primeiros lugares sendo unha potencia a nivel deportivo e das olimp\u00edadas.\nOs deportes individuais est\u00e1n ben implantados en Francia. As\u00ed por exemplo o Tour de Francia, celebrado anualmente no mes de xullo dende 1903, \u00e9 a competici\u00f3n ciclista m\u00e1is prestixiosa do calendario profesional. O Torneo de Roland Garros en Par\u00eds \u00e9 un dos torneos m\u00e1is cosmopolitas do Grand Slam. No referente \u00e1s artes marciais, Francia tam\u00e9n destaca entre os mellores de Europa dominando ata hoxe no karate, judo e savate (boxeo franc\u00e9s), este \u00faltimo un dos m\u00e1is difundidos no mundo principalmente nos torneos do Knock Out. En judo destaca como un dos m\u00e1is importantes na historia do mundo o franc\u00e9s David Douillet con diversas participaci\u00f3ns e premios ao longo da s\u00faa traxectoria neste deporte.\nEn canto aos deportes de equipo, a Selecci\u00f3n de f\u00fatbol de Francia \u00e9 un dos combinados nacionais m\u00e1is importantes a nivel mundial. Obtivo o Campionato Mundial de 1998, e no 2006 obtivo o 2\u00b0 posto grazas \u00e1 \"xeraci\u00f3n dourada\" liderada por Zinedine Zidane. Este mesmo conxunto obtivo a Eurocopa 2000 e as Copas Confederaci\u00f3ns de 2001 e 2003. Pola s\u00faa banda a Selecci\u00f3n de rugby de Francia \u00e9 unha das mellores do mundo sendo a que conta con m\u00e1is t\u00edtulos do mesmo xeito que Inglaterra. Tam\u00e9n a Selecci\u00f3n de baloncesto de Francia \u00e9 igualmente un dos combinados nacionais m\u00e1is importantes a nivel mundial, coa que obtivo o quinto posto no Campionato mundial de baloncesto de 2006.\nRelixi\u00f3n.\nConstitucionalmente, Francia \u00e9 un estado secular. O laicismo franc\u00e9s carrexa unha separaci\u00f3n rec\u00edproca entre as igrexas e o estado, sobre a base do postulado de que, para que o estado poida respectar todas as relixi\u00f3ns, non debe reco\u00f1ecer ningunha.\nEn efecto, dende 1905, as igrexas e o estado est\u00e1n separadas oficialmente, ag\u00e1s en Alsacia-Mosela, que non era francesa no momento da separaci\u00f3n. \ufeffO dereito local en Alsacia-Mosela \u00e9 un r\u00e9xime xur\u00eddico creado en 1919. Concirne aos departamentos franceses do Alto Rin, do Baixo Rin (rexi\u00f3n Alsacia), e do de Mosela, reagrupados baixo o nome xen\u00e9rico de Alsacia-Mosela. En materia de relixi\u00f3n, co\u00f1ece e organiza os cultos cat\u00f3lico, luterano, reformado e xudeu. Estes cultos reciben un tratamento financeiro do estado franc\u00e9s.\nPor principio pois, en Francia prohibese os censos de car\u00e1cter relixioso. Non obstante, certa cantidade de estudos e de sondaxes foron levados. \ufeffA relixi\u00f3n maioritaria \u00e9 o catolicismo. \ufeffInflu\u00edu amplamente na cultura francesa; cabe citar as\u00ed que a meirande parte dos d\u00edas festivos corresp\u00f3ndense coas festas relixiosas cat\u00f3licas, ao igual c\u00e1 maior\u00eda das catedrais e as escolas privadas, das cales 9 sobre 10 son cat\u00f3licas. En xeral, a taxa de pr\u00e1ctica relixiosa \u00e9 relativamente feble e estable.\nA comunidade xud\u00eda francesa, con 600.000 membros segundo o \"World Jewish Congress\", \u00e9 a maior de toda Europa. As estimaci\u00f3ns sobre o n\u00famero de musulm\u00e1ns var\u00edan amplamente. Segundo o censo franc\u00e9s do ano 1999, hab\u00eda 3,7 mill\u00f3ns de persoas de fe musulm\u00e1 (6,3% da poboaci\u00f3n total). Na actualidade existen entre 200.000 e 1 mill\u00f3n de inmigrantes ilegais.\nFestivos.\nEn Francia, os d\u00edas festivos son definidos legalmente polo c\u00f3digo de traballo, artigo L 3133-1, sendo a \u00faltima mudanza feita pola lei n\u00b0 2008-67 do 21 de xaneiro de 2008 (\"Loi n\u00b0 2008-67 du 21 janvier 2008\"). A nivel nacional, c\u00f3ntase 11 festivos legais, cinco civ\u00eds e seis da relixi\u00f3n cat\u00f3lica."}
{"id": "1362", "revid": "23204", "url": "https://gl.wikipedia.org/wiki?curid=1362", "title": "Magnetismo", "text": "O magnetismo \u00e9 unha propiedade f\u00edsica relacionada cos campos magn\u00e9ticos, as\u00ed como as interacci\u00f3ns entre im\u00e1ns naturais, \u00e9 un fen\u00f3meno consistente na atracci\u00f3n e repulsi\u00f3n de forzas sa\u00eddas de obxectos, que se atraen ou repelen. Hai alg\u00fans materiais que presentan propiedades magn\u00e9ticas detectables como o n\u00edquel, o ferro, o cobalto e as s\u00faas aliaxes. Con todo, todos os materiais son influ\u00eddos, de maior ou menor xeito, pola presenza dun campo magn\u00e9tico.\nAta o s\u00e9culo XIX foi considerado como unha parte independente da f\u00edsica, limit\u00e1ndose nese tempo a analizar e experimentar coas interacci\u00f3ns entre im\u00e1ns. Unha aplicaci\u00f3n moi importante deste fen\u00f3meno, dado que a Terra funciona tam\u00e9n como un im\u00e1n, foi o comp\u00e1s, que non \u00e9 m\u00e1is que un im\u00e1n que se orienta debido \u00f3 campo magn\u00e9tico da Terra.\nA zona onde se produce un efecto magn\u00e9tico ch\u00e1mase campo magn\u00e9tico. As\u00ed, o efecto magn\u00e9tico terrestre produce o campo magn\u00e9tico da Terra. \nO magnetismo tam\u00e9n ten outras manifestaci\u00f3ns f\u00edsicas, particularmente como un dos dous compo\u00f1entes da radiaci\u00f3n electromagn\u00e9tica, como por exemplo, a luz. O magnetismo pode mesmo producir efectos interplanetarios. As\u00ed, o magnetismo solar, variable cun ciclo de 22 anos, produce efectos visibles en forma de diferente n\u00famero de manchas solares, e outros, como a maior ou menor intensidade de radiaci\u00f3n, que pode ser perigosa para os astronautas ou mesmo para equipos na superficie terrestre."}
{"id": "1364", "revid": "111586", "url": "https://gl.wikipedia.org/wiki?curid=1364", "title": "Electr\u00f3lise", "text": "A electr\u00f3lise \u00e9 un fen\u00f3meno de descomposici\u00f3n qu\u00edmica dun soluto por unha corrente el\u00e9ctrica continua que atravesa a disoluci\u00f3n. Os cati\u00f3ns, cargados positivamente, por exemplo, i\u00f3ns met\u00e1licos, depos\u00edtanse no c\u00e1todo, e os ani\u00f3ns, cargados negativamente, por exemplo, i\u00f3ns hal\u00f3xenos, fano no \u00e1nodo. A cantidade de cada elemento que se deposita nun el\u00e9ctrodo \u00e9 proporcional \u00e1 cantidade de corrente que atravesa a disoluci\u00f3n.\nEste proceso ten varias aplicaci\u00f3ns, como por exemplo, o de purificador de substancias e tam\u00e9n \u00e9 un sistema de separaci\u00f3n de is\u00f3topos para obter auga pesada de ata un 99% de pureza. \u00dasase tam\u00e9n na obtenci\u00f3n de metais alcalinos e alg\u00fans outros metais pesados, co que se consegue un excelente grao de pureza. Tam\u00e9n se utiliza na obtenci\u00f3n do hidr\u00f3xeno, na an\u00e1lise electrol\u00edtica e en galvanotecnia.\nHistoria.\nFoi descuberta accidentalmente en 1800 por William Nicholson mentres estudaba o funcionamento das bater\u00edas. Entre os anos 1833 e 1836 o f\u00edsico e qu\u00edmico ingl\u00e9s Michael Faraday desenvolveu as leis da electr\u00f3lise que levan o seu nome e acu\u00f1ou os termos. "}
{"id": "1365", "revid": "23204", "url": "https://gl.wikipedia.org/wiki?curid=1365", "title": "Electricidade atmosf\u00e9rica", "text": "A electricidade atmosf\u00e9rica \u00e9 a electricidade da atmosfera terrestre producida pola existencia dun campo el\u00e9ctrico vertical e dirixido cara a abaixo.\nO ar, por ser diel\u00e9ctrico, pode ter electrizada toda a s\u00faa masa, mentres que a Terra ten electrizada toda a s\u00faa superficie. O campo el\u00e9ctrico atmosf\u00e9rico trasl\u00e1dase cando d\u00faas correntes de aire empuxan as nubes e tormentas. Nunha atmosfera estable, o campo de electricidade aparece dirixido cara a abaixo, e \u00e1chase sometido a flutuaci\u00f3ns tanto locais coma temporais. Na veci\u00f1anza do chan, o potencial \u00e9 de 100-300 V/m, e a 10 km de altitude, de 10V/m. Tr\u00e1tase de correntes formadas por i\u00f3ns de carga positiva que se dirixen cara \u00e1 superficie da Terra; e esta, \u00f3 estar cargada negativamente, repele os i\u00f3ns negativos e atrae \u00f3s i\u00f3ns positivos. Os condutores electrificados positivamente, \u00f3 acharse en presenza dun maior n\u00famero de i\u00f3ns negativos, desc\u00e1rganse con m\u00e1is rapidez c\u00f3s do signo oposto. A correspondente compensaci\u00f3n precede \u00e1s chamadas tempestades el\u00e9ctricas."}
{"id": "1367", "revid": "5312", "url": "https://gl.wikipedia.org/wiki?curid=1367", "title": "2000", "text": "2000 (MM) foi un ano bisesto comezado en s\u00e1bado no calendario gregoriano.\nOutros.\nHistoria ano a ano"}
{"id": "1368", "revid": "1987", "url": "https://gl.wikipedia.org/wiki?curid=1368", "title": "451", "text": "Outros.\nHistoria ano a ano"}
{"id": "1369", "revid": "6", "url": "https://gl.wikipedia.org/wiki?curid=1369", "title": "Coru\u00f1a", "text": ""}
{"id": "1370", "revid": "98629", "url": "https://gl.wikipedia.org/wiki?curid=1370", "title": "Athletic Club", "text": "O Athletic Club, co\u00f1ecido popularmente como Athletic de Bilbao, \u00e9 un club de f\u00fatbol vasco con sede en Bilbao, Biscaia. Fundado no ano 1898 e un dos clubs decanos do Estado espa\u00f1ol e, xunto co F\u00fatbol Club Barcelona e o Real Madrid, o \u00fanico equipo que participou en t\u00f3dalas edici\u00f3ns da liga de Primeira divisi\u00f3n. O club comezou xogando os seus primeiros partidos en Getxo, a\u00ednda que durante cen anos, entre 1913 e 2013 xogou os seus partidos como local no antigo estadio de San Mam\u00e9s, lugar alcumado como \"A Catedral\". A partir da tempada 2013-14 o Athletic xoga os seus partidos como local no novo San Mam\u00e9s, con capacidade para 53.332 espectadores.\nCoa s\u00faa caracter\u00edstica vestimenta a faixas vermellas e brancas, unha das particularidades m\u00e1is representativas do club \u00e9 a s\u00faa tradici\u00f3n de xogar unicamente con xogadores nados ou formados futbolisticamente no hist\u00f3rico Pa\u00eds Vasco, a cal mant\u00e9n practicamente dende os seus inicios. Tam\u00e9n \u00e9 reco\u00f1ecido historicamente, por ser un club de canteira e traballar na formaci\u00f3n de novos futbolistas, sendo esta a principal fonte de abastecemento de xogadores para o primeiro equipo.\nO Athletic pos\u00fae nas s\u00faas vitrinas oito campionatos da liga espa\u00f1ola, sendo o cuarto club en con m\u00e1is t\u00edtulos desta competici\u00f3n, e vinte e tres Copas do Rei. Actualmente, ocupa o cuarto lugar na clasificaci\u00f3n hist\u00f3rica da Primeira divisi\u00f3n. Por\u00e9n, tradicionalmente ocupou o terceiro lugar at\u00e9 que na tempada 2009/10 foi superado polo Valencia CF. Tam\u00e9n ostenta a marca de maior goleada na historia da liga, ao vencer ao FC Barcelona por 12-1 na tempada 1929-30. A nivel continental, os maiores logros do club foron dous subcampionatos da UEFA Europa League. O primeiro data da tempada 1976-77, onde caeron na final ante a Juventus FC (baixo o nome de Copa da UEFA) e o segundo da edici\u00f3n de 2011-12, onde perderon ante o Atl\u00e9tico de Madrid. A maior goleada do Athletic en competici\u00f3n continental foi un 1-7 ao Standard de Li\u00e8ge na tempada 2004-05.\nHistoria.\nChega o f\u00fatbol a Biscaia (1890-1908).\nNa d\u00e9cada de 1890 o f\u00fatbol chega a Biscaia grazas aos ingleses que traballaban nos portos bisca\u00ed\u00f1os, os cales adoitaban xogar partidos de \"football\" nos seu tempo libre, aos que pouco a pouco f\u00f3ronselles unindo os habitantes da zona. O interese dos bisca\u00ed\u00f1os por este novo deporte foi medrando, at\u00e9 que en 1898 uns mozos do ximnasio Zamacois de Bilbao tiveron a idea de fundar un equipo como os existentes en Inglaterra. Este equipo foi bautizado co nome de Athletic Club, a\u00ednda que non se constitu\u00edu legalmente at\u00e9 o 5 de abril de 1901.\nEn 1900 xorde outro equipo, o Bilbao Football Club. \u00c1mbolos dous clubs disputaban a mi\u00fado partidos amigables, os cales cada vez \u00edan tendo m\u00e1is relevancia entre os afeccionados bisca\u00ed\u00f1os, chegando crearse un gran rivalidade entre os dous conxuntos. Na primavera de 1902, celebrouse un torneo estatal de f\u00fatbol para celebrar a maior\u00eda de idade do rei Afonso XIII. O trofeo, considerado o precursor da Copa do Rei, foi bautizado como Copa da Coroaci\u00f3n. Para disputalo, o Athletic Club e o Bilbao F.C. crearon un equipo combinado co nome de Bizcaya, o cal se alzou co t\u00edtulo ao ga\u00f1ar por 2-1 ao Barcelona no hip\u00f3dromo de Madrid.\nEn 1903, o Bilbao Football Club acordou en Xunta Xeral disolver a sociedade, ingresando a t\u00f3dolos seus socios no Athletic Club. Tras superar unha dura crise institucional, que case lle custa a s\u00faa disoluci\u00f3n, o Athletic debutou ese mesmo ano na recentemente creada Copa do Rei proclam\u00e1ndose campi\u00f3n tras vencer ao Real Madrid na final, t\u00edtulo que repetiu ao ano seguinte.\nA construci\u00f3n de San Mam\u00e9s (1908-1922).\nDez anos despois da fundaci\u00f3n do club ao Athletic comez\u00f3uselle a quedar pequeno o campo de Lamiako. A afecci\u00f3n polo f\u00fatbol en Biscaia estaba a medrar exponencialmente nos \u00faltimos anos, e un cambio de campo era cada vez m\u00e1is preciso. A alternativa, o novo campo de Jolaseta, situado no barrio de Neguri (Getxo), tampouco cubr\u00eda as necesidades dun club en pleno crecemento que demandaba un campo propio e en condici\u00f3ns. Un crecemento xustificado xa que en 1910, lucindo xa camisola branquivermella, o Athletic volveu proclamarse campi\u00f3n de Copa sete anos despois, repetindo o mesmo \u00e9xito ao ano seguinte. Neses anos, comezou a destacar a figura dun xogador novo que dar\u00eda moito que falar nos pr\u00f3ximos anos: Rafael Moreno Aranzadi, co\u00f1ecido polo seu alcume \"Pichichi\", un extremo r\u00e1pido, de disparo potente e con caneo.\nComo colof\u00f3n ao equipo un equipo xa campi\u00f3n, ese mesmo ano contratouse ao primeiro adestrador da historia do club, o ingl\u00e9s Shepherd, o cal abandonou o club sendo substitu\u00eddo ao ano seguinte por outro ingl\u00e9s, William Barnes, o cal debutou cun empate a 0 nun partido ante o Fortuna de Vigo. En 1913 comezou por fin a ansiada construci\u00f3n do novo estadio coa colocaci\u00f3n da primeira pedra o 20 de xaneiro, conclu\u00edndo as obras o 21 de agosto do mesmo ano. O estadio fora levantado nos terreos situados xunto ao asilo de San Mam\u00e9s (en galego: \"San Mamede\"), de quen tomou o seu nome. A inauguraci\u00f3n festexouse cun partido amigable entre o Athletic e o Racing Club de Ir\u00fan, que terminou co resultado de empate a un gol. Pichichi foi precisamente o encargado de anotar o primeiro gol da historia da \"Catedral\", alcume co que era co\u00f1ecido o estadio.\nChegou ent\u00f3n unha \u00e9poca chea de \u00e9xitos para o Athletic, conquistou tres veces consecutivas a Copa do Rei, 1914, 1915 e 1916, sendo considerado pola prensa o mellor equipo do Estado. Con Barness no banco, o equipo do Athletic form\u00e1bano os seguintes xogadores: Ibarreche baixo os paus; Solaun e Furtado na defensa; a Egu\u00eda, Belauste e o seu irm\u00e1n Ram\u00f3n no mediocampo; e a dianteira formada por Iceta, Germ\u00e1n, Ap\u00f3n, Zuazo e Pichichi. Este \u00faltimo, rexeitara varias ofertas de clubs ingleses que lle ofrec\u00edan un contrato profesional con moi boas condici\u00f3ns, mais preferiu ficar en Bilbao. Conclu\u00edda a tempada 1915-16, o Athletic pasou por un tempo de crise institucional, e non foi at\u00e9 1921 cando volveu ga\u00f1ar un novo campionato de Copa. Este foi o \u00faltimo t\u00edtulo para Pichichi, que ao termo da tempada 1920-21 retirouse do f\u00fatbol. Algunhas fontes sinalan que tras retirarse, dedicouse \u00e1 arbitraxe. Pouco despois, o 1 de marzo de 1922, faleceu a causa do tifo cando apenas contaba con 29 anos de idade. Hoxe o trofeo de m\u00e1ximo goleador da Liga leva o seu nome.\nA primeira dianteira hist\u00f3rica (1922-1936).\nA d\u00e9cada de 1920 finalizou coa creaci\u00f3n do campionato de liga na tempada 1928-29. Este feito coincidiu cun dos momentos m\u00e1is doces da historia do Athletic, xa que durante a d\u00e9cada de 1930 ga\u00f1ou at\u00e9 oito t\u00edtulos en seis anos. Durante os \u00faltimos anos da d\u00e9cada de 1920, o Athletic foi recrutando aos mellores talentos do f\u00fatbol bisca\u00ed\u00f1o. Chegou Blasco en 1926 procedente do Acero de Olabeaga, posteriormente en 1927 Unamuno, procedente do Alav\u00e9s, e do Barakaldo chegaron Lafuente en 1925 e Bata en 1929. Pola s\u00faa banda, do Arenas de Getxo recalaron Gorostiza en 1929 e Cilaurren en 1931. Do equipo de reservas do Athletic subiron xogadores como Chirri II e Garizurieta en 1927, Ispizua en 1928 ou Iraragorri en 1929.\nBaixo a direcci\u00f3n do t\u00e9cnico ingl\u00e9s Frederick Pentland, o equipo alzouse con dous campionatos de liga (nas tempadas 1929-30 e 1930-31) e catro campionatos de Copa consecutivos (nos anos 1930, 1931, 1932 e 1933). Xa sen Pentland, que non chegou a un acordo para renovar o seu contrato, o Athletic f\u00edxose con dous campionatos de liga m\u00e1is, os de 1933-34 e 1935-36. Deste equipo destaca a popularmente co\u00f1ecida como \"A primeira dianteira hist\u00f3rica\" do Athletic, formada por Lafuente, Iraragorri, Bata (ga\u00f1ador do Trofeo Pichichi en 1930-31), Chirri II e Gorostiza (ga\u00f1ador do Trofeo Pichichi en 1929/30 e 1931/32). Con Blasco como gardameta, ga\u00f1ador do Trofeo Zamora en tres ocasi\u00f3ns (1929-30, 1933-34 e 1935-36). A\u00ednda que estes premios non se instauraron at\u00e9 anos despois, f\u00f3ronlles concedidos posteriormente como acto de reco\u00f1ecemento.\n\u00c9 destacable desta \u00e9poca a goleada conseguida ante o Barcelona (12-1) na tempada 1930-31, o que dende aquela sup\u00f3n a maior goleada da historia da Liga. Por parte do Athletic marcou Bata 7 goles (min. 2', 8', 24', 37', 57', 60' e 68'), Gorostiza (min. 27'), Lafuente (min. 36'), Garizurieta (min. 55') e Iraragorri (min. 83'), inclu\u00edndo un gol en propia meta do barcelonista Z\u00e1balo. O gol do Barcelona foi obra do navarro Goiburu (min. 10'). Aquela tempada hist\u00f3rica o Athletic conseguira conclu\u00edr a liga sen perder nin un s\u00f3 partido. Por\u00e9n, as andanzas deste equipo cort\u00e1ronse de golpe en 1936, ano no que estalou a guerra civil, feito que obrigou a suspender a liga durante catro tempadas.\nA segunda dianteira hist\u00f3rica (1940-1955).\nEn decembro de 1940 a Federaci\u00f3n Espa\u00f1ola de F\u00fatbol emitiu unha circular na que ordenaba aos clubs a eliminaci\u00f3n de todo estranxeirismo antes do 1 de febreiro de 1941. Dende ent\u00f3n e at\u00e9 xullo de 1970, ano en que se derogou o Decreto, o nome oficial foi Atl\u00e9tico de Bilbao.\nTrala fin da guerra civil, o campionato de Liga foi reaundado na tempada 1939-40. O Athletic, viuse obrigado a refacer o equipo case na s\u00faa totalidade, xa que s\u00f3 puido dispor de cinco dos xogadores que formaban parte do club antes da contenda: Oceja, Zabala, Urra, Garate e Unamuno. O resto, tiveran que emigrar ou ficharan por outros equipos; as\u00ed, Blasco e Cilaurren ficharon polo River Plate arxentino, mentres que Zubieta e Iraragorri f\u00f3ronse ao San Lorenzo de Almagro. Para recompor o equipo, como xa se fixera en anteriores ocasi\u00f3ns, busc\u00e1ronse aos mellores talentos nos equipos vascos de categor\u00edas inferiores. O Athletic logrou formar un grupo s\u00f3lido, co que forxou a que ser\u00eda a \"Segunda dianteira hist\u00f3rica\", formada por Iriondo, Venancio, Zarra, Panizo e Ga\u00ednza. Outros xogadores que formaban parte da ali\u00f1aci\u00f3n titular eran Celaya, Bertol, Arqueta, Mieza, Nando e o prometedor porteiro Echevarr\u00eda, ga\u00f1ador dun Trofeo Zamora na tempada 1940-41, con todo t\u00edvose que retirar prematuramente debido a unha grave lesi\u00f3n en 1942. O seu posto na portar\u00eda ocupouno Lezama, un gardameta novo que iniciara a s\u00faa carreira deportiva en Inglaterra nas filas do Southampton, regresando m\u00e1is tarde a Biscaia para xogar un ano no Arenas Getxo antes de recalar no Athletic.\nO equipo conseguiu facerse de novo co campionato de Liga na tempada 1942-43, ademais de ga\u00f1ar a Copa durante tres anos consecutivos: en 1943, 1944 e 1945. O \u00faltimo campionato ga\u00f1ado por esta xeraci\u00f3n, foi a Copa de 1950, na que Telmo Zarra logrou a marca de ser o xogador que m\u00e1is goles marcou nunha final copeira tras anotar catro tantos (tres deles na pr\u00f3rroga). Tam\u00e9n foi subcampi\u00f3n de liga nas tempadas 1940-41, 1946-47 e 1951-52, e de Copa nos anos 1942, 1949 e 1953. Destacan tam\u00e9n o seis trofeos Pichichi conseguidos por Zarra.\nOs once aldeanos (1955-1960).\nEn 1954 chegar\u00eda ao Athletic o adestrador Ferdinand Dau\u010d\u00edk procedente do Bercelona coa misi\u00f3n de renovar o equipo da xa veterana \"Segunda dianteira hist\u00f3rica\", a cal disolvera dando paso a unha nova xeraci\u00f3n de xogadores. O novo equipo estaba formado por novas promesas provenientes do filial e doutros equipos vascos. Na portar\u00eda, Carmelo sucedeu ao laureado Lezama, mentres que o resto do equipo conform\u00e1bano Garay, Or\u00fae, Canito, Mauri, Maguregui, Artetxe, Markaida, Arieta, Uribe e Ga\u00ednza, \u00fanico sobrevivente da antiga dianteira e capit\u00e1n. Con este equipo, o Athletic volveu proclamarse campi\u00f3n de Liga na tempada 1955-56 e de Copa en 1954-55, 1955-56 e 1957-58. Na tempada 1956-57 o Athletic debuta na recentemente creada Copa de Europa; nesta competici\u00f3n eliminou o Porto na previa, ao Honv\u00e9d de Pusk\u00e1s nos oitavos de final, caendo finalmente ante o Manchester United nos cuartos de final, a pesar de vencer no partido de ida celebrado en San Mam\u00e9s.\nAo ano seguinte o Athletic volve chegar a unha final de Copa. Nesta ocasi\u00f3n deb\u00eda medirse ante o Real Madrid de Di St\u00e9fano, que chegaba como actual campi\u00f3n de Liga e Copa de Europa. A\u00ednda que o Athletic pediu que a final se xogase en terreo neutral, finalmente xogouse no Estadio de Chamart\u00edn, campo do club madrile\u00f1o. A pesar desta desvantaxe, o Athletic logrou o t\u00edtulo ao ga\u00f1ar por 2-0, con goles de Arieta e Mauri. Este equipo pasar\u00eda a ser co\u00f1ecido na historia do Athletic como o dos \"once alde\u00e1ns\", xa que o por ent\u00f3n presidente Enrique Guzm\u00e1n, durante a celebraci\u00f3n do t\u00edtulo, lanzou a famosa frase de \"\u00a1Con once aldeanos, les hemos pasado por la piedra!\" (do castel\u00e1n: \"Con once alde\u00e1ns, pas\u00e1molos pola pedra!\"). Na tempada 1958/59, o Athletic logrou endosar catro avultadas goleadas en tan s\u00f3 vinte e un d\u00edas, os equipos goleados foron o Sporting de Xix\u00f3n (9-0), o Celta de Vigo (9-0), Osasuna (1-8) e o Betis (7-0).\nPrimeira final europea (1960\u20131980).\nEn 1960 o Athletic vender\u00eda ao veterano defensa Garay ao Barcelona, o que supo\u00f1\u00e7ia a primeira venda millonaria da historia do club. Co di\u00f1eiro desta venda constru\u00eduse en San Mam\u00e9s a tribuna Norte, bautizada como \"Tribuna Garay\" na honra do xogador.\nDous anos despois, o 23 de setembro de 1962, fixo o seu debut un novo gardameta que dar\u00eda moito que falar nos seguintes anos: Jos\u00e9 Anglo Iribar. O gardameta guipuscoano converteuse pronto nun dos xogadores m\u00e1is queridos entre a afecci\u00f3n branquivermella, sendo habitual escitar c\u00e1nticos como o seguinte: \"\u00a1Iribar, Iribar, Iribar es cojonudo, como Iribar no hay ninguno!\" (do castel\u00e1n: \"Iribar, Iribar, Iribar \u00e9 colludo, como Iribar non hai ning\u00fan!\"). Cambiando a porter\u00eda pola dianteira, na tempada 1966-67, un novo xogador do Athletic, Fidel Uriarte, conseguiu facerse co Trofeo Pichichi con tan s\u00f3 23 anos. Nas tempadas 1965-66 e 1966-67 o Athletic logrou alcanzar a final da Copa, mais sa\u00edndo en ambas ocasi\u00f3ns derrotado. Non foi 1969 cando volve proclamarse campi\u00f3n desta competici\u00f3n grazas a achega de xogadores como Iribar, S\u00e1ez, Uriarte, Clemente ou Txetxu Rojo. Por\u00e9n, a carreira futbol\u00edstica dun deles ver\u00edase truncada. Unha forte entrada perpetrada por Mara\u00f1\u00f3n, xogador do Sabadell, obriga a Clemente a apartarse da pr\u00e1ctica do f\u00fatbol.\nTras unha d\u00e9cada de poucos logros, a d\u00e9cada de 1970 supuxo ao Athletic volver \u00e1 senda dos \u00e9xitos. Tras quedar subcampi\u00f3n de liga na tempada 1969-70, alzouse co t\u00edtulo de Copa de 1973 e, na tempada 1976-77, logrou chegar \u00e1 final da Copa da UEFA tras eliminar a equipos como o Milan, o Barcelona ou o Borussia M\u00f6nchengladbach. A final xogouna contra a Juventus nun enfrontamento a dobre partido. No partido ida ga\u00f1ou a Juventus no Stadio Comunale por 1-0 e na volta foi o Athletic quen venceu en San Mam\u00e9s, neste caso por 2-1. Con todo, o valor dobre dos goles a domicilio deu a vitoria ao equipo piemont\u00e9s. O Athletic ali\u00f1ou aos seguintes xogadores: Iribar, Lasa, Guisasola, Alexanco, Escalza, Villar, Churruca, Irureta, Amorrortu, Dani e Txetxu Rojo. Nesa tempada o Athletic tam\u00e9n aspirou a ga\u00f1ar a Liga e chegou \u00e1 final da Copa do Rei, mais ao final escap\u00f3uselle o t\u00edtulo ao ser derrotado na final na quenda de penaltis polo Betis (7-8) tras rematar o partido con empate a dous goles.\nA era Clemente (1980-1986).\nOs anos 1980 comezaron coa retirada definitiva do s\u00edmbolo do club durante a pasada d\u00e9cada, Jos\u00e9 Angel Iribar, quen se retirou logo de levar a camisola do Athletic durante 620 partidos. Produciuse ademais a renovaci\u00f3n dun cadro de xogadores bastante veterano, isto supuxo a chegada dunha serie de novas promesas que far\u00edan historia no club. Na tempada 1981-82 faise cargo do banco de adestrador Javier Clemente. Nesa mesma tempada, Andoni Zubizarreta logrou a titularidade como meta do Athletic en detrimento de Andoni Cedr\u00fan, fillo do ex-gardameta Carmelo Cedr\u00fan. No ver\u00e1n de 1982 xogar\u00edase en San Mam\u00e9s os partidos correspondetes ao Grupo D da fase de ligui\u00f1a do Mundial de F\u00fatbol xunto ao Jos\u00e9 Zorrilla de Valladolid, o cal propiciar\u00eda que o estadio sufrise unha remodelaci\u00f3n. A tempada seguinte o Athletic volve conquistar un t\u00edtulo de Liga 27 anos despois, sendo o \u00faltimo t\u00edtulo o conseguido no ano 1956. O t\u00edtulo celebrouse cun paseo en gabarra pola r\u00eda de Bilbao. Ao ano seguinte o Athletic volveu proclamarse campi\u00f3n de Liga por oitava vez na s\u00faa historia e ademais logrou facerse co t\u00edtulo de Copa tras vencer ao Barcelona de Maradona. Naquela final o Athletic ali\u00f1ou ao seguinte once: Zubizarreta, Goikoetxea, De Andr\u00e9s, De la Fuente, Urquiaga, Liceranzu, Dani, Patxi Salinas, Endika, Urtubi e Argote. \u00c9 preciso mencionar tam\u00e9n mencionar a achega de Manu Sarabia, un dos maiores goleadores da historia branquivermella. Este \"dobrete\" de Liga e Copa deu tam\u00e9n ao Athletic de forma autom\u00e1tica a Supercopa.\nO ocaso desta xeraci\u00f3n de campi\u00f3ns comezouse a fraguar durante a tempada 1984-85, coa s\u00faa r\u00e1pida eliminaci\u00f3n da Copa de Europa a mans do Girondins de Bordeos, a final de Copa perdida ante o Atl\u00e9tico de Madrid ou o desilusionante terceiro posto en Liga. Durante a tempada 1985-86 xurdiu un conflito no vestiario que tivo como protagonistas ao adestrador Javier Clemente e \u00e1 estrela do equipo, Manu Sarabia. As s\u00faas continuas disputas provocaron unha divisi\u00f3n interna, non s\u00f3 no vestiario, sen\u00f3n tam\u00e9n entre os afeccionados que defend\u00edan as posturas dun ou outro bando. Ao conclu\u00edr a tempada, o presidente Pedro Aurtenetxe decide rematar coa pol\u00e9mica e cesa a Clemente, a pesar de lograr a clasificaci\u00f3n para a Copa da UEFA, pasando ocupar o seu posto I\u00f1aki S\u00e1ez. Ademais, os problemas econ\u00f3micos obrigaron ao club a desprenderse de dous dos seus xogadores m\u00e1is importantes: Andoni Zubizarreta que recalar\u00eda no Barcelona e o dianteiro Julio Salinas que marchar\u00eda ao Atl\u00e9tico de Madrid. Tam\u00e9n sair\u00eda do equipo o laureado Dani, que pu\u00f1a fin \u00e1 s\u00faa carreira deportiva tras disputar 402 partidos e marcar 199 goles, convert\u00e9ndose no segundo maior goleador da historia do club. A tempada seguinte tam\u00e9n abandonaron o club outros tres xogadores que participaron activamente nas consecuci\u00f3ns dos t\u00edtulos: Goikoetxea, Urquiaga e De la Fuente, segu\u00edndolles un ano m\u00e1is tarde Liceranzu e Miguel De Andr\u00e9s.\nIdentidade do club.\nHimno e canci\u00f3ns populares.\nO primeiro c\u00e1ntico adoptado como himno (non oficial) do Athletic Club foi o \u00abAlir\u00f3n\u00bb. Orixinariamente trat\u00e1base dun cupl\u00e9 composto en 1913 por Aquino e Retana. O cupletista Teresita Zaz\u00e1 a levou a Bilbao e a afecci\u00f3n do Athletic cambiou o retrouso por: \u00abAlir\u00f3n, alir\u00f3n, el Athletic campe\u00f3n\u00bb.\nNa d\u00e9cada de 1950 popularizouse outra canci\u00f3n, obra de Timoteo Urrengoechea (m\u00fasica) e Goyo Nadal (letra), e interpretada por Los Cinco Bilba\u00ednos, cuxo retrouso dic\u00eda:\nEn 1982 Carmelo Bernaola recibiu el encargo por parte do club de compo\u00f1er un himno novo. Bernaola, reco\u00f1ecido afeccionado do Athletic, baseouse no retrouso do \u00abAlir\u00f3n\u00bb e nun pasarr\u00faas do mestre Feliciano Beobide de 1928 titulado \u00ab\"Altza Gaztiak\". Himno de los \"mendigoizales\" adicado \u00f3 Athletic Club. Bernaola introduciu arranxos musicais que incl\u00faen dous instrumentos t\u00edpicos do folclore vasco: o \"txistu\" e o tamboril. Tam\u00e9n propuxo como letrista a Juan Ant\u00f3n Zubikarai. Na nova letra, escrita en \u00e9uscaro, concretamente no seu dialecto bisca\u00ed\u00f1o, supr\u00edmense as menci\u00f3ns a Espa\u00f1a e c\u00edtase a Euskal Herria e \u00e1 \u00e1rbore de Gernika. Mantense a frase que d\u00e1 t\u00edtulo \u00e1 obra de Beobide: \"Altza gaztiak\" (arriba xoves). O retrouso di:\nO himno gravouse en 1983 e foi interpretado polos coros da Asociaci\u00f3n Bilbaina de Amigos de la \u00d3pera (ABAO) e a Banda Municipal de Bilbao. Soou por primeira vez no estadio de San Mam\u00e9s o 30 de marzo de 1983, previo a un partido correspondente aos cuartos de final da Copa do Rei contra el FC Barcelona. En 1998, e con motivo do centenario, o diario El Correo editou un CD que conti\u00f1a tres temas; o primeiro, unha nova e perfeccionada versi\u00f3n do himno do Athletic, que a\u00ednda que non cambiaba demasiado o orixinal, melloraba a m\u00fasica e a calidade do son. A segunda, unha bilbainada titulada \"Athletic Txapeldun\", composta e cantada por Los txikis. E a terceira, unha versi\u00f3n rockeira do himno, tocada polo grupo M.C.D. (extra\u00edda do seu \u00e1lbum \u00abInoxidable\u00bb e gravada en directo na sala Bilborock de Bilbao). En 2004, a Fundaci\u00f3n Athletic Club Fundazioa editou un \u00e1lbum titulado \u00abAthletic Bihotzez\u00bb, que estaba composto por un CD con 13 canci\u00f3ns, un libro e un DVD co \"Making off\" do \u00e1lbum. As canci\u00f3ns, foron compostas polo m\u00fasico bilba\u00edno Kepa Junkera e, a letra, escrita entre outros por Francis Diez de Doctor Deseo, Xabier Amuriza, Tontxu Ipi\u00f1a, Kirmen Uribe e Mikel Bizar. De son folk, a maior parte das canci\u00f3ns estaban gravadas en \u00e9uscaro, o disco componse dos seguintes temas: \"Harrobiaz arro, Orroak, Chulos hasta pa' perder, Mila kilometrotara atzetik, Hegoak eta iparra, Oinak egiten, Mundu denak, Estropadak, Blanc zuri branco, Amets zurigarriak, Dzuaru, Herriaren zati, Aurrera aurrera Athletic\". En agosto de 2011, o grupo bilba\u00edno Blues 'N' Breakers lanzou a canci\u00f3n \"We Are The Lions\", un tema de estilo folk brit\u00e1nico, pensado para cantar en San Mam\u00e9s contra rivais europeos.\nEscudo.\nO escudo do Athletic leva incorporado os bras\u00f3ns de Bilbao e Biscaia. Do escudo da vila, colle a ponte e igrexa de Santo Ant\u00f3n, e os lobos da familia Haro, se\u00f1ores de Biscaia e fundadores de Bilbao no ano 1300. Do escudo de Biscaia colle a \u00e1rbore de Gernika e a Cruz de Santo Andr\u00e9. A s\u00faa primeira constancia documental data de 1922.\nAo longo da s\u00faa historia, o escudo do club foi evolucionando e cambiando de forma. Deste xeito, o primeiro escudo oficial do que se ten constancia, era redondo, cunha especie de cinto ou flotador azul ao ser redor e, no centro, as iniciais do club A e C, interpostas unha enriba da outra. O segundo escudo data de 1910, e \u00e9 unha bandeira vermella e branca cun cadro branco na parte superior esquerda, no cal se len as iniciais do club. O terceiro, datado en 1913, consist\u00eda tam\u00e9n nunha bandeira vermella e branca, mais neste caso, rodeando un pelot\u00f3n. A primeira versi\u00f3n do actual escudo data de 1922, a\u00ednda era unha versi\u00f3n moi sinxela que foi cambiando de forma co paso dos anos ata formar tres versi\u00f3ns diferentes. Finalmente, en 1941 creouse a versi\u00f3n definitiva do actual escudo, que se perfeccionou en 1972 outorg\u00e1ndolle cores e recuperando o nome orixinal do club.\nUniforme.\nA marca americana Nike \u00e9 a encargada de vestir ao equipo dende 2013, tendo asinado un contrato de longa duraci\u00f3n.\nA primeira equipaci\u00f3n consta dunha camiseta a raias verticais vermellas e brancas, pantal\u00f3n negro e medias negras. O n\u00famero de raias e o seu grosor ten variado ao longo dos anos; normalmente a camiseta constou de 4 a 5 raias vermellas de grosor medio, plasmadas sobre fondo branco. Ocasionalmente, tam\u00e9n empregaron tres raias grosas. A equipaci\u00f3n titular do porteiro, a\u00ednda que variable, ten sido tradicionalmente negra. Do mesmo xeito adoitan empregarse outras cores coma o verde, predominante nas d\u00e9cadas de 1970 e 1980, e o azul, predominante na d\u00e9cada de 2000. Como cores alternativas, empreg\u00e1ronse ocasionalmente o gris, o vermello, e raras veces o granate e o laranxa. A equipaci\u00f3n de porteiro m\u00e1is famosa que se lembra foi a empregada por Iribar nas d\u00e9cadas de 1960 e 1970, e constaba de camiseta negra, pantal\u00f3n negro e medias vermellas e brancas.\nPolo que se refire \u00e1 segunda equipaci\u00f3n, tradicionalmente constou dunha camiseta azul Bilbao, con pantal\u00f3n e medias da mesma cor. Outra opci\u00f3n moi empregada ten sido unha camiseta bicolor (azul e branco) que conmemoraba a primeira equipaci\u00f3n da historia do club. Alternativamente t\u00e9\u00f1ense empregado outras cores para a segunda e terceira equipaci\u00f3n, sendo as m\u00e1is repetidas o branco e o negro, a\u00ednda que se te\u00f1en dado casos doutras cores m\u00e1is raras, coma o gris das tempadas 1999-2000 e 2000-2001, o azul celeste da tempada 2004-2005, ou o verde da tempada 2011-2012.\nPor outra banda, o Athletic tivo diversos fabricantes ao longo da s\u00faa historia. O predominante ten sido Adidas, que vestiu ao Athletic durante 10 tempadas, seguido de Kappa, que foi o seu provedor durante nove anos. Ademais, desde 2001 ata 2009 o Athletic vestiu a s\u00faa propia marca, denominada \"100% Athletic\"; esta marca deixou de fabricar o uniforme oficial por falta de rendibilidade, mais seguiu fabricando roupa de r\u00faa co nome do club.\nEvoluci\u00f3n hist\u00f3rica.\nDurante os seus primeiros anos de historia, o Athletic Club vestiu unha equipaci\u00f3n improvisada para xogar partidos amigables, a cal era un xersei branco, un calz\u00f3n branco e unhas medias negras. Xa en 1902-1903, coincidindo coa primeira celebraci\u00f3n oficial da Copa do Rei, o Athletic substitu\u00edu a s\u00faa improvisada equipaci\u00f3n branca por unha m\u00e1is elegante e representativa. Esta nova equipaci\u00f3n era a mesma que vest\u00eda o club ingl\u00e9s Blackburn Rovers Football Club, xa que representantes do Athletic Club traslad\u00e1banse ata Inglaterra para comprar dita equipaci\u00f3n ao club ingl\u00e9s. A equipaci\u00f3n consist\u00eda nunha camisola con d\u00faas franxas, unha azul escura e outra branca; uns calz\u00f3ns de cor azul escuro; e unhas medias unhas medias azuis escuras adornadas cunha raia branca na parte superior.\nEn 1910, o Athletic encargoulle ao seu directivo Juan Elorduy, que aproveitando o seu paso por Inglaterra, comprara 50 camisetas azul e brancas, como as que xa usaban, para repartilas entre o equipo bilba\u00edno e o seu filial de Madrid. A tarefa a priori parec\u00eda sinxela, xa que o Athletic adoitaba comprar asiduamente as s\u00faas camisolas o Blackburn Rovers, que vest\u00edan do mesmo xeito. Con todo, naquela ocasi\u00f3n resultou que as camisetas estaban esgotadas ou non dispu\u00f1an do n\u00famero de exemplares suficiente, polo que o directivo regresaba coas mans baleiras. Xa na cidade de Southampton, a punto de embarcar no seu regreso a Bilbao, Juan Elorduy como \u00faltima alternativa adquiriu as camisetas ao equipo local, o Southampton Football Club, que casualmente vest\u00edan cunha camiseta a raias vermellas e brancas, as cores da bandeira de Bilbao, amais duns calz\u00f3ns e medias negros. Deste xeito, presentouse en Bilbao coas 50 camisetas vermellas e brancas, con 25 delas quedou o Athletic, e o resto foron cedidas ao equipo filial, o Athletic de Madrid, que anos despois se independizar\u00eda do club bilba\u00edno. Para diferenciarse do Athletic, o club madrile\u00f1o continuou xogando cos calz\u00f3ns e medias azuis da anterior equipaci\u00f3n.\nO Athletic estreou a nova equipaci\u00f3n vermella e branca o 9 de xaneiro de 1910 nun partido disputado fronte ao Sporting de Ir\u00fan, actualmente chamado Real Uni\u00f3n Club, no novo campo de Amute. Durante as seguintes d\u00e9cadas a equipaci\u00f3n non sufriu grandes modificaci\u00f3n, a parte de pequenas modernizaci\u00f3ns para axeitalas aos novos tempos. A finais da d\u00e9cada de 1940 o Athletic mudou as s\u00faas cl\u00e1sicas medias negras por unhas vermellas e brancas. A principios da d\u00e9cada de 1960 renovouse a anticuada camisa por unha camiseta axustada, e os calz\u00f3ns foron substitu\u00eddos por uns pantal\u00f3ns curtos e axustados, o motivo deste cambio foi simplemente a de adaptarse \u00e1 nova moda daqueles anos, a cal destacaba pola s\u00faa roupa axustada. A mediados da d\u00e9cada de 1970 volveu de novo \u00e1s medias negras, mais desta vez cun adorno vermello e branco na parte superior. Xa na d\u00e9cada de 1980, o Athletic asinou un contrato de 10 anos coa marca alem\u00e1 Adidas, que mantivo as medias negras co adorno vermello e branco. Na d\u00e9cada de 1990 o club mudou de provedor, asinando coa firma italiana Kappa, coa que mantivo o contrato ata a tempada 1998-1999. Para a campa\u00f1a 1999-2000, o Athletic vestiu de nuevo a marca Adidas, mais desta vez s\u00f3 durante 2 anos.\nEn 2001 o Athletic creou a s\u00faa propia marca deportiva, chamada \"100% Athletic\", a cal confecciona tam\u00e9n roupa de r\u00faa amais de equipaci\u00f3ns deportivas. Esta marca eliminou o adorno vermello e branco das medias, po\u00f1\u00e9ndoas de novo totalmente negras. En 2004, e con motivo do regreso do Athletic a competici\u00f3ns europeas, o club encargou ao artista vasco Dar\u00edo Urzay o dese\u00f1o dunha equipaci\u00f3n especial para ser empregada na Copa da UEFA. O artista presentou unha camiseta de dese\u00f1o extravagante \u00e1 que se denominou popularmente \u00abcamiseta ketchup\u00bb polo seu parecido a dito condimento. Esta equipaci\u00f3n creou gran pol\u00e9mica no contorno do club, polo seu dese\u00f1o excesivamente atrevido, por\u00e9n, chegou a ser estreada nun partido amigable de pretempada. Pouco despois, e ao ver as duras queixas recibidas por parte da afecci\u00f3n, o presidente do club Fernando Lamikiz, tomou a decisi\u00f3n de que dita equipaci\u00f3n non se volvese empregar nunca m\u00e1is polo equipo e retirou a peza de roupa das tendas oficiais do club. Por iso, Dar\u00edo Urzay mostrou a s\u00faa indignaci\u00f3n publicamente e suspendeu a cesi\u00f3n dos dereitos de explotaci\u00f3n da s\u00faa obra. Pouco despois, a camiseta foi inclu\u00edda entre as 20 m\u00e1is feas da historia pola web deportiva \u00abBleacher Report\u00bb. Por\u00e9n, a camiseta ten sido moi ben considerada por persoas referentes ao mundo da arte e, como tal, forma parte da Colecci\u00f3n ARTIUM (Vitoria-Gasteiz), onde expuxo en 2009.\nEn 2008 o Athletic asinou un acordo coa refinar\u00eda bisca\u00edna Petronor para colocar publicidade comercial por primeira vez en 110 anos de historia na camiseta do equipo. Por este acordo o Athletic recibir\u00eda 6 mill\u00f3ns de euros en 3 tempadas. Anteriormente xa levara publicidade institucional de \u00abEuskadi\u00bb en UEFA e Copa, amais de contar con outro acordo para levar \u00abBizkaia\u00bb en todos os equipos ag\u00e1s o primeiro (categor\u00edas inferiores e feminino), no que s\u00f3 o levan na roupa de adestramiento. En 2009 o Athletic asinou un acordo con Umbro para vestir ao club durante os pr\u00f3ximos 8 anos con opci\u00f3n a amplialo. A marca \"100% Athletic\", ao ser propiedade do Athletic continuou vendendo roupa de r\u00faa e diversos complementos co nome do club, mais xa non volveu realizar roupa deportiva. A partir da tempada 2013-2014 o Athletic deixou de vestir a marca Umbro, debido a que Nike (propietaria de Umbro) vender\u00e1 a empresa brit\u00e1nica e se quedar\u00e1 co dereito de patrocinio dalg\u00fans equipos coma o Manchester City, a selecci\u00f3n inglesa de f\u00fatbol ou o mesmo Athletic.\nProvedor e patrocinadores.\nA continuaci\u00f3n det\u00e1llase nunha t\u00e1boa con todos os fabricantes e patrocinadores que tivo o club dende 1982, en orde cronol\u00f3xica.\n(e) \nInstalaci\u00f3ns.\nSan Mam\u00e9s.\nO Athletic disputa desde 2013 os seus partidos no novo San Mam\u00e9s, con capacidade para 53.332 espectadores e un terreo de xogo de 105 x 68 metros. O 26 de xu\u00f1o de 2010 deu comezo a construci\u00f3n deste estadio nas inmediaci\u00f3ns do antigo, no mesmo lugar que ocupaba a antiga feira de mostras de Bilbao. Cumpre cos requisitos necesarios para obter o rango de Categor\u00eda 4, que \u00e9 o m\u00e1ximo outorgado pola UEFA.\nO novo estadio substitu\u00edu a un dos estadios m\u00e1is antigos de Espa\u00f1a, o antigo estadio de San Mam\u00e9s, tam\u00e9n co\u00f1ecido como \"A Catedral\", inaugurado o 21 de agosto de 1913. Foi o \u00fanico estadio de Espa\u00f1a que acolleu todas as edici\u00f3ns da Liga de F\u00fatbol Profesional ata a s\u00faa demolici\u00f3n ao finalizar a tempada 2012/13.\nLezama.\nAs instalaci\u00f3ns de Lezama son o complexo deportivo onde adestran todas as categor\u00edas do Athletic, e foron inauguradas no ano 1971. As instalaci\u00f3ns incl\u00faen, entre outras cousas, catro campos de herba natural (un deles cunha tribuna para 1.500 espectadores) e con dous campos de herba artificial (actualmente esta proxectada a construci\u00f3n de 2 campos m\u00e1is). Todos os campos contan con medidas regulamentarias. Ademais hai un pavill\u00f3n con chan de herba artificial, un ximnasio, un front\u00f3n, un centro m\u00e9dico e unha residencia para xogadores.\nCadro actual.\nXogadores.\n \nEquipos filiais.\nO Bilbao Athletic e o Club Deportivo Basconia son os dous equipos filiais do club, o primeiro foi fundado en 1964 e xoga no Grupo II da Primeira Divisi\u00f3n RFEF. Doutra banda, o Baskonia fundouse como club independente en 1913 e, desde 1997, exerce como o segundo filial do club. Actualmente milita no o Grupo IV da Terceira Divisi\u00f3n Espa\u00f1ola.\nOutras secci\u00f3ns.\nF\u00fatbol feminino.\nO Athletic Club Emakumeen Futbol Taldea \u00e9 a secci\u00f3n feminina do club. Xorde coa uni\u00f3n co Leioa EFT en 2002. Actualmente xoga na Superliga Espa\u00f1ola. Ga\u00f1ou catro ligas, convert\u00e9ndose nun dos equipos da categor\u00eda con m\u00e1is galard\u00f3ns.\nF\u00fatbol indoor.\nO Athletic conta cun equipo de f\u00fatbol indoor, que xoga no Campionato Nacional de Liga de F\u00fatbol Indoor composta na s\u00faa maior\u00eda por xogadores que pertenceron no seu d\u00eda ao primeiro equipo tales como Oscar Vales, Julen Guerrero, Joseba Etxeberria ou Imanol Etxeberria."}
{"id": "1371", "revid": "81969", "url": "https://gl.wikipedia.org/wiki?curid=1371", "title": "Real Madrid Club de F\u00fatbol", "text": "O Real Madrid Club de F\u00fatbol \u00e9 un club deportivo da cidade de Madrid (Espa\u00f1a), fundado o 6 de marzo de 1902, que ten case 100.000 socios. Xoga na Primeira divisi\u00f3n espa\u00f1ola desde 1929, sendo un dos equipos que nunca descendeu, xunto co Athletic Club e o FC Barcelona. Formou parte, en calidade de membro fundador, da \"Asociaci\u00f3n de Clubs Europeos\", unha organizaci\u00f3n internacional que agrupaba os clubs m\u00e1is importantes e influentes de Europa.\n\u00c9 o club m\u00e1is popular de Espa\u00f1a e conta coa maior cantidade de afeccionados co 32,8% do total de simpatizantes ao f\u00fatbol, de acordo cun estudo realizado no mes de maio do 2007 polo CIS.\nTam\u00e9n o equipo con m\u00e1is t\u00edtulos de Espa\u00f1a e un dos m\u00e1is prestixiosos de Europa e do mundo, ga\u00f1ando 88 trofeos en distintas competici\u00f3ns (68 nacionais e 20 internacionais) reco\u00f1ecidos pola RFEF e a UEFA sendo o club con m\u00e1is vitorias na Liga de Campi\u00f3ns.\nFoi designado pola FIFA como o \"Mellor Club do s\u00e9culo XX\" logo dos resultados dunha enquisa realizada aos lectores da revista bimestral de devandita organizaci\u00f3n, \"FIFA World Magazine\", en decembro do 2000. Segundo a clasificaci\u00f3n anual de clubs que realiza a IFFHS, en 2002 foi designado como o mellor equipo do f\u00fatbol mundial. En 2009, o mesmo organismo nomeouno m\u00e1ximo club do s\u00e9culo XX en Europa.\nHistoria.\nFundaci\u00f3n e primeiros anos.\nEn 1897 un grupo de mozos da Instituci\u00f3n Libre de Ensino fundou o primeiro club de f\u00fatbol de Madrid, o \"Foot Ball Sky\", que comezou a adestrar nas proximidades do barrio de Vallecas. En 1901 parte dos integrantes do \"Sky\" marcharon para fundar outro equipo, que bautizaron Madrid Foot-Ball Club e por impulso de Juli\u00e1n Palacios a asociaci\u00f3n foi legalizada o 6 de marzo de 1902.\nEn 1902 Madrid FC obtivo o seu primeiro t\u00edtulo oficial, o Campionato Rexional Centro. O 21 de maio de 1904 participou na fundaci\u00f3n da FIFA, xunto \u00e1s federaci\u00f3ns de B\u00e9lxica, Dinamarca, Francia, Pa\u00edses Baixos, Suecia e Su\u00edza. Posteriormente adxudicouse os seus primeiros t\u00edtulos a nivel nacional, as Copas do Rei dos anos 1905, 1906, 1907 e 1908.\nO 29 de xu\u00f1o de 1920, o club recibiu unha misiva procedente do rei de Espa\u00f1a Afonso XIII, que outorgaba \u00f3 club o t\u00edtulo de \"real\", que perder\u00eda en 1931.\nPrimeiros t\u00edtulos de liga.\nEn 1929 participou na primeira edici\u00f3n do campionato de Liga de Espa\u00f1a, na que terminou no segundo posto, detr\u00e1s do FC Barcelona, e con Gaspar Rubio, a s\u00faa nova contrataci\u00f3n, como m\u00e1ximo anotador. O club realizou numerosas fichaxes, a\u00ednda que a s\u00faa maior contrataci\u00f3n foi a do gardameta internacional espa\u00f1ol Ricardo Zamora, polo cal pagaron 150.000 pesetas ao Espanyol de Barcelona. Pese ao gran desembolso, o Real Madrid tivo unha discreta participaci\u00f3n.\nCoas grandes contrataci\u00f3ns de Ciriaco Errasti, Jacinto Quincoces, Lu\u00eds Regueiro, Hilario, e Manuel Olivares Lape\u00f1a; os dirixidos de Lippo Hertzka obtiveron a liga 1931-32, a primeira do Madrid, de xeito invicto.\nO 15 de setembro de 1943 o exfutbolista e ex-adestrador Santiago Bernab\u00e9u foi nomeado presidente por unanimidade, co que comezar\u00eda unha das etapas m\u00e1is prosperas do club. A\u00ednda que contaba con estrelas como Pahi\u00f1o, Miguel Mu\u00f1oz ou Lu\u00eds Molowny, o cadro merengue pasou as seguintes campa\u00f1as entre os equipos da media t\u00e1boa, con graves apuros para non descender en 1948.\nO Madrid de Di St\u00e9fano.\nEn 6 de marzo de 1952, para conmemorar o 50\u00ba aniversario da s\u00faa fundaci\u00f3n, o equipo merengue organizou un torneo internacional, que perdeu ante CD Los Millonarios de Colombia. En 1953 contrataron o arxentino Alfredo di St\u00e9fano e o espa\u00f1ol Francisco Gento en d\u00faas millonarias operaci\u00f3ns. Con \u00abJose\u00edto\u00bb, Molowny, Di Stefano e Gento; os merengues obte\u00f1en a liga 1953-54, logo de 21 anos. Di St\u00e9fano consagrouse como o m\u00e1ximo artilleiro do torneo, t\u00edtulo que repetiu en catro ocasi\u00f3ns m\u00e1is co Madrid.\nBaixo a direcci\u00f3n de Jos\u00e9 Villalonga, lograr\u00eda a conquista das ligas 1954-55 e 1956-57, e as Copas Latinas de 1955 e 1956. Ademais, participou nas d\u00faas primeiras edici\u00f3ns da Copa de Europa, que ga\u00f1ou nos torneos de 1956 e 1957. O arxentino Lu\u00eds Carniglia substitu\u00edu a Villalonga e o equipo ga\u00f1ou o campionato 1957-58 e ga\u00f1ou as Copas de Europa de 1958 e 1959.\nOs Y\u00e9-Y\u00e9 e a quinta do \"Buitre\".\nA partir da liga 1966-67 iniciouse unha nova \u00e9poca no Real Madrid. Mu\u00f1oz substitu\u00edu os vellos \u00eddolos do Madrid cun equipo integrado por mozos espa\u00f1ois como Jos\u00e9 Araquist\u00e1in, \u00abPach\u00edn\u00bb, Pedro de Felipe e Manuel Vel\u00e1zquez; capitaneados polo veterano Francisco Gento.\nEn 1966 o conxunto volveu ga\u00f1ar a Copa de Europa. Ese equipo foi denominado popularmente como os \"Y\u00e9-Y\u00e9\". Na d\u00e9cada dos 70, o Madrid conquistou 5 ligas e 3 Copas do Rei. O 2 de xu\u00f1o de 1978 morreu Santiago Bernab\u00e9u, e substitu\u00eduno Lu\u00eds de Carlos, que conquistar\u00eda no seu mandato 2 Ligas, 2 Copas do Rei e unha Copa da UEFA. Neses anos foise formando a Quinta do \"Buitre\": Emilio Butrague\u00f1o, M\u00edchel, Manuel Sanch\u00eds, Rafael Mart\u00edn V\u00e1zquez e Miguel Pardeza. En 1981, o Real Madrid foi derrotado na final da Copa de Europa contra o Liverpool FC por 1-0.\nA Quinta do \"Buitre\" foi unha das mellores xeraci\u00f3ns de canteir\u00e1ns do Real Madrid. Esa xeraci\u00f3n conquistou 5 Ligas consecutivas (1986-1990) unha Copa do Rei (1989) e a segunda Copa da UEFA en 1986. En 1985, Lu\u00eds de Carlos foi sucedido por Ram\u00f3n Mendoza (1985-1995). Ademais, formou parte desta xeraci\u00f3n o goleador mexicano Hugo S\u00e1nchez. En 1988 o Real Madrid quedou a s\u00f3 un paso de disputar a final da Copa de Europa, pero foi eliminado pola regra do gol de visitante nas semifinais contra o PSV Eindhoven.\nRegreso \u00e1 cima (1991-2000).\nCon todo, o ciclo de vitorias rompeu en 1991 co \"Dream Team\" do FC Barcelona dirixido por Johan Cruyff. Durante eses anos, o Madrid s\u00f3 ga\u00f1ou unha Copa en 1993 e perdeu as ligas de 1992 e 1993 no \u00faltimo partido contra o CD Tenerife. Ao final desa \u00e9poca escura, a Quinta do \"Buitre\" disolveuse coa marcha dos seus xogadores. Con todo, un novo gran xogador da historia branca xurd\u00eda da canteira: Ra\u00fal Gonz\u00e1lez Blanco. En 1995, o Madrid volveu ga\u00f1ar a Liga baixo a direcci\u00f3n t\u00e9cnica de Jorge Valdano tras unha profunda reestruturaci\u00f3n deportiva coas fichaxes de Laudrup, Amavisca e Redondo.\nCon todo, a tempada seguinte Valdano foi despedido mentres Mendoza dimit\u00eda debido aos malos resultados deportivos e a enorme d\u00e9beda que acumulaba o Real Madrid, sendo sucedido por Lorenzo Sanz. O Real Madrid culminou esa tempada f\u00f3ra dos postos europeos, polo cal non disputou ningunha competici\u00f3n europea na campa\u00f1a 1996-97. Con todo, tras outra radical reestruturaci\u00f3n deportiva, o Madrid volveu ga\u00f1ar a Liga sendo dirixido por Fabio Capello. Con todo, Capello abandonou o club debido \u00e1s s\u00faas discusi\u00f3ns e conflitos con Sanz, sendo sucedido por Jupp Heynckes.\nHeynckes conquistou a s\u00e9tima Copa de Europa, xa chamada Liga de Campi\u00f3ns, en 1998 tras unha seca de 32 anos sen ga\u00f1ala, pero foi despedido polos malos resultados ligueiros. Tras unha tempada sen t\u00edtulos, Vicente del Bosque chegou ao banco merengue en novembro de 1999, facendo debutar ao mozo e prometedor porteiro Iker Casillas. Del Bosque logrou conquistar a oitava Liga de Campi\u00f3ns no 2000 tras derrotar por 3-0 na final ao Valencia CF.\nA era gal\u00e1ctica (2000-2005).\nO 16 de xullo de 2000 celebr\u00e1ronse novas elecci\u00f3ns, nas que Sanz perdeu para a s\u00faa reelecci\u00f3n fronte a Florentino P\u00e9rez. De inmediato contratou o brasileiro Fl\u00e1vio Concei\u00e7\u00e3o do Deportivo da Coru\u00f1a, o franc\u00e9s Claude Mak\u00e9l\u00e9l\u00e9 do Celta de Vigo e Albert Celades do FC Barcelona. Con todo, a contrataci\u00f3n con m\u00e1is repercusi\u00f3n foi a do extremo portugu\u00e9s Lu\u00eds Figo, polo que se pagou un ficha de 60 mill\u00f3ns ao Bar\u00e7a. Isto deu inicio \u00e1 era gal\u00e1ctica. Resultaron campi\u00f3ns da liga 2000-01 e Ra\u00fal Gonz\u00e1lez Blanco foi pichichi.\nTras duras negociaci\u00f3ns, a mediados de 2001 fanse dos servizos do mediapunta franc\u00e9s Zinedine Zidane, sendo a fichaxe m\u00e1is cara da historia do f\u00fatbol (73,5 mill\u00f3ns). As fichaxes de Figo e Zidane axudaron a convertelo nun dos clubs m\u00e1is prestixiosos do mundo. Traballouse con grande efecto e o Madrid ga\u00f1ou 2 ligas e unha Liga de Campi\u00f3ns en 2002, sendo este o noveno t\u00edtulo europeo para o Madrid.\n\u00daltimos anos.\nCalder\u00f3n conquistou 2 ligas (2007 e 2008) con 2 t\u00e9cnicos diferentes (Capello e Schuster), a pesar dos evidentes fracasos na Liga de Campi\u00f3ns, onde o Madrid foi eliminado 5 veces consecutivas nos oitavos de final. Na tempada 2008-09, produciuse un esc\u00e1ndalo na Asemblea Extraordinaria de decembro de 2008, que forzou a dimisi\u00f3n de Calder\u00f3n en xaneiro de 2009, sendo sucedido por Vicente Boluda, quen organizou a transici\u00f3n cara ao regreso \u00e1 presidencia de P\u00e9rez como \u00fanico candidato nas elecci\u00f3ns de 2009. Florentino fichou a Kak\u00e1 e Cristiano Ronaldo, marcando a marca do futbolista m\u00e1is caro con este \u00faltimo, por 94 mill\u00f3ns de euros.\nHimno.\nO himno do Real Madrid cantado por Jos\u00e9 de Aguilar foi tomando forma nun tren que fac\u00eda o traxecto Aranjuez-Madrid. Nel \u00edan Marino Garc\u00eda e a s\u00faa se\u00f1ora, Mercedes Amor Fari\u00f1a, Antonio Villena S\u00e1nchez e o mestre Cisneros. Nuns panos de mesa de papel do restaurante \"La Rana Verde\" pux\u00e9ronse as primeiras notas do que ser\u00eda o himno do Real Madrid.\nA gravaci\u00f3n f\u00edxose en Discos Columbia baixo os arranxos e direcci\u00f3n do mestre Cisneros. Acudiu Santiago Bernab\u00e9u en persoa para ver a gravaci\u00f3n e nela intervi\u00f1eron \u00e1 parte de Jos\u00e9 de Aguilar, 32 m\u00fasicos daquela \u00e9poca que eran primeiras figuras xa que uns eran catedr\u00e1ticos de conservatorio e outros eran integrantes da Orquestra Nacional de Espa\u00f1a. Nesa gravaci\u00f3n estaba o violinista Enrique Garc\u00eda, que era o pai do hoxe director de orquestra Enrique Garc\u00eda Asensio.\nEn 2002, ano do Centenario do Real Madrid, creouse un segundo himno composto por Jos\u00e9 Mar\u00eda Cano e cantado por Pl\u00e1cido Domingo. Este himno non substitu\u00edu o primeiro, sen\u00f3n que ambos conviviron no 2007 como himnos do Real Madrid. No ano 2005, con ocasi\u00f3n da rodaxe de \"Real, la pel\u00edcula\", Jos\u00e9 Merc\u00e9 versionou o himno cl\u00e1sico do Real Madrid.\nUniforme.\nO uniforme do equipo na tempada 2009-2010 \u00e9 de camiseta, pantal\u00f3n e medias brancas; coas tres bandas caracter\u00edsticas da firma deportiva Adidas. A diferenza coa tempada anterior, son unhas li\u00f1as douradas que desde o pescozo (redondo) chegan ata os brazos e o segundo equipamento. Ademais, na parte dereita da camisa, Adidas, incorporou unha insignia que est\u00e1 en honra do estadio Santiago Bernab\u00e9u. Para competici\u00f3ns europeas, o club levar\u00e1 na parte superior da dereita unha pequena bandeira espa\u00f1ola. Este uniforme est\u00e1 patrocinado por Bwin.\nEstadio.\nO estadio do Real Madrid \u00e9 o Santiago Bernab\u00e9u, foi inaugurado o 14 de decembro de 1947 nun partido contra o equipo portugu\u00e9s d'Os Belenenses. Nese tempo era o m\u00e1is moderno do mundo e coa s\u00faa primeira ampliaci\u00f3n pasou a ser o m\u00e1is grande do mundo.\nEst\u00e1 situado na zona de Chamart\u00edn, entre as r\u00faas Avenida Concha Espina, Padre Dami\u00e1n, Paseo de la Castellana e Rafael Salgado.\nTen unha capacidade de 85.000 espectadores, e \u00e9nchense t\u00f3dalas semanas.\nO estadio recibe este nome grazas ao promotor da s\u00faa contracci\u00f3n e presidente do Real Madrid, Bernab\u00e9u levou a cabo un proxecto que na s\u00faa \u00e9poca era algo irrealizable e o mellor de todo \u00e9 que conseguiu levalo a cabo e sa\u00edu adiante. O estadio recibiu o nome de Novo Chamart\u00edn, que foi cambiado polo de Santiago Bernab\u00e9u no ano 1955 pola Asemblea Xeral de Socios Compromisarios.\nO estadio sufriu numerosas remodelaci\u00f3ns \u00f3 longo do tempo, a trav\u00e9s das cales foise estetizando e adecu\u00e1ndose a \u00e9poca, ampliando o seu tama\u00f1o, e engad\u00edndolle novas tecnolox\u00edas e vantaxes. A maior\u00eda das innovaci\u00f3ns chegaron da man de Florentino P\u00e9rez.\nFiliais.\nO Real Madrid Castilla, antigo \"Real Madrid B\", \u00e9 o primeiro equipo filial do club. Foi fundado en 1930 co nome de \"AD Plus Ultra\", para pasar a chamarse \"Castilla\" en 1972. En 2005, para celebrar o retorno a Segunda divisi\u00f3n, recuperou o nome que usou desde 1972 ata 1991, cando a Federaci\u00f3n Espa\u00f1ola obrigou a cambiar os nomes dos filiais. Actualmente xoga na Primeira Divisi\u00f3n RFEF.\nTam\u00e9n conta cun segundo filial, o Real Madrid C, que xoga na Terceira Divisi\u00f3n."}
{"id": "1372", "revid": "23204", "url": "https://gl.wikipedia.org/wiki?curid=1372", "title": "M\u00fanic", "text": "M\u00fanic (; en b\u00e1varo \"Minga\") \u00e9 a capital do estado (\"Bundesland\") de Baviera. \u00c9, tras Berl\u00edn e Hamburgo, a terceira cidade en tama\u00f1o de Alema\u00f1a, cunha poboaci\u00f3n de 1.512.491 habitantes (2022). Est\u00e1 \u00e1 beira do r\u00edo Isar. \u00c9 co\u00f1ecida nalg\u00fans \u00e1mbitos polo seu equipo de f\u00fatbol (o Bayern de M\u00fanic) e pola s\u00faa cervexa, base da chamada \"Oktoberfest\". Foi a sede das Olimp\u00edadas de 1972.\nHistoria.\nO asentamento foi fundado como \"Munichen\" en 1158 por Henrique o Le\u00f3n, duque de Saxonia. Medio s\u00e9culo despois consegu\u00eda o t\u00edtulo de cidade e era fortificada. Inicialmente, o bispo Otto von Freising(Freising) e Henrique disput\u00e1ronlle a cidade ao emperador no \"Reichstag\" en Augsburgo. En 1180, co acordo de Henrique o Le\u00f3n, Otto de Wittelsbach converteuse en duque de Baviera e fundou a dinast\u00eda Wittelsbach, que dirixir\u00eda Baviera at\u00e9 1918. En 1255, o ducado de Baviera dividiuse en dous, e M\u00fanic converteuse na capital da Alta Baviera.\nEn 1327, a cidade foi destru\u00edda por un incendio, mais reconstru\u00edda anos despois por Lu\u00eds IV, quen ti\u00f1a daquela o trono do Sacro Imperio Romano Xerm\u00e1nico. En 1632, a cidade caeu baixo o control de Gustavo Adolfo II de Suecia na Guerra dos Trinta Anos, mais en 1705 foi reconquistada pola dinast\u00eda Habsburgo. A primeira instituci\u00f3n acad\u00e9mica da cidade, a Academia B\u00e1vara de Ciencias, foi fundada en 1759. A cidade medrou rapidamente at\u00e9 se converter nunha das maiores da Europa continental. En 1806, converteuse na capital do estado mon\u00e1rquico b\u00e1varo, sede do parlamento estatal (\"Landtag)\" e da nova arquidiocese de M\u00fanic e Freising. Vinte anos despois, outra prestixiosa instituci\u00f3n educativa, a Universidade Landshut, asentouse en M\u00fanic.\nMoitos dos mellores edificios e espazos da cidade datan deste per\u00edodo, baixo o estilo arquitect\u00f3nico \"maximiliano\", nomeado as\u00ed por Maximiliano I. Entre estes est\u00e1n a \"Ludwigstra\u00dfe,\" a \"Ruhmeshalle\" e a \"K\u00f6nigsplatz\", dos arquitectos Leo von Klenze e Friedrich von G\u00e4rtner, e a estatua \"Baviera\", feita por Schwanthaler.\nEn 1882 coa introduci\u00f3n da iluminaci\u00f3n el\u00e9ctrica, a cidade foi a sede da primeira exhibici\u00f3n de electricidade en Alema\u00f1a. Dezanove anos despois, inaugurouse o Zoo Hellabrunn. Tras a primeira guerra mundial, a cidade foi o centro en que Adolf Hitler e os nazis comezaron a toma do poder sobre Alema\u00f1a. O 8 e o 9 de novembro de 1923, Hitler e os seus seguidores concentr\u00e1ronse na cidade para tratar de derrocar o goberno no infrutuoso Putsch de M\u00fanic. A consecuencia disto, entre outras, foi o encarceramento de Hitler e Hess, entre outros dirixentes nazis. Por\u00e9n, a cidade volveu ser un dos baluartes nazis cando conseguiron o poder o 30 de xaneiro de 1933.\nEn 1938, representantes de Alema\u00f1a, Italia, Francia e Gran Breta\u00f1a asinaron o Pacto de M\u00fanic, polo que foi anexionada ao Terceiro Reich a rexi\u00f3n dos Sudetes, pertencente a Checoslovaquia. Un ano despois, no 1939, houbo en M\u00fanic un infrutuoso intento de asasinato de Hitler. M\u00fanic foi a cidade da co\u00f1ecida como \"Die Wei\u00dfe Rose\" (A Rosa Branca), un movemento de resistencia estudiantil entre xu\u00f1o de 1942 e febreiro de 1943. Foron arrestados trala distribuci\u00f3n de panfletos na Universidade de M\u00fanic. A cidade foi duramente castigada durante a segunda guerra mundial e, despois da ocupaci\u00f3n americana no 1945, foi reconstru\u00edda a partir dun ambicioso plan.\nCultura e turismo.\nA cidade ten varios museos, como a \"Alte Pinakothek\" (vella pinacoteca), a \"Neue Pinakothek\" (nova pinacoteca) ou a \"Pinakothek der Moderne\" (pinacoteca de arte moderna) . Foi tam\u00e9n o lugar do \"Blaue Reiter\", grupo de artistas anterior \u00e1 primeira guerra mundial.\nOutras lugares de interese son o \"Englischer Garten\" (en galego, \"parque ingl\u00e9s\"), un espazo axardinado pr\u00f3ximo ao centro da cidade, o \"Deutsches Museum\", un museo de car\u00e1cter cient\u00edfico, e o \"Rathaus-Glockenspiel\", un reloxo ornamental con figuras m\u00f3biles na Casa do Concello. \nA festa m\u00e1is famosa da cidade \u00e9 a Oktoberfest, dende finais de setembro at\u00e9 primeiros de outubro, na que se exalta principalmente a cervexa. \nA \"Olympiaturm\", situada no parque ol\u00edmpico, lembra o masacre ocorrido nas Olimp\u00edadas de 1972, na que terroristas do grupo palestino \"Setembro Negro\" secuestraron ao equipo ol\u00edmpico de Israel. O resultado foi o asasinato dos israel\u00eds hospedados, cinco terroristas e un polic\u00eda alem\u00e1n. \nArredores.\nNa chaira de Voralpenland (\"a terra antes dos Alpes\"), son varias as cidades tradicionais b\u00e1varas, entre elas Dachau, Fuerstenfeldbruck, Freising ou Erding.\nXeograf\u00eda.\nO seu punto m\u00e1is alto \u00e9 o Warnberg, situado no d\u00e9cimo noveno distrito (Thalkirchen - Obersendling - Forstenried - F\u00fcrstenried - Solln), cunha altura de 519 m. O m\u00e1is baixo, de 492 m, at\u00f3pase ao norte, no distrito de Feldmoching.\nO r\u00edo Isar transcorre pola cidade durante un total de 13,7 km, do suroeste ao nord\u00e9s. Ten varias illas, como a Museumsinsel (Illa do Museo), en que se atopa o \"Deutsches Museum\", dedicado \u00e1 ciencia e \u00e1 tecnolox\u00eda alem\u00e1s, ou a Praterinsel.\nAo redor da cidade existen numerosos lagos, como o Ammersee, o W\u00f6rthsee ou o Starnberger See. Neste \u00faltimo ten a s\u00faa orixe o r\u00edo W\u00fcrm, que ba\u00f1a a cidade xunto co Hachinger Bach e algunhas das canles do r\u00edo Isar.\nClimatolox\u00eda.\nM\u00fanic at\u00f3pase nunha zona de transici\u00f3n entre o clima atl\u00e1ntico, h\u00famido, e o continental, seco. Ademais, son factores clim\u00e1ticos decisivos os Alpes e a proximidade ao r\u00edo Danubio. Esta combinaci\u00f3n de elementos fai que, en termos meteor\u00f3loxicos, se trate dunha rexi\u00f3n moi inest\u00e1bel.\nO F\u00f6hn, vento procendente dos Alpes, transporta de maneira irregular aire seco desde o sur cara \u00e1 cidade durante todo o ano. Estas correntes contrib\u00faen a unha moi boa visibilidade durante case a maior parte do ano, o que permite observar desde a distancia a cordilleira alpina. A temperatura m\u00e1is alta rexistrada oficialmente foi de 35,8 \u00b0C na estaci\u00f3n de medida de Nymphenburg.\nOs treb\u00f3ns son habituais. At\u00e9 a actualidade, a m\u00e1is prexudicial \u00e9 a do 12 de xullo do 1984, con danos de aproximadamente 1,5 mil mill\u00f3ns de euros. A neve, principalmente debido \u00e1 s\u00faa proximidade cos Alpes, \u00e9 com\u00fan no inverno.\nNunha an\u00e1lise por distritos, constatouse que o norte se atopa m\u00e1is afectado polas br\u00e9temas, e que a parte leste \u00e9 m\u00e1is seca que a oeste. Estas marcadas diferenzas, que crean un microclima particular, te\u00f1en a s\u00faa base principal na divisi\u00f3n da cidade por parte do Isar.\nEconom\u00eda.\nSegundo unha comparaci\u00f3n entre as cincuenta cidades m\u00e1is grandes de Alema\u00f1a, realizada pola revista \"Wirtschaftswoche\", a INSM e a K\u00f6lner IW Consult GmbH, Munic \u00e9 a que ten a mellor calidade de vida e maior benestar econ\u00f3mico. O estudo, presentado en Berl\u00edn o 30 de xu\u00f1o do 2006, considera a capital b\u00e1vara a cidade con m\u00e1is \u00e9xito econ\u00f3mico do pa\u00eds, seguida por Frankfurt, Stuttgart, D\u00fcsseldorf e Maguncia. Nel val\u00f3ranse indicadores econ\u00f3micos e de infrastruturas como a produtividade, os investimentos, a innovaci\u00f3n, a taxa de paro, o n\u00famero de habitantes altamente cualificados ou os soldos. M\u00fanic conseguiu 77,6 puntos de 100, mentres que o resto de cidades da lista quedaron por baixo dos 70 puntos. Pola s\u00faa parte, segundo a revista econ\u00f3mica \"Capital\", M\u00fanic tam\u00e9n \u00e9 a m\u00e1is adiantada na clasificaci\u00f3n de perspectivas econ\u00f3micas, seguida de Stuttgart, D\u00fcsseldorf e Hamburg. O poder adquisitivo da cidadan\u00eda muniquesa sit\u00faase nos 26.648\u20ac por habitante, a gran distancia doutras cidades alem\u00e1s.\nOs principais sectores econ\u00f3micos son o turismo, a construci\u00f3n de maquinaria, a industria automobil\u00edstica, as telecomunicaci\u00f3ns e a edici\u00f3n de software. Tam\u00e9n te\u00f1en importancia as entidades financeiras e destaca por ser a sede do maior n\u00famero de empresas de seguros de Alema\u00f1a. A biotecnoloxia \u00e9 tam\u00e9n importante na zona de influencia financeira, a pesar de que se concentra no municipio veci\u00f1o de Planegg. A capital de Baviera acolle tam\u00e9n acot\u00edo feiras de nivel internacional.\nM\u00fanic destaca tam\u00e9n por ser a segunda cidade con m\u00e1is editoriais de todo o mundo, s\u00f3 por detr\u00e1s de Nova York. O S\u00fcddeutsche Zeitung, un dos principais diarios en lingua alem\u00e1, ed\u00edtase na cidade. Unha gran cantidade de industria correspondente ao resto de medios de comunicaci\u00f3n conc\u00e9ntrase na s\u00faa \u00e1rea de influencia econ\u00f3mica: a televisiva a Unterf\u00f6hring e a cinematogr\u00e1fica a Geiselgasteig.\nAs empresas Allianz, BMW, Hypo Real Est\u00e1, Infineon, MAN, M\u00fcnchner R\u00fcck AG, Siemens AG e Linde AG, con sede na cidade, cotizan no \u00edndice DAX, o que lle outorga tam\u00e9n nesta categor\u00eda o primeiro lugar da clasificaci\u00f3n.\nEmpresas con sede en M\u00fanic.\nEspecialmente despois da segunda guerra mundial, moitas empresas con sede en Berl\u00edn ou na Rep\u00fablica Democr\u00e1tica Alem\u00e1 traslad\u00e1ronse a M\u00fanic. Algunhas delas son:\nActividades culturais e l\u00fadicas.\nEstas son algunhas actividades culturais salient\u00e1beis da cidade:\nAmais, destacan o \"M\u00fcnchner Opernfestspiele\" (o festival de \u00f3pera) e o \"Filmfest M\u00fcnchen\" (mostra de cinema), ambos nos meses de ver\u00e1n.\nGastronom\u00eda.\nAs \"Wei\u00dfwurst\" (salchichas brancas) te\u00f1en a s\u00faa orixe en M\u00fanic en 1857. O \"Leberk\u00e4se\", unha especie de embutido quente, \u00e9 outra das especialidades da cidade, acompa\u00f1ado normalmente cun pequeno bolo de pan (\"Semmel\").\nA cervexa \u00e9 a bebida m\u00e1is t\u00edpica de M\u00fanic. A m\u00e1is popular \u00e9 a \"Helles\", unha cervexa de baixa fermentaci\u00f3n. Tam\u00e9n \u00e9 com\u00fan a \"Wei\u00dfbier\", de alta fermentaci\u00f3n, na cal o 50% do cereal debe ser trigo. O duque Guillerme IV de Baviera promoveu a \"Reinheitsgebot\", a lei que fixaba a composici\u00f3n da cervexa, a\u00ednda vixente. As marcas tradicionais da cidade son L\u00f6wenbr\u00e4u, Paulaner, Spatenbr\u00e4u, Augustiner, Hofbr\u00e4u e Hacker-Pschorr.\nPol\u00edtica.\nM\u00fanic, como capital de Bavaria, \u00e9 a sede do Parlamento e o goberno b\u00e1varos. Amais, \u00e9 capital da s\u00faa rexi\u00f3n, Oberbayern, e do seu distrito administrativo, Landkreis M\u00fcnchen. Outros \u00f3rganos federais, estatais e internacionais te\u00f1en tam\u00e9n a s\u00faa sede na cidade, como a Oficina Europea de Patentes ou o \"Bundesfinanzhof\" (Tribunal Federal de Finanzas).\nTradicionalmente dominaron a pol\u00edtica local os partidos de centro esquerda, mentres que en Baviera adoita gobernar o centro dereita. Desde 1993 Christian Ude (SPD) ocupa a alcald\u00eda da cidade. O tenente de alcalde \u00e9 Christine Strobl (SPD), e o terceiro tenente de alcalde, Hep Monatzeder (\"Die Gr\u00fcnen\", Os verdes). Na actualidade, a cidade at\u00f3pase gobernada mediante un acordo entre socialistas e verdes.\nS\u00edmbolos.\nO escudo da cidade mostra en cor prateada un monxe bieito co h\u00e1bito negro de contorno dourado e zapatos vermellos. Na man esquerda sost\u00e9n un libro de xuramento e levanta a dereita para facelo.\nO escudo actual foi confeccionado en 1957 e ch\u00e1mase \"Kleines Stadtwappen\" (escudo pequeno). En ocasi\u00f3ns especiais util\u00edzase o chamado \"Gro\u00dfes Stadtwappen\" (escudo grande). Nel aparece, sobre fondo prateado, un portal vermello coas portas abertas e custodiado por d\u00faas torres cunha t\u00e1boa raiada de cores negro e dourado. Sobre o portal figura un le\u00f3n dourado coroado. Na porta p\u00f3dese ver o monxe que tam\u00e9n aparece no escudo pequeno.\nTransporte.\nO aeroporto da cidade ch\u00e1mase Franz Josef Strau\u00df na honra de dito pol\u00edtico. \u00c9 o segundo do pa\u00eds por volume de pasaxeiros, s\u00f3 superado polo de Frankfurt. O aeroporto de Memmingen constit\u00fae unha alternativa de baixo custo, polo que algunhas aeroli\u00f1as denom\u00ednano \"Aeroporto de Memmingen/M\u00fanic-Oeste\"."}
{"id": "1373", "revid": "111586", "url": "https://gl.wikipedia.org/wiki?curid=1373", "title": "Lingua", "text": "Unha lingua \u00e9 un sistema de signos ling\u00fc\u00edsticos inclu\u00edndo tam\u00e9n sons, acenos e s\u00edmbolos escritos que permite a comunicaci\u00f3n entre os individuos dunha comunidade ling\u00fc\u00edstica. Unha definici\u00f3n ling\u00fc\u00edstica da lingua precisa que \u00e9 un sistema de signos dobremente articulados, \u00e9 dicir, que a construci\u00f3n do sentido faise a dous niveis de articulaci\u00f3n. At\u00f3pase primeiramente o das entidades significantes, morfemas, lexemas, monemas, formando os enunciados, e logo o das unidades distintivas de sentido (os fonemas), formando as unidades significantes. Estes dous niveis de articulaci\u00f3n determinan os primeiros niveis da descrici\u00f3n ling\u00fc\u00edstica: fonolox\u00eda, morfolox\u00eda e sintaxe. Andr\u00e9 Martinet precisa que a orde de descrici\u00f3n \u00e9 de xeito necesario inversa \u00e1 orde de percepci\u00f3n ou uso da lingua: a descrici\u00f3n comeza polo segundo nivel de articulaci\u00f3n (fonemas) para ir cara ao primeiro (a combinatoria das unidades significantes).\nDist\u00ednguese en xeral a lingua (sistema de signos) e a linguaxe (facultade humana posta en acci\u00f3n por medio de tal sistema). Dist\u00ednguese de igual xeito, tras Ferdinand de Saussure, a lingua e a palabra (\u00e9 dicir, o uso efectivo do sistema da lingua polos locutores).\nNiveis e rexistros de lingua.\nNunha lingua podemos distinguir\nConflito ling\u00fc\u00edstico.\nDenom\u00ednase conflito ling\u00fc\u00edstico \u00e1 tensi\u00f3n que se produce entre d\u00faas linguas no interior dun territorio por asumir un maior n\u00famero de funci\u00f3ns sociais e de falantes. Unha situaci\u00f3n de conflito non permanece estable por tempo indefinido, sen\u00f3n que tende a resolverse por unha das seguintes v\u00edas:\nExisten casos en que se produce unha simple coexistencia entre dous grupos ling\u00fc\u00edsticos, polo que non se manifesta o conflito. Isto ocorre cando a desigualdade ling\u00fc\u00edstica vai acompa\u00f1ada dunha estrutura social \u201cpechada\u201d.\nA lingua constit\u00fae nesta sociedade un elemento de distinci\u00f3n de clase, un \u201cstatus simbol\u201d, un indicador simb\u00f3lico da posici\u00f3n social. Deste xeito os falantes da lingua dominante non te\u00f1en ning\u00fan problema para desenvolver a s\u00faa vida sen necesidade de recorrer \u00e1 lingua dominada, mentres que os falantes da lingua dominada ven restrinxido o seu desenvolvemento social. Desde a perspectiva dos individuos que queren ascender socialmente a resposta a esta situaci\u00f3n \u00e9 a asimilaci\u00f3n, ou sexa a perda da propia identidade cultural e ling\u00fc\u00edstica.\nLingua minoritarias.\nLingua minoritaria \u00e9 aquela lingua que conta cun n\u00famero reducido de falantes nun determinado territorio. Non confundir con lingua minorizada.\nLinguas minorizadas.\nLingua minorizada \u00e9 aquela lingua \u00e1 que se lle negan as condici\u00f3ns para poder desenvolverse con normalidade. At\u00f3pase nunha situaci\u00f3n de inferioridade ao ver restrinxidos os seus usos p\u00fablicos (medios de comunicaci\u00f3n, administraci\u00f3n de Xustiza, vida comercial, publicidade, ensino, burocracia, liturxia etc.) e privados.\nGraos de vitalidade.\nA vitalidade das linguas minorizadas presenta distintos graos:\nTipos de linguas minorizadas.\nSe temos en conta o status atopamos tres tipos de linguas minorizadas ou non normalizadas:\nO 26 de setembro cel\u00e9brase o \"D\u00eda Europeo das Linguas\", celebraci\u00f3n organizada pola Uni\u00f3n Europea desde o 2001 co obxectivo de po\u00f1er en valor a diversidade ling\u00fc\u00edstica da UE e promover a aprendizaxe de idiomas entre os cidad\u00e1ns europeos .\nLinguas oficiais, nacionais e internacionais.\nO termo lingua oficial indica o status de determinada lingua como instrumento de relaci\u00f3n entre o estado e os seus cidad\u00e1ns. O status de oficial non \u00e9 inamovible, xa que est\u00e1 exposto a flutuaci\u00f3ns segundo var\u00eden as circunstancias sociopol\u00edticas.\nLingua nacional \u00e9 aquela usada e creada por un pobo ao longo da s\u00faa historia. Non hai relaci\u00f3n un\u00edvoca entre as d\u00faas categor\u00edas, xa que a lingua oficial non sempre \u00e9 a nacional (como ocorre co franc\u00e9s no L\u00edbano), e a lingua nacional non sempre \u00e9 a oficial (o romanche en Su\u00edza).\nAs necesidades de comunicaci\u00f3n entre individuos de linguas nacionais distintas provocaron ao longo do tempo que certas modalidades ling\u00fc\u00edsticas alcanzasen o estado de linguas internacionais. Son aquelas aprendidas como segundas linguas por un amplo n\u00famero de persoas que as utilizan ao se dirixiren a falantes doutros territorios ling\u00fc\u00edsticos. Entre outras, alcanzaron o status de linguas internacionais o lat\u00edn desde a Antig\u00fcidade ata a Idade Media, o franc\u00e9s no s\u00e9culo XVIII e o ingl\u00e9s a partir do s\u00e9culo XIX. A internacionalidade dunha lingua \u00e9 en certa maneira independente do volume total demogr\u00e1fico de individuos que a usan como primeira lingua e ten m\u00e1is que ver co poder pol\u00edtico e econ\u00f3mico do Estado que a sustenta. As\u00ed, a lingua demograficamente m\u00e1is importante do mundo, o chin\u00e9s mandar\u00edn, ten polo de agora pouco valor como lingua internacional.\nOutras modalidades ling\u00fc\u00edsticas creadas de maneira m\u00e1is ou menos planificada para serviren de medio de comunicaci\u00f3n a persoas de comunidades ling\u00fc\u00edsticas distintas son:"}
{"id": "1374", "revid": "1093", "url": "https://gl.wikipedia.org/wiki?curid=1374", "title": "Real Club Celta de Vigo", "text": "O Real Club Celta de Vigo S.A.D., co\u00f1ecido popularmente como Celta, \u00e9 un equipo de f\u00fatbol galego fundado na cidade de Vigo o 23 de agosto de 1923 por uni\u00f3n do Real Vigo Sporting Club e o Real Club Fortuna de Vigo. Disputa os seus partidos no estadio de Bala\u00eddos, inaugurado o 30 de decembro de 1928.\nO 3 de xu\u00f1o de 2012 conseguiu volver \u00e1 primeira divisi\u00f3n logo de descender na tempada 2006-07 tras quedar 18\u00ba. Disputou 55 tempadas en primeira, sendo o equipo galego con m\u00e1is tempadas na m\u00e1xima categor\u00eda. Ocupa o 11\u00ba na clasificaci\u00f3n hist\u00f3rica de primeira. Mant\u00e9n historicamente unha gran rivalidade co Deportivo da Coru\u00f1a. Os encontros disputados entre os dous equipos ad\u00f3itanse chamar o \"Derbi Galego\". Ten tam\u00e9n unha hist\u00f3rica rivalidade co Pontevedra CF.\nEntre os seus logros cabe destacar 3 subcampionatos da copa do rei, unha Copa Intertoto, 7 clasificaci\u00f3ns para a Copa da UEFA, unha para a Liga de Campi\u00f3ns na tempada 2003-04, na que caeu eliminado en oitavos de final polo Arsenal FC, e a clasificaci\u00f3n hist\u00f3rica do 20 de abril de 2017 para as semifinais da UEFA Europa League, tras ga\u00f1ar ao Genk belga 3-2 na casa e quedar 1-1 no Luminus Arena. \u00c9 o d\u00e9cimo equipo en n\u00famero de afeccionados do Estado espa\u00f1ol (2,2%), segundo unha enquisa do CIS de maio de 2007.\nHistoria.\nAntecedentes.\nA tradici\u00f3n futbol\u00edstica en Galicia data de comezos do s\u00e9culo XX. Foi en Vigo onde esta modalidade deportiva tivo as s\u00faas primeiras manifestaci\u00f3ns: comezou a practicarse nos xa desaparecidos peiraos da cidade, difundido polos empregados brit\u00e1nicos da empresa Eastern Telegraph Company, instalada en 1873 en Vigo para encargarse da instalaci\u00f3n do cable telegr\u00e1fico entre Gran Breta\u00f1a e a pen\u00ednsula. Esta empresa promover\u00eda en 1895 o primeiro equipo est\u00e1bel da cidade do que se ten constancia na prensa, o Exiles Cable Club. Este equipo disputou varios encontros contra tripulaci\u00f3ns mercantes e militares brit\u00e1nicas de paso pola cidade. \u00d3 pouco tempo naceron sociedades mixtas de galegos e brit\u00e1nicos como o \"Petit FC\".\nEn 1905, a imaxe e semellanza doutras cidades como Barcelona, constitu\u00edronse en Vigo dous clubs de f\u00fatbol de primeira categor\u00eda: o Vigo Foot-ball Club e o Fortuna Foot-ball Club. O Vigo FC seguiu un proceso de fusi\u00f3ns con outros equipos da cidade como o \"New Club\" en 1906 ou o \"Sporting Club\" en 1911 para dar lugar definitivamente \u00f3 Real Vigo Sporting Club en 1914. Pola s\u00faa banda o Fortuna FC non sufriu case cambios de nome, quedando definitivamente co nome de Real Club Fortuna de Vigo en 1908. Dende sempre \u00e1mbolos dous equipos revel\u00e1ronse coma rivais de potencia semellante, e os seus enfrontamentos xeraban grandes movementos de masas de seareiros. O seu prestixio adquiriu ampla dimensi\u00f3n en todo o pa\u00eds, e a preponderancia foi tan notoria que a partir de 1906 e at\u00e9 1923 alg\u00fan dos dous equipos vigueses foi sempre sen interrupci\u00f3n ga\u00f1ador do Campionato de Galicia. Este momento de auxe do f\u00fatbol en Vigo viuse reforzado tam\u00e9n en 1922 coa disputa no campo de Coia da final da Copa do Rei entre o FC Barcelona e o Real Uni\u00f3n de Ir\u00fan, encontro no que vencer\u00edan os catal\u00e1ns por 5-1.\nO 10 de agosto de 1923, co gallo de fortalecer a categor\u00eda do f\u00fatbol vigu\u00e9s, os dous equipos fusion\u00e1ronse creando deste xeito o Club Celta da man de Manuel de Castro \"Handicap\" (Vicepresidente do Vigo Sporting), Juan Bali\u00f1o Ledo (secretario do Concello) e Pepe Bar (adestrador do Fortuna), principais promotores do proxecto.\nElixiuse Celta de Vigo, entre outras propostas como por exemplo Breog\u00e1n, como nome do equipo e a cor celeste para a indumentaria, xa que o obxectivo da creaci\u00f3n do equipo era ser o estandarte do f\u00fatbol en Galicia. Deste xeito nace a historia do Real Club Celta de Vigo, que nun primeiro momento contar\u00eda coa considerable cifra de 64 xogadores e con Manuel B\u00e1rcena Andr\u00e9s-Garc\u00eda, Conde de Torrecedeira, como primeiro presidente do club.\nComezos como equipo.\nPara a direcci\u00f3n no novo equipo elixiuse entre os moitos aspirantes \u00f3 adestrador brit\u00e1nico Francis Cuggy, que se incorporou a comezos do ano 1924. A presentaci\u00f3n do equipo foi no campo de Coia o 16 de setembro de 1923, nun encontro entre os propios xogadores do club aproveitando o amplo cadro do que dispo\u00f1\u00eda o equipo. O primeiro encontro fronte a outro club foi o 23 de setembro fronte \u00f3 Boavista portugu\u00e9s. A ali\u00f1aci\u00f3n inicial do Celta foi: Isidro, Otero, Pasar\u00edn, Queralt, Balbino, Jacobo Torres, Reigosa, Gerardito, Chicha, Polo e Pinilla. O enfrontamento conclu\u00edu con 8-2 a favor do equipo vigu\u00e9s. Posteriormente enfrontar\u00edase \u00f3 Cracovia, campi\u00f3n polaco, obtendo tam\u00e9n a vitoria.\nNa tempada 1923-24 o Celta interveu por vez primeira en liga. Naquel ent\u00f3n non hab\u00eda ligas estatais, sendo o principal campionato galego o Campionato de Galicia. O Celta rematou l\u00edder contendendo co Eiri\u00f1a CF de Pontevedra, o Racing de Ferrol e o Uni\u00f3n Sporting Club. Esta mesma tempada debutou no Campionato de Espa\u00f1a sendo eliminado na primeira rolda polo Athletic de Bilbao, que era o vixente campi\u00f3n. No descanso estival organizouse un encontro amig\u00e1bel entre o Celta e a Selecci\u00f3n de f\u00fatbol do Uruguai, aproveitando o paso por Vigo dos devanditos, que \u00edan rumbo \u00e1 Olimp\u00edada de Par\u00eds, na que ga\u00f1aron a medalla de ouro.\nEn 1924-25 volven os celti\u00f1as ga\u00f1ar o Campionato Galego e, nesa mesma tempada, ten lugar no campo de Coia unha nova contenda internacional. Nesta ocasi\u00f3n ser\u00eda ante Boca Juniors bonaerense nos dous encontros de inauguraci\u00f3n da xira europea do equipo arxentino. O Celta ali\u00f1ou para o encontro a Ru\u00edz, Juanito, Rey, Cancela, Balbino, Pepe Hermida, Reigosa, \u00c1ngel Hermida, Chicha, Polo e Casal; mentres que os rivais saltar\u00edan \u00f3 campo con Tesorieri, Bidoglio, Muttis, M\u00e9dici, Vaccaro, Elli, Tarasconi, Cerrotti, Garasini, Seoane e Onzari. O primeiro encontro, que reuniu 25.000 espectadores, disputouse o 5 de marzo de 1925 e rematou con vitoria arxentina por 3-1, con goles de Cerrotti (2) e Onzari por parte de Boca e de Polo por parte do Celta. O segundo encontro ser\u00eda tres d\u00edas despois conseguindo esta vez o Celta golear \u00f3 Boca Juniors por 3-1, con goles de Juanito (2, de penalti) e Reigosa por parte dos vigueses e Garasini por parte dos arxentinos. Esta foi unha das tres \u00fanicas derrotas entre os dezanove encontros que disputou Boca nesta xira, xunto as que sufriu ante a Real Uni\u00f3n de Ir\u00fan e o Athletic de Bilbao.\nO Celta completar\u00eda este bo papel internacional o 2 de agosto de 1925, \u00f3 empatar a dous goles co Club Nacional de Football do Uruguai, na xira que tam\u00e9n realizou o equipo suramericano a ra\u00edz do \u00e9xito e gran popularidade alcanzada pola Selecci\u00f3n de f\u00fatbol do Uruguai co triunfo nos Xogos Ol\u00edmpicos de 1924. Precisamente un dos tantos do equipo uruguaio foi do d\u00faas veces campi\u00f3n ol\u00edmpico e natural de Redondela Jos\u00e9 Pedro Cea.\nO 23 de xaneiro de 1927, con motivo da onom\u00e1stica do Rei Alfonso XIII, disputouse un partido no campo de Coia, entre Celta de Vigo e un equipo de Mari\u00f1os Ingl\u00e9ses, no que se puso en xogo unha Copa de prata sobredourada, co as cifras reales, doada polo Rei Alfonso XIII. O resultado final de dito encontro foi 4-1 a favor do Celta, con goles para os vigueses de Hermida, Nicha, Pasar\u00edn e Polo. \nEn 1927-28 o Celta conquista novamente o t\u00edtulo de campi\u00f3n da s\u00faa divisi\u00f3n, que abrangu\u00eda as zonas de Galicia, Asturias e Norte de Castela. Seguidamente emprende unha xira onde loitou con varios equipos arxentinos e uruguaios. Nese mesmo ano, o 30 de decembro, inaug\u00farase o novo estadio de Bala\u00eddos, cun encontro amig\u00e1bel ante a Real Uni\u00f3n de Ir\u00fan, un dos grandes do f\u00fatbol espa\u00f1ol da \u00e9poca. Por\u00e9n, caeron fronte aos vigueses nunha inspirada tarde celeste, por sete goles a nada.\nA tempada 1928\u201329 foi a primeira do campionato co formato no que se xoga na actualidade e que comprende a totalidade do Estado. \u00d3 Celta de Vigo correspond\u00edalle xogar na primeira divisi\u00f3n por herdanza dos t\u00edtulos dos clubs fundadores, Vigo Sporting e Fortuna, xa que o primeiro dos nomeados acadou o subcampionato da Copa de Espa\u00f1a en 1908. A pesar diso, o Celta viuse obrigado a xogar un torneo de promoci\u00f3n que lle permitir\u00eda ocupar unha praza vacante, encontro que perdeu ante o Sevilla FC e polo que tivo que comezar a historia da Liga en segunda divisi\u00f3n. Este mal comezo agravar\u00edase cando o Celta remata a Liga na posici\u00f3n novena dun total de dez equipos consumando, o seu primeiro e \u00fanico descenso \u00e1 terceira divisi\u00f3n, xa que daquela a\u00ednda non fora creada a segunda B, \u00f3 non ser necesaria debido \u00f3 baixo n\u00famero de equipos existentes na \u00e9poca. Con todo, o equipo necesitar\u00eda tan s\u00f3 un ano para recuperar a categor\u00eda.\nEn 1931-32 o Celta ga\u00f1a outra vez o t\u00edtulo de campi\u00f3n galego; desta vez en loita co Deportivo da Coru\u00f1a, o Racing de Ferrol, o Eiri\u00f1a CF, o Burgas FC e o Galicia Sport Club Ourense. Posteriormente chega \u00e1s semifinais da Copa de Espa\u00f1a, sendo eliminado polo F\u00fatbol Club Barcelona. Na tempada 1933-34 o Celta remata en cuarto lugar da segunda divisi\u00f3n. Con todo, regresar\u00eda a pol\u00e9mica coa xesti\u00f3n da Federaci\u00f3n Espa\u00f1ola de F\u00fatbol, xa que tras decidir ampliar o n\u00famero de clubs que disputar\u00edan a m\u00e1xima categor\u00eda, ascende arbitrariamente \u00f3 noveno clasificado, o Sevilla FC, en detrimento do Celta e o Murcia CF.\nNa tempada 1934-35 o Celta queda campi\u00f3n do grupo 1 da segunda divisi\u00f3n, mais non chega a conseguir o ascenso \u00e1 Primeira xa que na ligui\u00f1a de promoci\u00f3n, na que se enfrontaban os dous primeiros de cada un dos catro grupos da divisi\u00f3n de prata, o club vigu\u00e9s quedou terceiro (ascend\u00edan os dous primeiros) a tan s\u00f3 un punto do CA Osasuna. Na seguinte tempada o equipo, dirixido por Ricardo Comesa\u00f1a e con Nolete e Venancio como m\u00e1ximos referentes, conseguiu finalmente o ansiado ascenso tras quedar primeiro de grupo e campi\u00f3n de liga grazas \u00f3 primeiro posto acadado na ligui\u00f1a de ascenso. Por\u00e9n, o debut en primeira tivo que aprazarse durante tres anos a causa do golpe de estado de mandos militares e o comezo da guerra civil espa\u00f1ola.\nTras a guerra civil.\nEn 1939 o Celta debuta na m\u00e1xima categor\u00eda. A primeira tempada o club consegue manterse grazas a ga\u00f1ar o partido de promoci\u00f3n pola permanencia \u00f3 Deportivo da Coru\u00f1a por 1-0 nun campo neutral en Madrid, con gol de Nolete. A seguinte tempada tampouco foi boa e o club s\u00e1lvase da promoci\u00f3n por un punto. Con todo, nas tempadas 1941\u201342 e 1942\u201343 consegue reverter a situaci\u00f3n e acadar en ambos os anos un meritorio quinto posto. Por\u00e9n, \u00f3 ano seguinte, o equipo consuma o descenso tras quedar na derradeira posici\u00f3n.\nSer\u00eda na tempada 1944-45 cando recuperar\u00eda o seu posto na m\u00e1xima categor\u00eda, vivindo a partir de 1947 unha das maiores \u00e9pocas de esplendor adestrado polo m\u00edtico porteiro internacional Ricardo Zamora. Na tempada 1947/48 concl\u00fae o campionato de liga de primeira divisi\u00f3n na cuarta posici\u00f3n, a tan s\u00f3 seis puntos do campi\u00f3n, o FC Barcelona, \u00f3 que conseguira derrotar por 3-2 nun Bala\u00eddos convertido nun feudo inexpugn\u00e1bel, no que tam\u00e9n caeron goleados o Athletic Club (5-1), o Valencia (5-2) e o Real Madrid, o cal colleitou aquela tempada senllas derrotas por 4-1 fronte os celestes, tanto en Vigo como en Chamart\u00edn. Os m\u00e1ximos goleadores do equipo foron Pahi\u00f1o, que con 23 goles se alzou co t\u00edtulo de Pichichi do campionato, e Hermidita, con 14.\nA magn\u00edfica tempada dos ol\u00edvicos tivo a s\u00faa r\u00fabrica co subcampionato da Copa do Xeneral\u00edsimo. O Celta alcanzou a final, que se disputou no estadio madrile\u00f1o de Chamart\u00edn o 4 de xullo de 1948, logo de superar nunha ag\u00f3nica eliminatoria de semifinais \u00f3 R.C.D. Espa\u00f1ol, que precisou para se resolver de dous partidos de desempate coas s\u00faas respectivas pr\u00f3rrogas, celebradas en Madrid a mesma semana da final. As xesti\u00f3ns da directiva c\u00e9ltica para acadar un aprazamento resultaron infrutuosas e o equipo, esgotado, saltou finalmente \u00f3 c\u00e9spede do coliseo madridista para enfrontarse \u00f3 Sevilla F.C.. Aos seis minutos de xogo un gran disparo de Miguel Mu\u00f1oz adiantou \u00f3 Celta no taboleiro. Por\u00e9n, o Sevilla reaccionou axi\u00f1a, e no minuto 19 acadaba o empate. Os vigueses mantiveron o tipo tres cuartos de hora m\u00e1is, mais tralo descanso non puideron evitar encaixar o segundo gol, nunha xogada que significou ademais a lesi\u00f3n do porteiro Sim\u00f3n, que o obrigou a retirarse do terreo de xogo. Daquela o regulamento non permit\u00eda substituci\u00f3ns, de xeito que o equipo ficou con 10 xogadores e o seu posto baixo os paus tivo que ser cuberto por Gabriel Alonso, quen nos seguintes 15 minutos encaixou dous goles m\u00e1is que deixaron o marcador no definitivo 4-1 a prol dos andaluces.\nNos anos 1950, o Celta seguiu a li\u00f1a de bos resultados acadada a finais dos anos 1940, mant\u00e9ndose entre os equipos destacados da primeira divisi\u00f3n. A fin desa d\u00e9cada de esplendor c\u00e9ltico chegou co descenso na tempada 1958-59. O purgatorio da Segunda prolongouse durante pr\u00e1ctica totalidade da d\u00e9cada de 1960, pois a pesar de contar con varias oportunidades (promoci\u00f3ns contra Real Valladolid en 1960, Real Oviedo en 1961 e CE Sabadell FC en 1966), o pretendido ascenso resultoulle esquivo at\u00e9 a tempada 1968-69, en que conseguiu por fin o regreso \u00e1 categor\u00eda de ouro.\nCopa da UEFA e altibaixos.\nO Celta dos anos 1970 volveu marcar fitos no f\u00fatbol galego. Logo dunha primeira tempada (1969-70) de reencontro coa categor\u00eda, na seguinte tempada (1970-71) o equipo dirixido por Juanito Arza, un dos seus verdugos sevillistas na final de 1948, mantivo Bala\u00eddos invito. O conxunto dos Quique Costas, Manolo, Lezcano, Doblas etc. conclu\u00edu a liga clasificado nun sexto lugar que lle permitiu clasificarse para a primeira edici\u00f3n da Copa da UEFA, o que supuxo a primeira participaci\u00f3n dun equipo galego en competici\u00f3ns europeas. A experiencia, con todo, foi ef\u00e9mera, \u00f3 non poder superar a primeira eliminatoria fronte \u00f3 Aberdeen FC escoc\u00e9s. No partido de ida, xogado en Bala\u00eddos, o Celta perdeu por 0-2. Na volta, outro mal resultado, derrota por 1-0, supuxo a despedida da UEFA.\nA partir da tempada 1974-75 o Celta instalouse no \"ascensor\", encadeando descensos e ascensos entre Primeira e Segunda. As\u00ed, \u00f3 descenso da campa\u00f1a 1974-75, tras perder por 3 a 1 fronte \u00e1 UD Las Palmas con ambos xog\u00e1ndose a permanencia, seguiuno un ascenso na 1975-76, un novo descenso na tempada 1976-77 e outro ascenso na 1977-78. Un exemplo da gran crise na que estaba inmerso o club \u00e9 que o m\u00e1ximo goleador do equipo na tempada 1976/77 foi o gardameta arxentino Carlos Fenoy con cinco tantos.\nTanta inestabilidade acabou por pasar factura, e tralo descenso a segunda divisi\u00f3n da tempada 1978-79, sucedeu a maior calamidade na historia recente do club: un descenso a segunda divisi\u00f3n B na tempada 1979-80 consumado na \u00faltima xornada. Esta nefasta tempada pechada co descenso, levou consigo a contrataci\u00f3n do t\u00e9cnico iugoslavo Milorad Pavi\u0107, que obrou o milagre de facer \u00f3 equipo campi\u00f3n de 2\u00aaB e, o ano seguinte, de 2\u00aaA, recuperando en d\u00faas tempadas consecutivas todo o terreo perdido. Militaban xa no equipo alg\u00fans dos grandes mitos do celtismo dos anos 1980, como Pichi Lucas, \"pichichi\" de segunda divisi\u00f3n esa mesma tempada con 27 goles, ou o porteiro Javier Mat\u00e9.\nXa sendo o Celta equipo de Primeira, o Estadio Municipal de Bala\u00eddos disp\u00fa\u00f1ase a estrearse como campo da fase final do Mundial de F\u00fatbol de 1982. O Celta aproveitou esa circunstancia para organizar unha homenaxe \u00f3 seu gran capit\u00e1n, Manolo, un home que protagonizara todas as ledicias e desventuras da d\u00e9cada anterior, dende os meles da UEFA e os ascensos aos desgustos dos descensos. Dese modo celebrouse un encontro amig\u00e1bel contra a selecci\u00f3n polaca o 6 de maio de 1982, que despois concluir\u00eda o mundial no terceiro posto. O encontro rematou cun contundente 1-5 a favor dos polacos, o gol c\u00e9ltico anotouno Del Cura.\nNovos descensos.\nO terceiro ano de Pavi\u0107 (1982\u201383), de novo en Primeira, conclu\u00edu de xeito moi triste no estadio Jos\u00e9 Zorrilla de Valladolid, cunha derrota que materializou un descenso ol\u00edvico m\u00e1is. As tempadas 1983\u201384 e 1984\u201385, en segunda divisi\u00f3n, viv\u00edronse de forma moi distinta:\nNa primeira delas, sexto clasificado, o ascenso escapouse finalmente por un s\u00f3 punto: campi\u00f3n o Castela da \"Quinta del Buitre\" e subcampi\u00f3n o Bilbao Athletic do pichihi Julio Salinas, ambos os filiais do Real Madrid e o Athletic Club, respectivamente, e imposibilitados para o ascenso, polo que subiron o 3\u00ba, 4\u00ba e 5\u00ba clasificados, H\u00e9rcules CF, Racing de Santander e Elche CF, con 3, 2 e 1 puntos m\u00e1is que os vigueses.\nNa tempada seguinte, o equipo adestrado por F\u00e9lix Carnero, xogador fundamental nos anos 1970 e Director T\u00e9cnico imprescind\u00edbel do gran Celta do s\u00e9culo XXI, logrou o seu obxectivo nunha liga que puido malograrse polos convulsos acontecementos das primeiras xornadas, cando unha folga de xogadores a nivel estatal obrigou aos clubs a ali\u00f1ar a xogadores xuven\u00eds durante primeiras xornadas. Superadas todas as dificultades, aquel Celta de F\u00e9lix, comandado por Javier Mat\u00e9, Lemos, Atilano, Alvelo, Cort\u00e9s, Pichi Lucas e a solvencia do \"libero\" mundialista hondure\u00f1o Gilberto, recuperou unha vez m\u00e1is a praza na m\u00e1xima categor\u00eda.\nA tempada 1985-86 supuxo un novo fracaso. A contrataci\u00f3n do brasileiro Baltazar non foi suficiente para fortalecer un equipo gafado, que empezou a fraguar a s\u00faa desgraza no encontro inaugural do campionato; a pesar de arrincar un valioso empate a domicilio fronte \u00e1 Real Sociedad dos Arconada, Satr\u00fastegui, Zamora ou L\u00f3pez Ufarte, en Atotxa caeu lesionado de gravidade o porteiro c\u00e9ltico Javier Mat\u00e9, unha das grandes estrelas do equipo, que dixo adeus \u00e1 tempada. Aquela lesi\u00f3n coincidiu co servizo militar do seu substituto, a gran promesa navarra Patxi Villanueva, polo que a responsabilidade de cubrir a porter\u00eda celeste recaeu no terceiro porteiro do equipo, Chuco. Durante bastantes encontros da primeira volta o centrocampista Vicente tivo que ser o designado para ali\u00f1arse no acta como porteiro suplente. Cando se reabriu o mercado de fichaxes, o Celta f\u00edxose cos servizos do galego Pereira, procedente do Atl\u00e9tico de Madrid, pero o seu concurso non puido contrarrestar a din\u00e1mica negativa, e o descenso consumouse con moitas xornadas de anticipaci\u00f3n. Nesta tempada comezou a relaci\u00f3n con Citro\u00ebn como principal empresa patrocinadora do club, debido \u00e1 relaci\u00f3n da empresa automobil\u00edstica coa cidade a trav\u00e9s da s\u00faa f\u00e1brica de Vigo.\nSegunda metade dos anos 1980.\nEn 1986, alarmada polo declive da audiencia e repercusi\u00f3n do f\u00fatbol, a federaci\u00f3n decidiu innovar no sistema de competici\u00f3n para o campionato de 1986\u201387 en primeira e segunda divisi\u00f3n, de modo que tras unha fase regular na que se enfrontar\u00edan todos os equipos entre si a dobre volta, conformar\u00edanse 3 grupos que pelexar\u00edan por distintos obxectivos. Para o comezo da tempada, o Celta conservou o bloque de xogadores da tempada anterior, esta vez \u00e1s ordes do brit\u00e1nico Colin Addison. A incorporaci\u00f3n m\u00e1is destacada foi a do central irland\u00e9s Jimmy Hagan, fichado para reforzar \u00f3 equipo con vistas \u00f3 tramo decisivo da competici\u00f3n. Conclu\u00edda a fase regular do campionato na cuarta praza, o Celta quedou encadrado no grupo par, xunto a Deportivo, Castell\u00f3n, M\u00e1laga, Rayo Vallecano e Sestao.\nAs vitorias sobre os coru\u00f1eses, permitiron \u00f3 cadro celeste chegar \u00e1 \u00faltima xornada dependendo de si mesmo para conquistar o ascenso: s\u00f3 unha derrota c\u00e9ltica permitir\u00eda \u00f3 Castell\u00f3n, que se enfrontaba \u00f3 Deportivo de Eusebio R\u00edos no Anxo Carro de Lugo, so\u00f1ar coa posibilidade de ascender. Os albinegros recibiron facilidades dos desterrados herculinos, que ali\u00f1aron un equipo formado por xogadores xuven\u00eds e do filial; non desaproveitaron a ocasi\u00f3n e impux\u00e9ronse con comodidade. Con todo, a s\u00faa vitoria resultou p\u00edrrica, posto que o Celta, arroupado por centos de afeccionados desprazados nun convoi ferroviario especial a Sestao, logrou manter o empate que lle serv\u00eda para ascender a primeira xunto a Valencia e Logro\u00f1\u00e9s, vencedores do grupo impar.\nTralo \u00e9xito na liga m\u00e1is longa da historia, culminada co ascenso e o pichichi para Baltazar, a tempada 1987\u201388 present\u00e1base como a oportunidade para Colin Addison de lucirse na elite do f\u00fatbol espa\u00f1ol. Con todo, sorprendentemente o t\u00e9cnico non se incorporou a dirixir a pretemporada. A direcci\u00f3n do cadro de xogadores recaeu en Jos\u00e9 Mar\u00eda Maguregui, quen conseguiu manter o nivel do equipo na nova categor\u00eda, acari\u00f1ando a posibilidade de retornar \u00e1s competici\u00f3ns europeas \u00f3 ocupar durante moitas xornadas os postos de cabeza.\nPor\u00e9n, o equipo baixou o seu rendemento nas \u00faltimas xornadas e conclu\u00edu o campionato en s\u00e9timo posto. Maguregui presentou a s\u00faa dimisi\u00f3n varias xornadas antes da conclusi\u00f3n, debido \u00f3 malestar que provocou entre os afeccionados a confirmaci\u00f3n do seu compromiso para liderar a tempada seguinte o Proxecto II de Jes\u00fas Gil no Atl\u00e9tico de Madrid, precisamente o equipo contra o que o Celta estaba loitando por unha praza para a Copa da UEFA.\nMaguregui levou consigo \u00f3 goleador Baltazar, que no Atl\u00e9tico conseguiu proclamarse pichichi. Con todo o Celta non os botou de menos. Substitu\u00eddo \u00f3 vasco polo asturiano Novoa, antigo xogador c\u00e9ltico, e \u00f3 brasileiro polo seu compatriota Amarildo, o Celta da tempada 1988\u201389, coas incorporaci\u00f3ns de Zoran Mari\u0107 e Pedro Herrera, rexistrou n\u00fameros moi similares aos da campa\u00f1a anterior, conclu\u00edndo o torneo ligueiro en oitava posici\u00f3n.\nPero este per\u00edodo caracterizado polo xogo brillante foi breve. A sensacional campa\u00f1a de Amarildo non pasou desapercibida para os grandes de Europa e a choiva de ofertas concretouse nun traspaso, estratosf\u00e9rico para a \u00e9poca: a Lazio de Roma, pagar\u00eda 200 mill\u00f3ns de pesetas polo xogador. Na seguinte tempada, tempada 1989\u201390, o Celta fichar\u00eda a outro dianteiro brasileiro, N\u00edlson, confiando en repetir o \u00e9xito das contrataci\u00f3ns anteriores. Con todo, o seu rendemento foi moi inferior \u00f3 esperado. Incorporouse tam\u00e9n outro brasileiro, Fabiano, quen rendeu por encima do seu compatriota. Foi fichado tam\u00e9n un xogador do Deportivo, o dianteiro Vicente Celeiro. A pesar de todo isto o equipo non conseguir\u00eda manter a categor\u00eda.\nAnos 1990 e final de Copa de 1994.\nHoubo que esperar \u00e1 tempada 1991-92 para recuperar o lugar en Primeira. O ex xogador internacional Txetxu Rojo, incorporado a finais da tempada anterior, constru\u00edu un equipo s\u00f3lido que se alzou con solvencia co t\u00edtulo de campi\u00f3n da Segunda Divisi\u00f3n varias xornadas antes da conclusi\u00f3n da liga. O veterano Javier Mat\u00e9 cedeu a titularidade baixo os paus \u00f3 prometedor Patxi Villanueva, que callou unha tempada magn\u00edfica. O corpo t\u00e9cnico sondara o mercado balc\u00e1nico e del tr\u00f3uxose d\u00faas fichaxes: o defensa Goran Juri\u0107 e o dianteiro Vladimir Gudelj, un nov\u00edsimo e corpulento goleador serbo-bosn\u00edaco que se proclamou \"pichichi\" da categor\u00eda. Pouco tempo lle fixo falta \u00f3 mozo Gudelj para converterse nun dos xogadores m\u00e1is queridos para os celtistas. A ledicia que lle proporcionaba o seu \u00e9xito futbol\u00edstico contrastaba co desasosego que manifestaba polos acontecementos que se viv\u00edan no seu pa\u00eds, onde estalaba unha cruenta guerra que atrapaba \u00e1 s\u00faa familia. Fichouse tam\u00e9n a outro \u00eddolo do eterno rival, o interior \"Fraco\" Gil. Fabiano converteuse no director de xogo e Xurxo Otero consolidouse no lateral dereito.\nConseguido o ascenso, o Celta enfrontouse naquelas datas a outro reto transcendental para o seu futuro: a conversi\u00f3n en S.A.D. Era preciso cubrir o capital social establecido polo Consello Superior de Deportes para manterse nas competici\u00f3ns profesionais. Finalmente, o celtismo respondeu aos chamamentos da directiva presidida por Ignacio N\u00fa\u00f1ez e p\u00faidose liquidar ese tr\u00e1mite. Reintegrado unha vez m\u00e1is \u00e1 primeira divisi\u00f3n, durante a tempada 1992-93 Chechu Rojo conseguiu dotar \u00f3 equipo dunha solidez defensiva que proporcionou \u00f3 seu porteiro o trofeo Zamora polo menos goleado empatado con Paco Lia\u00f1o. Santiago Ca\u00f1izares, fichado ese ver\u00e1n, comezaba a percorrer o cami\u00f1o que o levar\u00eda \u00e1 internacionalidade e a defender a porter\u00eda espa\u00f1ola no Mundial dos Estados Unidos en 1994.\nO eixo desta defensa de Rojo reforz\u00e1rase cun central internacional que o preparador bilba\u00edno co\u00f1ec\u00eda ben: o seu paisano Patxi Salinas, que foi o complemento \u00e1 solvencia e clase de Goran Juri\u0107. Xurxo Otero apropiouse do lateral dereito e o esquerdo confiouse \u00f3 campi\u00f3n ol\u00edmpico, Rafael Berges. Na vangarda incorporouse un extremo campi\u00f3n de Europa, Milorad Ratkovi\u0107, para asistir \u00f3 ariete serbo-bosn\u00edaco. Nesta tempada conquistar\u00edase placidamente a permanencia.\nEn 1994 viviuse a maior mobilizaci\u00f3n da historia do celtismo, co desprazamento a Madrid dos 25.000 afeccionados para os que se ofreceron localidades da copa do rei, o 20 de abril de 1994. O Celta de Chechu Rojo alcanzara a final tras superar nas semifinais \u00f3 Tenerife de Jorge Valdano, que se presentaba nesa cita coma o gran favorito. No primeiro partido, o Celta acadou a vitoria por 2-0 en Bala\u00eddos obra de Gudelj. Co pase a final practicamente asegurado, no encontro de volta o Tenerife p\u00faxolle emoci\u00f3n empatando a 2-2 a eliminatoria a media hora da conclusi\u00f3n pero en 5 minutos de inspiraci\u00f3n, de novo Gudelj, anotou 2 tantos po\u00f1endo como resultado final un 4-2 que daba o pase \u00e1 final \u00f3 Celta.\nTras superar as semifinais, o rival que esperaba na final era o Real Zaragoza, adestrado por V\u00edctor Fern\u00e1ndez, equipo que cegaba en Europa co seu f\u00fatbol. Tras rematar os primeiros 90 minutos e a pr\u00f3rroga en empate, finalmente chegouse \u00f3s penaltis, onde o porteiro \"blanquillo\" Andoni Cedr\u00fan detivo un penalti moi mal executado \u00f3 defensa do Celta, Alejo, e tras ese erro clamoroso, Higuera marcou o penalti definitivo que levou a copa do rei \u00e1 cidade de Zaragoza, deixando co mel nos beizos aos afeccionados galegos.\nA Lei do Deporte obrigaba aos equipos, que se converteran gradualmente en Sociedades An\u00f3nimas Deportivas, a presentar uns avais como previsi\u00f3n de d\u00e9bedas antes do 1 de agosto de 1995. Por causas diversas, o Sevilla FC e o Celta de Vigo non puideron cumprir tales prazos, polo que foron descendidos administrativamente \u00e1 segunda divisi\u00f3n B. Decenas de miles de afeccionados de \u00e1mbolos clubs bot\u00e1ronse \u00e1 r\u00faa repetidas veces para defender os intereses dos seus equipos. A pesar de que se solicitou un tempo de espera para a constataci\u00f3n da ausencia destes avais, a Federaci\u00f3n dende un primeiro momento entregou as prazas \u00f3 Real Valladolid e \u00f3 Albacete Balompi\u00e9, quen ti\u00f1a que descender ese ano. \u00d3 final, a presi\u00f3n das afecci\u00f3ns conseguiu facer retractarse \u00e1 Federaci\u00f3n e esta terminou admitindo aos catro clubs en primeira divisi\u00f3n, formando unha liga de vinte e dous equipos que tivo dous anos de vida.\nA mellor etapa.\nO Celta tivo de novo contra o Real Zaragoza unha oportunidade para estrear o seu palmar\u00e9s nunha final da copa do rei na que part\u00eda como favorito. Tralo optimismo inicial co gol de Alexander Mostovoi, a desesperaci\u00f3n apoderouse dos seareiros celestes que viron como os aragoneses remontaban e volv\u00edan repetir o \u00e9xito de 1994. Unha tempada m\u00e1is tarde, V\u00edctor Fern\u00e1ndez asumiu o final dun ciclo no que logrou que o Celta practicase un gran f\u00fatbol e clasificarse sempre para disputar as competici\u00f3ns europeas, inclu\u00edndo a conquista da Copa Intertoto no ano 2000 que lle outorgou \u00f3 Celta unha praza para a Copa da UEFA.\nTanto afecci\u00f3n como directiva e xogadores eran moi optimistas grazas aos resultados obtidos. O equipo era ti\u00f1a un estilo s\u00f3lido, ordenado e compacto e estaba formado por xogadores considerados de gran calidade e con experiencia. Debido a todos estes motivos, os vigueses cr\u00edan poder abrir un novo per\u00edodo na s\u00faa historia, cun proxecto para medrar e poder equipararse o m\u00e1ximo pos\u00edbel aos equipos m\u00e1is importantes do f\u00fatbol estatal e europeo.\nO Celta quedou eliminado da Liga de Campi\u00f3ns ante o Arsenal en oitavos de final. Na ida o celestes perderon por 2 a 3 ante os ingleses, os cales volveron vencer no encontro de volta xogado no Estadio de Highbury por 2 a 0.\nEstes \u00faltimos partidos serviron para amosar os progresos dun prometedor canteir\u00e1n, Borja Oubi\u00f1a.\nBreve regreso.\nO \u00e9xito \u00e9 a\u00ednda maior se se ten en conta que na tempada do retorno, o Celta venceu en campos como o Santiago Bernab\u00e9u, Riazor, Vicente Calder\u00f3n ou Ruiz de Lopera.\nNa seguinte tempada mant\u00edvose o bloque, dirixido como na campa\u00f1a previa por V\u00e1zquez. O equipo amosou unha grande irregularidade tanto no seu xogo como nos resultados. O brillante inicio de campa\u00f1a levado lonxe de Bala\u00eddos quedou embazado no seu propio estadio onde con Fernando V\u00e1zquez s\u00f3 se conseguiu un triunfo en toda a tempada, o que levou \u00e1 destituci\u00f3n do t\u00e9cnico galego e \u00e1 contrataci\u00f3n do exfutbolista do FC Barcelona, membro do \"Dream Team\" e Bal\u00f3n de Ouro, Hristo Stoichkov. O b\u00falgaro, quen s\u00f3 ti\u00f1a experiencia como adestrador como seleccionador de , debutou con triunfo e ilusionando \u00e1 afecci\u00f3n coa loita pola salvaci\u00f3n. Con todo, o equipo non aproveitou oportunidades que lle val\u00edan para acadar a permanencia, como o partido fronte a un rival directo pola salvaci\u00f3n, a Real Sociedad. A\u00ednda que mantivo a esperanza de eludir o descenso ata a \u00faltima xornada, conservando posibilidades matem\u00e1ticas a\u00ednda que sen depender de si mesmo, este consumouse finalmente. O Celta venceu 2-1 \u00f3 Getafe CF ante un estadio case abarrotado, pero non foi suficiente dados os triunfos do Athletic Club e o Betis, que conseguiron as\u00ed manter a categor\u00eda.\nNovo ciclo en segunda.\nPara a nova tempada na segunda divisi\u00f3n, o Celta desf\u00edxose de bastantes xogadores do anterior proxecto. Foi o caso de Gustavo L\u00f3pez, quen quedou sen renovar non sen certa pol\u00e9mica, xa que insinuou que non pod\u00eda aceptar o contrato ofrecido por ser un soldo moi baixo. Por presi\u00f3n da afecci\u00f3n \u00e1 directiva para que se lle subise o soldo a Gustavo L\u00f3pez e seguise as\u00ed no Celta, o presidente Carlos Mouri\u00f1o comunicou o soldo que se lle ofreceu \u00f3 xogador e comprobouse que non era para nada desprez\u00e1bel. No banco continuar\u00eda Hristo Stoichkov, a\u00ednda que se fichar\u00eda como complemento seu a un segundo adestrador con experiencia, Antonio L\u00f3pez. Houbo ademais cambios na direcci\u00f3n deportiva, despediuse a F\u00e9lix Carnero e ocupou o seu lugar Ram\u00f3n Mart\u00ednez, antigo director deportivo do Real Madrid.\nEspecialmente destac\u00e1bel foi a \u00faltima xornada, onde se med\u00edan en Bala\u00eddos Celta e Alav\u00e9s. A derrota do club c\u00e9ltico, que ofreceu unha moi mala imaxe, custoulle a categor\u00eda \u00f3 tam\u00e9n galego e Racing de Ferrol. O presidente do club ferrol\u00e1n Isidro Silveira chegou dicir, un ano despois, que o Celta se deixara perder.\nA mala tempada 2007-08 trouxo consigo unha nova reestruturaci\u00f3n do cadro de xogadores. Apostouse por futbolistas galegos dando continuidade a Rub\u00e9n, Dani Abalo, Roberto Lago e Jonathan Vila; mais as fichaxes de Noguerol e Trashorras e a volta de Borja Oubi\u00f1a, que fora cedido \u00f3 Birmingham City. A canteira tam\u00e9n contribu\u00edu a galeguizaci\u00f3n do equipo coa promoci\u00f3n de Iago Aspas, que tivo un importante papel na salvaci\u00f3n do celta no derradeiro partido de liga con dous goles fronte o Alav\u00e9s.\nAs\u00ed, na tempada 2008-09, o Celta completar\u00eda unha boa primeira volta, estando no grupo de aspirantes \u00f3 ascenso malia comezar a tempada con moi mal p\u00e9 perdendo os tres primeiros encontros. A segunda volta, con todo, foi unha verdadeira costa abaixo para o equipo, pasando de estar a un punto dos postos de ascenso a pasar varias xornadas en descenso e salvarse nas \u00faltimas xornadas de liga. A causa do mal tramo ligueiro o adestrador, Pepe Murcia, foi destitu\u00eddo e Eusebio Sacrist\u00e1n, que fora xogador do Celta entre 1995 e 1997, pasou a ocupar o cargo. Na pen\u00faltima xornada e grazas a dous tantos do canteir\u00e1n Iago Aspas, no seu debut, o club certificou a permanencia nunha tempada desastrosa que a piques estivo de significar o descenso \u00e1 segunda divisi\u00f3n B e a desaparici\u00f3n do club por mor dos problemas econ\u00f3micos. Nesta tempada tam\u00e9n sa\u00edu \u00e1 luz a d\u00e9beda do club, que aproximadamente ascend\u00eda a 69 mill\u00f3ns de euros. Grazas a permanencia p\u00faidose completar a lei concursal coa que se conseguiu reducila a menos da metade: 30 mill\u00f3ns de euros.\nPara preparar a tempada 2009-10 o Celta decide cambiar de rumbo na s\u00faa pol\u00edtica de fichaxes e comeza a apostar decididamente pola canteira. Iago Aspas, Hugo Mallo, Toni e T\u00fa\u00f1ez comezan a ter un gran protagonismo no primeiro equipo. Con Eusebio no banco como adestrador, o club comezar\u00eda a liga perdendo na casa ante o Numancia, empatando os dous seguintes encontros e perdendo de novo outros dous partidos, esta vez ante o C\u00f3rdoba e o H\u00e9rcules. Este mal inicio lastrar\u00eda toda a tempada, cos ol\u00edvicos mant\u00e9ndose durante case toda a primeira volta entre os postos m\u00e1is baixos da t\u00e1boa. Con todo o Celta conseguir\u00eda remontar postos e acabar finalmente na d\u00e9cimo segunda posici\u00f3n.\nO retorno.\nTras finalizar a \u00faltima non moi exitosa campa\u00f1a, anunciase a contrataci\u00f3n dun novo adestrador para a 2010-11 procedente do Villarreal B, o catal\u00e1n Paco Herrera. Chegaron ademais moitas novas caras \u00f3 equipo, como \u00e9 o caso de De Lucas, David Rodr\u00edguez, Joan Tom\u00e1s ou Ander Murillo. Xunto a estes xogadores seguir\u00edan a ga\u00f1ar protagonismo m\u00e1is xogadores da canteira da Madroa como Yoel ou Dani Abalo. A tempada do Celta ser\u00eda salient\u00e1bel, mant\u00e9ndose sempre, excepto as tres primeiras xornadas, entre os seis primeiros da clasificaci\u00f3n, chegando incluso a ostentar o liderado da categor\u00eda durante varias xornadas. Con todo un baix\u00f3n nos resultados durante as \u00faltimas xornadas privou \u00f3 Celta do ascenso directo, tendo que loitar por el na rolda de play-offs.\nNa primeira rolda o rival ser\u00eda o Granada, adestrado polo lucense Fabri Gonz\u00e1lez e que acaba de ascender \u00e1 categor\u00eda de prata. O partido de ida ser\u00eda xogado en Bala\u00eddos ante 20.341 seareiros. O Celta xogar\u00eda un bo partido, ga\u00f1ando por 1 a 0 con gol de Michu no minuto 77 de encontro. Por\u00e9n, o partido de volta non ser\u00eda tan pl\u00e1cido. O tempo transcorrido entre os dous encontros non estivo libre de varias pol\u00e9micas, como o choque durante a ida entre Iago Aspas e o porteiro do Granada Roberto. A\u00ednda que o Celta loitou pola vitoria, un solitario gol de Orellana (que \u00f3 ano seguinte pasar\u00eda a ser xogador do Celta) no minuto 21, levou finalmente o partido \u00e1 rolda de penaltis, onde caeu o equipo vigu\u00e9s por 5 goles a 4.\nNa seguinte tempada 2011-12, Paco Herrara continuar\u00eda no banco, dando continuidade \u00f3 proxecto iniciado o ano pasado. Mant\u00edvose o bloque do ano pasado, chegando tan s\u00f3 \u00f3 equipo Mario Bermejo, Bellv\u00eds, Natxo Insa, Oier e Orellana, autor do gol do Granada a tempada anterior. O Celta tardar\u00eda en arrincar, pero a partir da xornada 24 xa non baixar\u00eda dos tres primeiros postos da t\u00e1boa. Este ano, ademais, co descenso o ano anterior do Deportivo, volver\u00edase reeditar o cl\u00e1sico do f\u00fatbol galego entre coru\u00f1eses e vigueses, o cal non se xogaba dende 2007. Finalmente, un empate a cero goles na \u00faltima xornada en Bala\u00eddos ante o C\u00f3rdoba permitiu \u00f3 Celta ocupar a segunda posici\u00f3n da t\u00e1boa e certificar o seu regreso \u00e1 primeira divisi\u00f3n.\nNova etapa en Primeira.\nA ledicia polo retorno do Celta \u00e1 m\u00e1xima categor\u00eda, produce un aumento do n\u00famero de abonados que chegan aos 22 500 a catro d\u00edas de que comece a competici\u00f3n. Confirmada a continuaci\u00f3n de Paco Herrera no banco, os celestes reforzar\u00edanse para loitar por conseguir a permanencia a primeira divisi\u00f3n de xeito folgado. Chegar\u00edan Javi Varas, Samuel Llorca, Gustavo Cabral e os o internacionais arxentino Augusto Fern\u00e1ndez, dinamarqu\u00e9s Michael Krohn-Dehli e coreano Park Chu-Young. O gasto total en fichaxes ser\u00eda de 3,45 mill\u00f3ns de euros. A liga comezar\u00eda cos celestes fortes na casa, pero sen conseguir bos resultados f\u00f3ra, mant\u00e9ndose na zona media baixa da t\u00e1boa. Con todo, unha xeira de malos resultados levar\u00edan \u00f3 celta os postos de perigo.\nEsta situaci\u00f3n levou \u00e1 rescisi\u00f3n do contrato de Paco Herrera e \u00e1 contrataci\u00f3n de Abel Resino como novo adestrador celeste. No mercado de inverno chegar\u00edan ademais novos xogadores para reforzar \u00f3 equipo, o internacionais Vadim Demidov, procedente do Eintracht Frankfurt, Danijel Pranji\u0107 do Sporting de Lisboa e o retorno de Fabi\u00e1n Orellana do Granada, esta vez en propiedade por 1,2 mill\u00f3ns de euros.\nFinalmente acadouse a salvaci\u00f3n na \u00faltima xornada do campionato, pese a chegar \u00f3 pen\u00faltimo encontro na derradeira posici\u00f3n, tras ga\u00f1ar os encontros ante Real Valladolid e RCD Espanyol e ser favorabeis os resultados dos seus rivais, que remataron descendendo, Deportivo da Coru\u00f1a, RCD Mallorca e Real Zaragoza.\nEn xu\u00f1o de 2013 fichouse como adestrador para a tempada 2013-14 \u00f3 asturiano Luis Enrique. No mesmo mes o equipo sufriu a baixa de Iago Aspas, que fichou polo Liverpool F.C. por un prezo de 9 mill\u00f3ns de euros polo 90% do seu pase. descubr\u00edndose Nolito coma estrela do equipo capaz de facer esquecer o dianteiro galego.\nNovo adestrador e regreso a Europa.\nNo ver\u00e1n de 2014 o Celta ficha o ex xogador celeste Eduardo Berizzo para substitu\u00edr a Luis Enrique que foi fichado polo FC Barcelona. O t\u00e9cnico arxentino mantivo a li\u00f1a ascendente do equipo que o levou a clasificarse para disputar a Europa League na tempada 2015/16. A tempada seguinte foi hist\u00f3rica \u00f3 acadarse as semifinais da Copa do Rei e na Europa League, pasando \u00e9picos encontros coma a eliminatoria ante o Real Madrid na Copa do Rei ou ante o Shakhtar Donetsk na competici\u00f3n europea, por\u00e9n caeu eliminado ante Deportivo Alav\u00e9s e ante o poderoso Manchester United respectivamente. Estes \u00e9xitos tiveron consecuencias no campionato ligueiro \u00f3 dar prioridade estas competici\u00f3ns, co que non se acadou o obxectivo de clasificarse de novo para competici\u00f3n europea. Ao final da tempada o adestrador arxentino decidiu rematar a s\u00faa etapa no club galego.\nEscudo e cores.\nO escudo do Celta de Vigo, fundado pola fusi\u00f3n do Vigo Sporting e do Fortuna, non variou moito dende a s\u00faa fundaci\u00f3n en 1923. O escudo do Real Vigo Sporting Club consist\u00eda nun c\u00edrculo que rodeaba a bandeira da cidade de Vigo, coas letras VSC en azul e coa coroa real coma helmo. O escudo do Real Club Fortuna de Vigo era tam\u00e9n de forma circular e cunha coroa real, sendo as s\u00faas cores nun comezo brancas, posteriormente negras, e finalmente laranxa.\nO escudo orixinal do Celta estaba formado por d\u00faas letras C (por Club Celta), inscritas dentro dun escudo franc\u00e9s medieval, e coa coroa real herdada dos seus predecesores. Durante o seu primeiro ano a cor do bras\u00f3n era vermella, \u00f3 igual que a cor da camisola, pasando a ser en 1924 de cor azul mari\u00f1a. En 1928 o escudo pasar\u00eda a portar a s\u00faa caracter\u00edstica cruz de Santiago vermella rodeando o bras\u00f3n, cambiando a cor do interior \u00f3 actual azul celeste. Estes dous elementos, a cruz e a cor celeste, son dous dos principais s\u00edmbolos do pa\u00eds.\nDurante a \u00e9poca da Segunda Rep\u00fablica (1931-1936) a coroa real desapareceu do escudo, recuper\u00e1ndoa en 1957. Por\u00e9n, at\u00e9 practicamente a d\u00e9cada de 1980 era bastante habitual atopar o escudo sen ela en moitas publicaci\u00f3ns ou calquera imaxe que representara o club. C\u00f3mpre destacar que nalgunhas ocasi\u00f3ns non era raro ver \u00f3 Celta tan s\u00f3 portando como escudo na camisola a Cruz de Santiago, distintivo ademais dos equipos que consegu\u00edan ser campi\u00f3ns de Galicia, cousa habitual no club vigu\u00e9s e os seus antecesores.\nNa asemblea constitu\u00ednte do club levada a cabo en agosto de 1923 acordouse que o uniforme do club fose o da Selecci\u00f3n Espa\u00f1ola: camiseta vermella, pantal\u00f3n negro e medias azuis con reberete branco.\nA\u00ednda que a Juan Bali\u00f1o Ledo, un dos fundadores do club, lle gustaba a idea de usar a cor celeste na camisola do Celta, os vigueses comezar\u00edan a s\u00faa andaina vestindo unha camisola vermella, pantal\u00f3n negro e medias azuis e brancas. Por\u00e9n, acordouse que o equipo B do Celta si que levar\u00eda as cores propostas por Bali\u00f1o Ledo, con pantal\u00f3n negro, pasando en pouco tempo a ser tam\u00e9n a cor principal do primeiro equipo.\nEn marzo de 1924, nun partido de cuartos de final da copa do rei que enfrontaba aos celestes contra o Athletic Club en Coia, na portada do Faro de Vigo o Celta viste unha camisola a raias verticais, a\u00ednda que \u00f3 ser a fotograf\u00eda en branco e negro non se distinguen as cores. Con todo non se volveu atopar ningunha outra fotograf\u00eda con esa camisola que non era nin a vermella nin a celeste. Hoxe as cores do uniforme do Celta son invariablemente a camisola celeste e pantal\u00f3n branco representando a bandeira galega. As camisolas suplentes, por\u00e9n, non te\u00f1en ning\u00fan dese\u00f1o nin cores fixas, nos \u00faltimos anos foron de cor vermella, negra ou mesmo laranxa.\nPara a tempada 2014-15, o Celta viste roupa da compa\u00f1\u00eda alem\u00e1 Adidas. A finais de 2012, tras numerosos problemas de abastecemento coa marca chinesa Li Ning, o Celta asinou un contrato para levar durante as seguintes catro tempadas roupa de Adidas. Os seus patrocinadores son; Citro\u00ebn na parte dianteira da camisola e Estrella Galicia na traseira, na cueira do pantal\u00f3n Abanca. Os uniformes son:\nPara a copa do rei, no partido de oitavos de final que enfrontou \u00f3 Celta co Real Madrid no Estadio Santiago Bernab\u00e9u, a compa\u00f1\u00eda alem\u00e1 Adidas dese\u00f1ou unha camisola suplente especial:\nPatrocinadores e provedores.\nO Celta ten coa compa\u00f1\u00eda automobil\u00edstica francesa Citro\u00ebn o acordo de patrocinio m\u00e1is longo na Liga de F\u00fatbol Profesional. Para situarnos nos comezos deste contrato hai que regresar \u00e1 tempada 1985-86, cando dende o centro de Vigo de PSA Peugeot Citro\u00ebn, unha das industrias de Galicia con m\u00e1is empregados, dec\u00eddese axudar \u00f3 equipo da cidade. O Celta manti\u00f1a ademais uns dos acordos m\u00e1is longos cun provedor de equipamento \u00f3 permanecer coa compa\u00f1\u00eda brit\u00e1nica Umbro durante vinte e catro tempadas na camisola celeste. Ademais, dende o ver\u00e1n de 2009 os vigueses levan na parte de atr\u00e1s da camisola o patrocinio da compa\u00f1\u00eda cervexeira Estrella Galicia.\nAntes da tempada 2010-11 o novo provedor dos ol\u00edvicos pasar\u00eda ser a compa\u00f1\u00eda Li Ning, firma chinesa en plena expansi\u00f3n mundial. Con todo, antes do comezo da tempada 2012-13 a compa\u00f1\u00eda entra en concurso de acredores, o que produce problemas de abastecemento do material deportivo. Debido a isto en decembro de 2012 o Celta asina un contrato polo cal os celti\u00f1as vestir\u00e1n equipamento da alem\u00e1 Adidas durante os seguintes catro anos.\nHimno.\nNon se sabe con certeza a orixe do himno do Celta, a\u00ednda que se cre que \u00e9 de orixe popular. Debido a esta incerteza, o ano de nacemento do himno \u00e9 desco\u00f1ecido, sendo a s\u00faa primeira referencia co\u00f1ecida unha gravaci\u00f3n durante o ascenso de 1969 en Bala\u00eddos. O himno, a parte da versi\u00f3n en galego, conta tam\u00e9n cunha versi\u00f3n en castel\u00e1n. A letra, que fai referencia \u00e1 historia e aos seareiros do Celta, comeza as\u00ed:\n\"Ala Celta a demostrar,\"\n\"por historia e tradici\u00f3n.\"\nTan popular como o mesmo \u00e9 a \"Foliada do Celta\" do grupo vigu\u00e9s A Roda. De feito, na d\u00e9cada de 1980 o equipo sa\u00eda \u00f3 campo \u00f3 son desta canci\u00f3n. Esta obra musical ten a s\u00faa orixe no disco \"Falemos Galego\" (1979), do cal \u00e9 a primeira canci\u00f3n. A letra da peza fai un percorrido falando da xente que acode \u00f3 estadio e as diferentes bancadas.\n\"D\u00edxolle o sobri\u00f1o \u00f3 t\u00edo, \u00f3 entrar en Bala\u00eddos,\"\n\"se ga\u00f1amos o domingo, f\u00e1goche socio de R\u00edo.\"\nOutros temas recorrentes do celtismo son canci\u00f3n populares como \"A Rianxeira\", canci\u00f3n musicada en 1947 por Anxo Romero Loxo, e o \"Miudi\u00f1o\". Nos \u00faltimo anos tam\u00e9n se converteu nunha canci\u00f3n popular do celtismo o tema \"1923\" do grupo Keltoi!. Esta canci\u00f3n, inclu\u00edda dentro do seu \u00e1lbum publicado en 2010 \"A nosa cinza\", fala dos sentimentos do celtismo, afoutando aos seareiros a animar.\n\"Ven connosco e xa o ver\u00e1s:berraremos sen parar, malia as gorxas rebentar,\"\"trala victoria final! Sempre Celta!\"\nCon motivo do centenario do club en 2023, o Celta encargoulle ao cantante madrile\u00f1o de ascendencia galega C Tangana a creaci\u00f3n dun himno conmemorativo, que veu a luz finalmente en xullo dese ano co t\u00edtulo \"Oliveira dos cen anos\". Ademais deste himno oficial, que contou cunha recepci\u00f3n maioritariamente positiva entre a afecci\u00f3n, outros artistas locais adicaron as s\u00faas propias canci\u00f3ns ao equipo aproveitando a efem\u00e9ride, como foi o caso de Xhamain, Ram\u00f3n Soto, Jairo Daponte ou Dioivo.\nEstadio.\nO Celta xoga os seus partidos como local no Estadio Municipal de Bala\u00eddos, situado na avenida do mesmo nome a uns tres quil\u00f3metros do centro hist\u00f3rico da cidade. Con 31.800 asentos, \u00e9 o segundo estadio de Galicia en capacidade, moi preto do Estadio Municipal de Riazor da Coru\u00f1a (34.600 asentos). As dimensi\u00f3ns do campo son de 105 x 69 metros. As bancadas do estadio son \"Tribuna\", \"Preferencia\", \"Gol\", \"Marcador\", \"Fondo\", \"R\u00edo Alto\" e \"R\u00edo Baixo\".\nO estadio foi inaugurado o 30 de decembro de 1928, cun partido entre o Celta e a Real Uni\u00f3n, partido no que venceron os celestes por 7-0. Foi dese\u00f1ado polo enxe\u00f1eiro Jenaro de la Fuente debido \u00f3 crecente n\u00famero de socios co que contaba o club. Con todo, o proxecto inicial tivo que ser modificado pola dificultade de conseguir o di\u00f1eiro preciso para a s\u00faa construci\u00f3n. O estadio puido ser finalmente rematado, contando no momento da fin da s\u00faa construci\u00f3n con capacidade para 22.000 espectadores, todos sentados e con localidades numeradas. Na s\u00faa inauguraci\u00f3n o estadio foi bendicido polo Padre Faustino, quen rematou o seu discurso cun \"Viva Galiza, Viva Vigo, Viva o Celta\".\nDurante os anos 1930 e 1940 suced\u00e9ronse as reformas, e en xullo de 1945 o estadio pasou a ser propiedade do club. En 1969 realizouse unha reforma el\u00e9ctrica, tras decidir o ent\u00f3n alcalde da cidade, Rafael Portanet, que o estadio deber\u00eda contar cunha boa instalaci\u00f3n luminosa para xogar partidos en horario nocturno. Xa dous anos antes, en 1967, comezaran unha serie de obras para reformar en profundidade t\u00f3dalas bancadas, d\u00e1ndolle a s\u00faa configuraci\u00f3n actual ag\u00e1s \u00e1 bancada de R\u00edo. As novas instalaci\u00f3ns foron inauguradas polo daquela alcalde Antonio Ramilo o 27 de marzo de 1971. A seguinte gran reforma comezou o 5 de decembro de 1980, con motivo do Mundial de 1982. Esta reforma levou \u00e1 demolici\u00f3n da bancada de R\u00edo e \u00e1 construci\u00f3n dunha m\u00e1is moderna con maior capacidade. Daquela o estadio ti\u00f1a capacidade para 38.000 espectadores, pasando aos 31.800 da d\u00e9cada dos 1990, debido \u00e1 obriga de t\u00f3dalas bancadas teren asentos.\nTam\u00e9n se fixeron obras no campo en 2004 con motivo da primeira participaci\u00f3n do Celta na s\u00faa historia na Liga de Campi\u00f3ns, e axeitando o estadio \u00e1 normativa da UEFA. A comezos da tempada 2012-13 acometeuse unha reforma para lavar a cara do vetusto estadio. Tapouse o foxo que circundaba o terreo de xogo e elimin\u00e1ronse algunhas das primeiras filas da bancada para suprimir os obst\u00e1culos entre a afecci\u00f3n e o terreo de xogo, emulando os campos de xogo ingleses.\nOutras instalaci\u00f3ns.\n\u00c1 parte do Estadio de Bala\u00eddos o Celta disp\u00f3n de m\u00e1is instalaci\u00f3ns. O propio estadio, amais do campo de f\u00fatbol, conta cun complexo polideportivo baixo as bancadas de R\u00edo Alto e R\u00edo Baixo, con d\u00faas pistas polideportivas, unha recta de atletismo, seis pistas de squash e unha sala de halterofilia. Est\u00e1n a\u00ed tam\u00e9n a oficina de aboados e a Tenda Oficial. Dende 2018 o antigo edificio do Mercantil, na R\u00faa do Pr\u00edncipe, acolle a sede social do club e outra Tenda Oficial, as\u00ed como un restaurante cunha Estrella Michel\u00edn.\nOutras instalaci\u00f3ns do club son:\nSeareiros.\nO Celta de Vigo conta con m\u00e1is de 22.500 abonados e 14.339 accionistas, alg\u00fans dos cales militan nalgunha das 87 pe\u00f1as das que disp\u00f3n o club \u00f3 longo do mundo. Destas pe\u00f1as, oitenta e tres te\u00f1en a s\u00faa orixe en Galicia, e o resto est\u00e1n espalladas por lugares como Guip\u00fascoa, Biscaia, Madrid, Barcelona, Caracas, Buenos Aires ou Santo Domingo. Os afeccionados do Celta ad\u00f3itanse denominar \"celtistas\", \"celestes\", \"c\u00e9lticos\" ou \"ol\u00edvicos\". Outro alcume que reciben os seareiros do Celta \u00e9 o de \"portugueses\", principalmente por parte dos seguidores do Deportivo da Coru\u00f1a en resposta \u00f3 seu alcume de \"turcos\".\nCon todo, o principal grupo de seareiros do Celta son os co\u00f1ecidos como Celtarras. Este grupo, fundado en 1987, \u00e9 de tendencia pol\u00edtica independentista de esquerdas, sendo un dos seus lemas m\u00e1is repetidos \"Por Galiza, polo Celta\". Este grupo de seareiros ten unha forte rivalidade cos Riazor Blues, pe\u00f1a ultra do Deportivo, ademais de con outros grupos como os Ultras Sur do Real Madrid. Por\u00e9n, gardan unha boa relaci\u00f3n con outros grupos galegos e os Herri Norte Taldea do Athletic Club.\nOs seareiros do Celta festexan as vitorias do equipo na fonte que forma parte do monumento \"Porta do Atl\u00e1ntico\", que se atopa na Praza de Am\u00e9rica, nas Travesas de Vigo, non lonxe de Bala\u00eddos.\nDatos do club.\nDatos do club en competici\u00f3ns europeas.\nParticipaci\u00f3ns en competici\u00f3ns europeas: 9\nCorpo t\u00e9cnico.\nAdestradores con m\u00e1is partidos.\n\"Os datos contabil\u00edzanse dende a tempada 1939-40 para Primeira, 1970-71 para Segunda e dende a 2001-02 para Segunda Divisi\u00f3n B ata a 2011-12. Non se contabilizan os partidos de copa do rei\".\nXunta directiva.\nPresidentes.\nLista de presidentes.\nFilial.\nO Real Club Celta de Vigo B \u00e9 o equipo filial do Celta. Fundado en 1989, milita no Grupo I da Segunda Divisi\u00f3n B e o seu adestrador \u00e9 On\u00e9simo S\u00e1nchez. Tradicionalmente ch\u00e1maselle Celta Turista, pois foi o Club Turista (despois Celta Turista) o seu \u00faltimo filial, antes de fusionarse co Celta, pasando a ser o seu equipo dependente. Foi unha canteira prol\u00edfera, que deu lugar a grandes xogadores, como Borja Oubi\u00f1a, Michel Salgado ou Xurxo Otero (os tres internacionais con Espa\u00f1a), ou Pablo Cou\u00f1ago bota de ouro do mundial sub-20 de 1999 en Nixeria.\nXogou d\u00faas veces a ligui\u00f1a de clasificaci\u00f3n para a segunda divisi\u00f3n.\nHistoricamente, os clubs filiais que tivo o Celta foron o Berb\u00e9s, o Gran Pe\u00f1a (despois Gran Pe\u00f1a Celtista), e o Club Turista (despois Celta Turista). Debido a que as SADs non poden ter clubs filiais independentes delas, durante a reconversi\u00f3n dos clubs a SADs os filiais integr\u00e1ronse dentro da estrutura dos clubs \"paternais\".\nXogadores da canteira.\nEstes son alg\u00fans dos xogadores que sa\u00edron da canteira celeste:\nBaloncesto.\nO Real Club Celta Baloncesto (anteriormente R.C. Celta Banco Sime\u00f3n, R.C. Celta Vigourban e Real Club Celta Indepo) \u00e9 un equipo feminino. Entre o seu palmar\u00e9s est\u00e1n cinco campionatos da Liga espa\u00f1ola de baloncesto feminino (1977, 1979, 1982, 1999, 2000), catro Copas da Ra\u00ed\u00f1a (1974, 1981, 1984, 2001) e doce Copas de Galicia (1996, 1997, 1998, 1999, 2001, 2002, 2003, 2005, 2007, 2008, 2009, 2011).\nDisputa os seus encontros no Complexo deportivo de Navia, est\u00e1 dirixido por Carlos Colinas e o seu patrocinador \u00e9 Construci\u00f3ns deportivas Indepo.\nAtletismo.\nNacemento.\nO equipo de atletismo do Celta de Vigo xurdiu por iniciativa de Manuel de Castro \"Handicap\", que tras volver dos Xogos Ol\u00edmpicos de 1924 quixo crear unha secci\u00f3n de atletismo para o club recentemente creado.\nO equipo naceu da man do directivo do Celta, irman de \"Handicap\" e campi\u00f3n de Galiza en lanzamento de peso e disco en 1921, Fernando de Castro Gonz\u00e1lez.\nDebutou o 14 de setembro de 1924 nos Campionatos Galegos de Atletismo en Vigo no extinto campo de Coia, obtendo catro vitorias individuais e o cuarto posto por equipos con s\u00f3 catro atletas en competici\u00f3n, ademais do futbolista Pinilla que quedou eliminado nos 100 m.\nTras volver competir nos campionatos galegos de 1925 a actividade foise dilu\u00edndo \u00f3 non disputarse estes nos anos 1926 e 1927, chegando a desaparecer e integrarse os seus atletas na Sociedade Atl\u00e9tica de Vigo.\nRexurdimento.\nNa primavera de 1950 o Celta volveu \u00f3 atletismo da man de Alfonso Posada como delegado da secci\u00f3n. Debutou nesta segunda etapa nos Campionatos de Vigo de ne\u00f3fitos e debutantes con bastante bo papel, e tam\u00e9n en Bala\u00eddos nos Campionatos Galegos absolutos no que alcanzou a segunda posici\u00f3n.\nNestes anos de historia o Celta foi batendo marcas ata ter atletas campi\u00f3ns de Espa\u00f1a, de Europa ou participando nos Xogos Ol\u00edmpicos. Rogelio Rivas foi o primeiro c\u00e9ltico en conseguir un r\u00e9cord de Espa\u00f1a absoluto (nos 100 m lisos) e tam\u00e9n o primeiro en asistir a uns Xogos Ol\u00edmpicos (Toquio 1964).\nO primeiro estranxeiro que militou nas filas do club foi o fin\u00e9s Jouko Kuha, quen acadou o r\u00e9cord mundial dos 3.000 metros obst\u00e1culos en 1968.\nF\u00fatbol Indoor.\nDende o ano 2011 o Celta tam\u00e9n compite na Liga espa\u00f1ola de f\u00fatbol indoor. Se ben o ano do seu debut non pasou da fase de grupos, demostrou unha gran progresi\u00f3n nesta competici\u00f3n, \u00f3 chegar a semifinais na tempada 2011-2012 onde foi eliminado polo Real Madrid, quen ser\u00eda o campi\u00f3n. Esta mellor\u00eda chegou \u00f3 apoxeo cando na terceira tempada se declarou campi\u00f3n do torneo ga\u00f1andolle a final \u00f3 Real Valladolid e sendo o celtista Jacobo Campos o mellor xogador da Liga Fertiberia de F\u00fatbol Indoor.\nO equipo est\u00e1 adestrado por Moncho Carnero e formado polos seguintes exfutbolistas profesionais:"}
