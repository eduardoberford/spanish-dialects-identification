{"id": "16790", "revid": "23204", "url": "https://gl.wikipedia.org/wiki?curid=16790", "title": "Orangut\u00e1n", "text": "Os orangut\u00e1ns (tam\u00e9n chamados orang-utan) son d\u00faas especies de grandes monos con brazos longos e pelo de cor avermellada, \u00e1s veces marr\u00f3n. Ambas as d\u00faas especies son nativas de Malaisia e de Indonesia. O nome orangut\u00e1n v\u00e9n do malaio \"orang hutan\", significando \"home do bosque\". Son a \u00fanica especie existente do x\u00e9nero \"Pongo\" e subfamilia \"Ponginae\", a\u00ednda que a subfamilia tam\u00e9n incl\u00fae o extinto \"Gigantopithecus\" e x\u00e9nero \"Sivapithecus\".\nOs orangut\u00e1ns son os m\u00e1is arb\u00f3reos dos grandes monos, pasando case todo o seu tempo nas \u00e1rbores, facendo nelas novos ni\u00f1os cada noite. Soamente se atopan nos bosques h\u00famidos das illas de Borneo e Sumatra. Estas d\u00faas pequenas e illadas poboaci\u00f3ns clasific\u00e1ronse como subespecies ata recentemente, que se elevaron de nivel. Desde 1996 clasific\u00e1banse en d\u00faas especies: o orangut\u00e1n de Borneo \"P. pygmaeus\", con tres subespecies, e o orangut\u00e1n de Sumatra \"P. abelii\". En 2017 distinguiuse unha terceira especie, \"P. tapanuliensis\", que vive nunha zona de Sumatra. As tres subespecies do orangut\u00e1n de Borneo son: \"P. p. pygmaeus\" no noroeste, \"P. p. morio\" no leste , e \"P. p. wurmbii\" no suroeste.\nOs orangut\u00e1ns est\u00e1n en gran perigo de extinci\u00f3n, debido \u00e1 destruci\u00f3n do seu h\u00e1bitat.\nComo os outros grandes simios, son notablemente intelixentes, usando ferramentas acot\u00edo; public\u00e1ronse probas no xornal \"Science\".\nS\u00f3 son feros cos seus conx\u00e9neres; son animais solitarios e feramente territoriais.\nEntre os principais centros de conservaci\u00f3n, destacan os de Borneo de Semenggok en Sarawak, e Sepilok preto de Sandakan en Sabah."}
{"id": "16791", "revid": "23204", "url": "https://gl.wikipedia.org/wiki?curid=16791", "title": "Donald Johanson", "text": "Donald Carl Johanson, nado en Chicago en 1943, \u00e9 un paleoantrop\u00f3logo estadounidense, que descubriu en Hadar co seu equipo o 24 de novembro de 1974 o esqueleto parcial dun hom\u00ednido de 3,18 mill\u00f3ns de anos no Tri\u00e1ngulo Afar de Etiop\u00eda. Ao esqueleto d\u00e9uselle o nome de Lucy e actualmente clasif\u00edcase como \"Australopithecus afarensis\".\nTraxectoria.\nFillo de inmigrantes suecos, quedou orfo aos dous anos e pasou a infancia en Hartford, Connecticut, a\u00ednda que comezou estudando qu\u00edmica, cambiou \u00e1 antropolox\u00eda e estudou con F. Clark Howell. En 1972 visita pola primeira vez o Tri\u00e1ngulo Afar, e decide organizar unha expedici\u00f3n paleontol\u00f3xica \u00e1 rexi\u00f3n, na que traballou entre 1973 e 1976 e na que se decubriron importantes f\u00f3siles, ademais de Lucy, entre os que destacan os f\u00f3siles de 13 individuos que se atoparon xuntos, o que se cre \u00e9 a m\u00e1is antiga evidencia de grupo social hom\u00ednido, e ao que se co\u00f1ece como a primeira familia.\nEn 1981 estableceu en Berkeley o Institute of Human Origins, que en 1998 trasladou \u00e1 Universidade estatal de Arizona"}
{"id": "16794", "revid": "83328", "url": "https://gl.wikipedia.org/wiki?curid=16794", "title": "Compilador", "text": "Un compilador \u00e9 un Programa inform\u00e1tico que transforma o c\u00f3digo fonte (c\u00f3digo escrito normalmente nunha linguaxe de alto nivel) nunha secuencia de instruci\u00f3ns (programa) que ser\u00e1 executada por un sistema computacional. O c\u00f3digo de alto nivel tam\u00e9n se designa como c\u00f3digo fonte ou \"source code\". O c\u00f3digo compilado designase como c\u00f3digo obxecto ou \"obxect code\".\nCaracter\u00edsticas.\nA arquitectura convencional dun compilador div\u00eddese en An\u00e1lise e S\u00edntese. A \"an\u00e1lise\" pode ser subdividida \u00e1 s\u00faa vez en an\u00e1lise l\u00e9xica, an\u00e1lise sint\u00e1ctica e an\u00e1lise sem\u00e1ntica. A \"S\u00edntese\" \u00e9 m\u00e1is variada, podendo estar composta polas etapas de xeraci\u00f3n de c\u00f3digo intermedio, optimizaci\u00f3n de c\u00f3digo e xeraci\u00f3n de c\u00f3digo final (ou c\u00f3digo m\u00e1quina). S\u00f3 esta \u00faltima etapa \u00e9 obrigatoria.\nNas linguaxes de programaci\u00f3n h\u00edbridas, o compilador ten o papel de converter o c\u00f3digo fonte nun c\u00f3digo chamado de \"byte code\", que \u00e9 unha linguaxe de baixo nivel. Un exemplo deste comportamento \u00e9 o do compilador da linguaxe Java que, en vez de xerar c\u00f3digo da m\u00e1quina h\u00f3spede (onde se est\u00e1 executando o compilador), xera un c\u00f3digo universal, entendible por calquera \"int\u00e9rprete Java\", chamado \"Java Byte Code\".\nUn compilador \u00e9 un dos dous tipos m\u00e1is xerais de tradutores, sendo que o segundo tipo que a el debe compararse \u00e9 un int\u00e9rprete.\nNormalmente, o c\u00f3digo fonte est\u00e1 escrito nunha linguaxe de programaci\u00f3n de alto nivel, con gran capacidade de abstracci\u00f3n, e o c\u00f3digo obxecto nunha linguaxe de baixo nivel, como unha secuencia de instruci\u00f3ns a executar pola CPU(s).\nO proceso de compilaci\u00f3n componse de an\u00e1lise e s\u00edntese. A an\u00e1lise ten como obxectivo entender o c\u00f3digo fonte e representalo nunha estrutura intermedia. A s\u00edntese constr\u00fae o c\u00f3digo obxecto a partir desta representaci\u00f3n intermedia.\nA \"an\u00e1lise\" pode ser subdividida a\u00ednda en an\u00e1lise l\u00e9xica, an\u00e1lise sint\u00e1ctica e an\u00e1lise sem\u00e1ntica. A \"s\u00edntese\" \u00e9 m\u00e1is variada, podendo estar composta polas etapas de xeraci\u00f3n de c\u00f3digo intermedio, optimizaci\u00f3n de c\u00f3digo e xeraci\u00f3n de c\u00f3digo final (ou c\u00f3digo m\u00e1quina), e soamente esta \u00faltima etapa \u00e9 obrigatoria.\nClasicamente, un compilador traduce un programa dunha linguaxe textual facilmente entendida por un ser humano para unha linguaxe de m\u00e1quina, espec\u00edfica dun procesador e sistema operativo. Por\u00e9n, son com\u00fans os compiladores que xeran c\u00f3digo para unha m\u00e1quina virtual que \u00e9, despois, procesada por un int\u00e9rprete.\nEn linguaxes de programaci\u00f3n h\u00edbridas, o compilador ten o papel de converter o c\u00f3digo fonte nun c\u00f3digo chamado \"byte code\", que \u00e9 unha linguaxe de baixo nivel. Un exemplo deste comportamento \u00e9 o do compilador da linguaxe Java que, en vez de xerar c\u00f3digo da m\u00e1quina hospedeira (onde se est\u00e1 executando o compilador), xera c\u00f3digo chamado \" Java Bytecode\".\nUn compilador ch\u00e1mase de \"compilador Just in Time\" (JIT) cando o seu proceso de compilaci\u00f3n ocorre xusto cando se chama ao c\u00f3digo. Normalmente, o usuario ten a percepci\u00f3n de que un compilador JIT \u00e9 un int\u00e9rprete.\nMoitos compiladores incl\u00faen preprocesadores. Un preprocesador normalmente \u00e9 respons\u00e1bel das mudanzas no c\u00f3digo fonte destinadas de acordo coas decisi\u00f3ns tomadas en tempo de compilaci\u00f3n. Por exemplo, un programa en C permite instruci\u00f3ns condicionais para o preprocesador que, ao preprocesarse, incluir\u00e1 ou non parte do c\u00f3digo segundo que unha asertiva l\u00f3xica sexa verdadeira ou falsa, ou simplemente un termo estea definido ou non. Tecnicamente, os preprocesadores son moito m\u00e1is simples que os compiladores e vense polos desenvolvedores como programas \u00e1 parte, a pesar de que esa visi\u00f3n non sexa necesariamente compartida polo usuario.\nOutra parte separada do compilador que moitos usuarios ven como integrada \u00e9 o linker, coa funci\u00f3n de unir varios programas xa compilados dunha forma independente e unificalos nun programa execut\u00e1bel. Iso incl\u00fae colocar o programa final nun formato compat\u00edbel coas necesidades do sistema operativo para cargalo en memoria e colocalo en execuci\u00f3n."}
{"id": "16795", "revid": "98629", "url": "https://gl.wikipedia.org/wiki?curid=16795", "title": "Linguaxe de alto nivel", "text": "Linguaxe de alto nivel \u00e9 como se denomina na Ciencia da Computaci\u00f3n a linguaxe de programaci\u00f3n cun nivel de abstracci\u00f3n relativamente elevado, lonxe do c\u00f3digo de m\u00e1quina e m\u00e1is pr\u00f3ximo \u00e1 linguaxe humana. Poderiamos dicir que o que se persegue \u00e9 xerar un c\u00f3digo que arranxe un problema de maneira m\u00e1is r\u00e1pida e sinxela. Isto quere dicir que imos obter un c\u00f3digo m\u00e1is sinxelo de entender e que pode ser v\u00e1lido para diferentes m\u00e1quinas e sistemas operativos.\nSubxectividade do criterio.\nPor se tratar dunha clasificaci\u00f3n subxectiva, isto \u00e9, sen l\u00edmites ben definidos, \u00e9 posible afirmar que \"determinada linguaxe pode ser m\u00e1is \"humana\" ca outra\". A pesar diso, por cuesti\u00f3n de practicidade e obxectividade, a clasificaci\u00f3n lim\u00edtase xeralmente a \"linguaxe de alto nivel\" e \"linguaxe ensambladora\".\nExpresividade para unha linguaxe de programaci\u00f3n.\n\u00c1 parte de criterios subxectivos de \"proximidade \u00e1 linguaxe humana\", hai criterios m\u00e1is obxectivos que te\u00f1en en conta o \"potencial de expresividade\", en termos de capacidade media de expresi\u00f3n por palabra ou por cada SLOC. Isto \u00e9 fundamental en termos de produtividade: existen estudos que proban que o n\u00famero de SLOC por persoa e d\u00eda se mant\u00e9n constante.\nPor outra banda, en canto a este criterio de expresividade para unha linguaxe de programaci\u00f3n, hai que ter en conta non s\u00f3 a expresividade das instruci\u00f3ns da linguaxe, sen\u00f3n tam\u00e9n as librar\u00edas asociadas existentes e acces\u00edbeis que te\u00f1en API para esa linguaxe.\nVantaxes e inconvenientes.\nVantaxes.\nNormalmente, ac\u00e9ptase que unha linguaxe de alto nivel favorece:\nInconvenientes.\nAs\u00ed mesmo, ac\u00e9ptase que unha linguaxe de alto nivel sacrifica:\nDiferenzas respecto \u00e1 linguaxe de baixo nivel.\nQue a linguaxe sexa de \"baixo nivel\" quere dicir que a abstracci\u00f3n entre a linguaxe e o hardware \u00e9 menor. Unha linguaxe de baixo nivel estar\u00e1 m\u00e1is orientada ao control do hardware subxacente, tanto no tipo de instruci\u00f3ns dispo\u00f1ibles, como no estilo de programaci\u00f3n dispo\u00f1ible. Un exemplo de linguaxe de baixo nivel, \u00e9 a linguaxe ensambladora.\nExemplos.\nAlg\u00fans exemplos de linguaxes de alto nivel (con diferentes niveis de abstracci\u00f3n) son:"}
{"id": "16796", "revid": "1131", "url": "https://gl.wikipedia.org/wiki?curid=16796", "title": "ADA", "text": ""}
{"id": "16797", "revid": "25871", "url": "https://gl.wikipedia.org/wiki?curid=16797", "title": "R\u00edo Para\u00edba do Sul", "text": "O r\u00edo Para\u00edba do Sul e un r\u00edo brasileiro que nace no estado de S\u00e3o Paulo, percorre unha parte do sueste de Minas Xerais, fai o linde natural deste estado co de R\u00edo de Xaneiro, e desemboca no oc\u00e9ano Atl\u00e1ntico. A s\u00faa cunca hidrogr\u00e1fica est\u00e1 situada entre as latitudes 20\u00b026' e 23\u00b039'S e as lonxitudes 41\u00b0 e 46\u00b030'W e ten unha \u00e1rea duns 57.000\u00a0km\u00b2, que se espalla polos tres estados.\nLocalizaci\u00f3n e caracter\u00edsticas.\nA rexi\u00f3n do r\u00edo Para\u00edba do Sul (tam\u00e9n co\u00f1ecido como r\u00edo Para\u00edba) enc\u00f3ntrase hoxe cos seus ecosistemas moi alterados. A foresta orixinal (co\u00f1ecida como \"Mata Atl\u00e1ntica\") actualmente s\u00f3 existe en parques e reservas forestais. O propio r\u00edo ten o seu curso mudado por sucesivas represas, destinadas a abastecer de auga e electricidade as poboaci\u00f3ns veci\u00f1as, inclu\u00edndo as grandes cidades do seu vale nos estados de S\u00e3o Paulo e R\u00edo de Xaneiro, e tam\u00e9n a rexi\u00f3n metropolitana da cidade de R\u00edo de Xaneiro. A grande actividade industrial e as poboaci\u00f3ns nas s\u00faas marxes botan nel unha importante cantidade de poluci\u00f3n.\nA rexi\u00f3n central do Val do Para\u00edba foi a primeira gran rexi\u00f3n produtora de caf\u00e9 no Brasil no s\u00e9culo XIX, coa s\u00faa econom\u00eda baseada en grandes propiedades rurais e no traballo escravo. Coa perda de importancia da s\u00faa produci\u00f3n cafeteira para o interior do estado de S\u00e3o Paulo, houbo un estancamento econ\u00f3micoa. Despois da creaci\u00f3n da \"Compa\u00f1ia Sider\u00farxica Nacional\" (a primeira f\u00e1brica de aceiro do Brasil, creada por Get\u00falio Vargas no 1943) a rexi\u00f3n pasou por un proceso de industrializaci\u00f3n que a transformou nunha das m\u00e1is importantes rexi\u00f3ns industriais do Brasil.\nO val do r\u00edo Para\u00edba do Sul \u00e9 atravesado polo ferrocarril \"Estrada de Ferro Central do Brasil\" e pola estrada \"Rodovia Presidente Dutra\", que ligan a rexi\u00f3n coas cidades do R\u00edo de Xaneiro e de S\u00e3o Paulo.\nCidades m\u00e1is grandes do val do R\u00edo Para\u00edba do Sul.\nNo estado de S\u00e3o Paulo\nNo estado do R\u00edo de Xaneiro\nNo estado de Minas Xerais"}
{"id": "16798", "revid": "158", "url": "https://gl.wikipedia.org/wiki?curid=16798", "title": "Akbar o Grande", "text": ""}
{"id": "16801", "revid": "98629", "url": "https://gl.wikipedia.org/wiki?curid=16801", "title": "Byte", "text": "Un byte (pronunciado \"bait\") ou octeto \u00e9 un dos tipos de datos usados en computaci\u00f3n para especificar o tama\u00f1o ou cantidade da memoria ou da capacidade de almacenamento dun computador. Normalmente corresponde con 8 bits (v\u00e9xanse detalles mais embaixo).\nSignificados.\nA palabra \"byte\" ten varios significados, todos pr\u00f3ximos entre si:\nUn byte \u00e9 sempre \"at\u00f3mico\" no sistema, o que significa que \u00e9 a m\u00e1is pequena unidade de memoria enderezable (\u00e1 que se pode acceder directamente). Un byte de 8 bits pode conter 256 valores posibles (28 = 256) \u2014 o suficiente para almacenar ben un enteiro sen sinal entre 0 e 255, ben un enteiro con sinal entre -128 e 127 ou ben un car\u00e1cter de 7 bits (tal como a ASCII) ou 8 bits.\nOutras designaci\u00f3ns.\nO byte de 8 bits tam\u00e9n se chama octeto, especialmente no contexto de redes de computadores e telecomunicaci\u00f3ns, reflectindo a cantidade de bits que ten.\n\u00c1 metade dun byte (4 bits), d\u00e1selle o nome de nibble ou semioctecto.\nCantidades.\nOs prefixos quilo-, mega--, xiga- etc. consid\u00e9ranse potencias de 1024 no canto de potencias de 1000. Isto \u00e9 as\u00ed porque 1024 \u00e9 a potencia de 2 (210) m\u00e1is preto de 1000. Utilizase unha potencia de 2 porque se traballa nun sistema binario.\nNo 1998 creouse un novo sistema de prefixos para denotar m\u00faltiplos binarios pola IEC. Oficialmente, o patr\u00f3n IEC especifica que os prefixos do SI usar\u00e1nse s\u00f3 para m\u00faltiplos en base 10 e xamais en base 2."}
{"id": "16802", "revid": "22570", "url": "https://gl.wikipedia.org/wiki?curid=16802", "title": "Bit", "text": "Bit (contracci\u00f3n de \"d\u00edxito binario\", \u201c\"BI/nary digi/T\"\u201d en ingl\u00e9s) \u00e9 a menor unidade de informaci\u00f3n usada na Teor\u00eda de cordas e na gravaci\u00f3n. Un bit ten un \u00fanico valor, 0 ou 1, tam\u00e9n interpretado como verdadeiro ou falso, ou neste contexto calquera dous valores mutuamente exclusivos.\nCaracter\u00edsticas.\nFisicamente, o valor dun bit \u00e9, dun xeito xeral, almacenado como unha carga el\u00e9ctrica que, dependendo se se sit\u00faa por enriba ou abaixo dun nivel de carga, corresponderalle un \"0\" ou un \"1\".\nA\u00ednda que os computadores te\u00f1en instruci\u00f3ns (ou comandos) que poden manipular bits, xeralmente a informaci\u00f3n almac\u00e9nase en m\u00faltiplos de bits, chamados bytes, de 8 bits ou octetos. Existen tam\u00e9n termos para referirse a m\u00faltiplos de bits usando patr\u00f3ns prefixados, como kilobit (kb), megabit (Mb) e xigabit (Gb), que non se deben confundir cos respectivos kilobyte (kB), megabyte (MB) e xigabyte (GB).\nEn telecomunicaci\u00f3ns, o volume de tr\u00e1fico en redes de computadores son descritos xeralmente en termos de bits por segundo (bps). \nComo exemplos:\nAbreviaci\u00f3n.\nEsta unidade consta no Sistema Internacional de Unidades, polo que a s\u00faa abreviaci\u00f3n ou s\u00edmbolo est\u00e1 oficializada uniformemente en t\u00f3dolos pa\u00edses.Hai d\u00faas propostas para simbolizar esta unidade cando se combina cos prefixos oficiais:\nEstas d\u00faas organizaci\u00f3ns son:\nA diferenza oficializadora entre elas poder\u00eda consistir:"}
{"id": "16803", "revid": "54334", "url": "https://gl.wikipedia.org/wiki?curid=16803", "title": "Teor\u00eda da informaci\u00f3n", "text": "A Teor\u00eda da informaci\u00f3n \u00e9 unha rama da teor\u00eda da probabilidade e da matem\u00e1tica estat\u00edstica relacionada con sistemas de comunicaci\u00f3n, transmisi\u00f3n de datos, criptograf\u00eda, codificaci\u00f3n, teor\u00eda do ru\u00eddo, correcci\u00f3n de erros, compresi\u00f3n de datos etc. Non se debe confundir coa tecnolox\u00eda da informaci\u00f3n.\nClaude E. Shannon (1916-2001) \u00e9 co\u00f1ecido como \"o pai da teor\u00eda da informaci\u00f3n\". A s\u00faa teor\u00eda foi a primeira a considerar comunicaci\u00f3n como un problema matem\u00e1tico rigorosamente embasado na estat\u00edstica e deu aos enxe\u00f1eiros da comunicaci\u00f3n un modo de determinar a capacidade dunha canle de comunicaci\u00f3n en termos de ocorrencia de bits. A teor\u00eda non se preocupa coa sem\u00e1ntica dos dados, mais pode envolver aspectos relacionados coa perda de informaci\u00f3n na compresi\u00f3n e na transmisi\u00f3n de mensaxes con ru\u00eddo na canle.\nAc\u00e9ptase en xeral que a moderna disciplina da teor\u00eda da informaci\u00f3n\ncomezou coa publicaci\u00f3n do artigo \"The Mathematical Theory of Communication\" por Claude E. Shannon no Bell Systen Technical Journal en xullo e outubro de 1948. No proceso de desenvolvemento dunha teor\u00eda da comunicaci\u00f3n que puidese ser aplicada por enxe\u00f1eiros el\u00e9ctricos para proxectar sistemas de telecomunicaci\u00f3n mellores, Shannon definiu unha medida chamada de entrop\u00eda, definida como:\nformula_1\nonde formula_2 \u00e9 o logaritmo na base 2, que determina o grao de caoticidade da distribuci\u00f3n de probabilidade formula_3 e pode ser usada para determinar a capacidade do canle necesaria para transmitir a informaci\u00f3n.\nA medida de entrop\u00eda de Shannon pasou a considerarse como unha medida da \"informaci\u00f3n\" contida nunha mensaxe, en oposici\u00f3n \u00e1 parte da mensaxe que est\u00e1 estritamente determinada (polo tanto prev\u00edsibel) por estruturas inherentes, como por exemplo a redundancia da estrutura das linguaxes ou das propiedades estat\u00edsticas dunha linguaxe, relacionadas \u00e1s frecuencias de ocorrencia de diferentes letras (monemas) ou de pares, tr\u00edos, (fonemas) etc., de palabras. Vexa cadea de Markov.\nA entrop\u00eda como definida por Shannon est\u00e1 intimamente relacionada \u00e1 entrop\u00eda definida por f\u00edsicos. Boltzmann e Gibbs ficeran un traballo considerable sobre termodin\u00e1mica estat\u00edstica. Este traballo foi a inspiraci\u00f3n para se adotar o termo entrop\u00eda en teor\u00eda da informaci\u00f3n. Hai unha profunda relaci\u00f3n entre entrop\u00eda nos sentidos termodin\u00e1mico e informacional. Por exemplo, o demo de Maxwell necesita informaci\u00f3ns para reverter a entrop\u00eda termodin\u00e1mica e a obtenci\u00f3n desas informaci\u00f3ns equilibra exactamente a ganancia termodin\u00e1mica que o demo alcanzar\u00eda doutro xeito.\nOutras medidas de informaci\u00f3n \u00fatiles incl\u00faen a informaci\u00f3n mutua, que \u00e9 unha medida da correlaci\u00f3n entre dous conxuntos de sucesos. A informaci\u00f3n mutua def\u00ednese por dous eventos \"X\" e \"Y\" como:\nformula_4\nonde formula_5 \u00e9 a entrop\u00eda conxunta (\"joint entropy\") ou\nformula_6\nA informaci\u00f3n mutua est\u00e1 relacionada de forma moi pr\u00f3xima con testes estat\u00edsticos como o teste de raz\u00f3n logar\u00edtmica e mais co teste Chi-cadrado.\nA teor\u00eda da informaci\u00f3n de Shannon \u00e9 apropiada para medir incerteza sobre un espazo desordenado. Unha medida alternativa de informaci\u00f3n foi criada por Fisher para medir incerteza sobre un espazo ordenado. Por exemplo, a informaci\u00f3n de Shannon \u00e9 usada sobre un espazo de letras do alfabeto, xa que letras non te\u00f1en 'distancias' entre elas. Para informaci\u00f3n sobre valores de par\u00e1metros continuos, como as alturas de persoas, \u00fasase a informaci\u00f3n de Fisher, xa que os tama\u00f1os estimados te\u00f1en unha distancia ben definida.\nAs diferenzas na informaci\u00f3n de Shannon corresponden a un caso especial da distancia de Kullback-Leibler da estat\u00edstica Bayesiana, unha medida de distancia entre distribuci\u00f3ns de probabilidade a priori e a posteriori.\nAndrei Nikolaevich Kolmogorov introduciu unha medida de informaci\u00f3n baseada no menor algoritmo que pode computala (vexa complexidade de Kolmogorov)."}
{"id": "16804", "revid": "67049", "url": "https://gl.wikipedia.org/wiki?curid=16804", "title": "Demo de Maxwell", "text": "De acordo coa segunda lei da termodin\u00e1mica, a entrop\u00eda dun sistema illado non dimin\u00fae( \"Todo Sistema abandonado \u00e1 s\u00faa propia sorte dexenera\" ). Para mostrar que tal lei ten car\u00e1cter estat\u00edstico, J.C. Maxwell, no 1871, argumentou que a presenza dun \u201cdemo\u201d intelixente microsc\u00f3pico violar\u00eda esa lei!\nEse min\u00fasculo ser intelixente conseguir\u00eda observar o estado microsc\u00f3pico dun sistema f\u00edsico e aproveitar a ocorrencia de flutuaci\u00f3ns favor\u00e1beis para diminu\u00edr a entrop\u00eda.\nSegundo Maxwell :\nPor que este \u201cdemo\u201d non viola a 2a lei da termodin\u00e1mica?\nDesde ent\u00f3n, inn\u00fameros f\u00edsicos tentaron escapar desta posibilidade. Szilard (1929) fixo un grande avance ao argumentar que a ca\u00edda de entrop\u00eda do gas compensar\u00edase cun aumento da entrop\u00eda na cabeza do \u201cdemo\u201d. Esmiuzando esta idea, na d\u00e9cada de 1950, Brillouin e Gabor argumentaron que a medici\u00f3n que o \u201cdemo\u201d fai da posici\u00f3n dunha mol\u00e9cula \u00e9 o que levar\u00eda a un aumento compensatorio de entrop\u00eda (a absorci\u00f3n dun fot\u00f3n disipa enerx\u00eda).\nCando todo parec\u00eda resolto, Charles Bennett (IBM) \u2013 que se dera a co\u00f1ecer ao mostrar que \u00e9 pos\u00edbel facer calquera computaci\u00f3n de maneira revers\u00edbel \u2013 mostrou que \u00e9 o borrado de informaci\u00f3n o que disipa enerx\u00eda no \u201cdemo\u201d, e non a mera realizaci\u00f3n dunha medici\u00f3n!\nEsta explicaci\u00f3n \u00e9 hoxe en d\u00eda a hexem\u00f3nica, mais a\u00ednda hai disc\u00edpulos de Brillouin que a combaten."}
{"id": "16805", "revid": "98629", "url": "https://gl.wikipedia.org/wiki?curid=16805", "title": "Complexidade de Kolmogorov", "text": "A complexidade de Kolmogorov \u00e9 unha teor\u00eda da informaci\u00f3n e da aleatoriedade, profunda e sofisticada, que trata da cantidade de informaci\u00f3n dos obxectos individuais, medida a trav\u00e9s do tama\u00f1o da s\u00faa menor descrici\u00f3n algor\u00edtmica. \u00c9 unha noci\u00f3n moderna de aleatoriedade, e ref\u00edrese a un concepto puntual de aleatoriedade, no canto dunha aleatoriedade media como o fai a teor\u00eda da probabilidade. \u00c9 un ramo derivado da teor\u00eda da informaci\u00f3n de Claude E. Shannon, a\u00ednda que hoxe poida ser considerada unha \u00e1rea de investigaci\u00f3n madura e aut\u00f3noma.\nA complexidade de Kolmogorov define unha nova teor\u00eda da informaci\u00f3n, chamada teor\u00eda algor\u00edtmica da informaci\u00f3n (por tratar con algoritmos). \u00dasase a M\u00e1quina de Turing como mecanismo para describir os obxectos (para definir os algoritmos).\nOrixe.\nA complexidade de Kolmogorov ten s\u00faa orixe nos anos 1960, cando Andrei Kolmogorov, Ray Solomonoff e Gregory Chaitin desenvolveron, de forma independente, unha teor\u00eda da informaci\u00f3n baseada no tama\u00f1o dos programas para a M\u00e1quina de Turing. Acordouse chamar a \u00e1rea xenericamente como \"complexidade de Kolmogorov\" en homenaxe ao famoso matem\u00e1tico ruso, e fundador da \u00e1rea, Andrei Nikolaevich Kolmogorov (1903-1987).\nDefinici\u00f3n.\nA complexidade de Kolmogorov est\u00e1 definida sobre o conxunto de cadeas binarias (secuencias de ceros e uns). Ela asocia a cada cadea binaria un valor num\u00e9rico que \u00e9 s\u00faa \"complexidade\".\nA complexidade de Kolmogorov pode ser definida simplificadamente como o tama\u00f1o do menor programa (ou descrici\u00f3n algor\u00edtmica) que calcula na M\u00e1quina de Turing unha determinada cadea binaria.\nEs\u00edxese que o conxunto de descrici\u00f3ns (programas) forme un conxunto libre de prefixo, e ch\u00e1mase a esta complexidade \"complexidade de prefixo\", representada por formula_1. Para salientar a M\u00e1quina que est\u00e1 sendo usada para definir a complexidade podemos escribir formula_2 en vez de formula_1, onde formula_4 \u00e9 unha M\u00e1quina de Turing en particular.\nTam\u00e9n podemos definir unha complexidade condicional, formula_5, definida como o tama\u00f1o do programa que calcula formula_6 a partir de formula_7, que \u00e9 dado como entrada do programa. Intuitivamente, formula_5 representa a cantidade de informaci\u00f3n que debemos sumar \u00e1 informaci\u00f3n en formula_7 para calcular formula_6.\n\u00c9 importante que se fundamente ben o concepto de descrici\u00f3n (ou sexa, formalmente definido como un programa para a m\u00e1quina de Turing) para evitar paradoxos. Os paradoxos (ou antinom\u00edas) son bastante frecuentes na historia da matem\u00e1tica. Podemos citar o famoso \"paradoxo do barbeiro\", de Bertrand Russel, que di que \"o barbeiro \u00e9 aquel que afeita aos homes que non se afeitan a si mesmos\". O paradoxo \u00e9 obtido ao preguntar se o barbeiro se barbea a si mesmo.\nM\u00e1quina de Turing.\nA M\u00e1quina de Turing \u00e9 un dispositivo que foi proposto en 1936 por Alan Turing co obxectivo de formalizar matematicamente o que entendemos por \"computador\". Ela est\u00e1 formada basicamente por unha fita (cinta) na cal un cabezallo pode escribir s\u00edmbolos dun conxunto predefinido, e as\u00ed c\u00e1lculos de diversos tipos poden ser feitos apenas cos movementos deste cabezal sobre a fita.\nUnha propiedade importante da M\u00e1quina de Turing \u00e9 a \"universalidade\", ou sexa, a capacidade da M\u00e1quina de Turing de \"simular\" calquera outra m\u00e1quina. Por isto, podemos chamala \"m\u00e1quina universal\".\nTeorema da Invarianza.\nDa forma como foi definido, pode parecer que a complexidade de Kolmogorov permanece dependente da m\u00e1quina escollida como m\u00e1quina de referencia. Por\u00e9n, existe un teorema (chamado Teorema da Invarianza) que proba que todas as m\u00e1quinas universais (ou sexa, que ten a capacidade de simular todas as outras m\u00e1quinas de Turing concibibles) resultan no mesmo valor de complexidade, a non ser por unha constante que \u00e9 asintoticamente desprezable:\nformula_11, para algunha constante formula_12, e\nformula_13 e formula_14 son d\u00faas m\u00e1quinas universais calquera.\nIsto significa que a complexidade pasa a ser un atributo intr\u00ednseco do obxecto, independente da m\u00e1quina universal escollida como m\u00e1quina de referencia.\nPrincipio de Occam.\nAo medir a complexidade dunha cadea polo tama\u00f1o do menor programa, a complexidade de Kolmogorov reedita un antigo principio, de autor\u00eda de William de Ockham (1285?-1349?), que ficou co\u00f1ecido como Principio de Occam, que di que \"as entidades non deben ser multiplicadas innecesariamente\".\nO Principio de Occam significa que entre todas as teor\u00edas que explican un fen\u00f3meno, a m\u00e1is simple (ou menor) \u00e9 a mellor para este fin. Isto ten evidentes connotaci\u00f3ns filos\u00f3ficas relacionadas coa expresividade dos m\u00e9todos de descrici\u00f3n e cos sistemas formais.\nAlgunhas propiedades.\nTrivialmente, formula_15, para alg\u00fan formula_12, onde formula_17 denota o tama\u00f1o da cadea (string) formula_6, xa que calquera cadea pode ser computada por un programa que a te\u00f1a almacenada literalmente no programa.\nTam\u00e9n sabemos que formula_19, xa que, na complexidade condicional, a presenza de formula_7 \u00e9 unha informaci\u00f3n a m\u00e1is que \u00e9 dada ao programa que calcular\u00e1 formula_6.\nSe formula_6 denota unha cadea binaria que \u00e9 resultado dun formula_23-proceso de Bernoulli, ent\u00f3n formula_24 en probabilidade, onde formula_25 \u00e9 a entrop\u00eda do proceso. Isto significa que formula_1 \u00e9 asintoticamente converxente \u00e1 entrop\u00eda da teor\u00eda da informaci\u00f3n cl\u00e1sica.\nIncompresividade de cadeas binarias.\nSe para unha cadea binaria formula_6, formula_28, para alg\u00fan formula_12, ent\u00f3n dicimos que formula_6 \u00e9 incompresible.\nKolmogorov asociou o concepto de incompresividade co concepto de aleatoriedade, co obxectivo de definir \"secuencias aleatorias\", e as\u00ed fornecer unha base te\u00f3rica para probabilidades e estat\u00edstica.\nObxectivo da complexidade de Kolmogorov.\nO obxectivo orixinal do traballo de Kolmogorov era obter unha definici\u00f3n formal de secuencia aleatoria. Kolmogorov observou que algunhas secuencias binarias pod\u00edan comprimirse algoritmicamente. Hoxe en d\u00eda, a maior\u00eda das persoas est\u00e1n afeitas a usar programas de compresi\u00f3n de datos, tales como winzip, gzip etc. As\u00ed, a idea de que os datos se poidan comprimir non \u00e9 estra\u00f1a.\n\u00c9 doado entender que un n\u00famero como 1\u00a0000\u00a0000\u00a0000 na base 10 pode facilmente expresarse como formula_31, mentres que o n\u00famero 5\u00a0321\u00a0478\u00a0927, escollido arbitrariamente, non poder\u00eda ser expresado desta forma compacta.\nSe tomarmos as cadeas binarias 11111111111111111111 e 10110011010111011010, aceptar\u00edamos facilmente a segunda como resultante do lanzamento sucesivo dunha moeda honesta (1=cara e 0=coroa); por\u00e9n, dificilmente a primeira secuencia poder\u00eda ser resultado dun experimento realmente aleatorio. Notamos que a primeira cadea poder\u00eda ser computada polo programa:\nFOR I=1 TO 20 PRINT 1\nQue \u00e9 un programa pequeno en relaci\u00f3n ao tama\u00f1o da cadea. A segunda cadea non pode ser calculada por un programa tan curto, pois el deber\u00e1 conter a propia cadea literalmente almacenada dentro do programa:\nPRINT 10110011010111011010\nKolmogorov postulou que as secuencias que non poden ser comprimidas algoritmicamente nunha descrici\u00f3n de tama\u00f1o moito menor que a secuencia orixinal son secuencias aleatorias (no sentido estoc\u00e1stico do termo). Esta definici\u00f3n s\u00f3 funciona se se admiten soamente descrici\u00f3ns dentro dunha clase de descrici\u00f3ns libres de prefixo (ou sexa que ningunha descrici\u00f3n sexa prefixo doutra da clase).\nDesigualdade de Kraft.\nA raz\u00f3n para esixir que o conxunto de descrici\u00f3ns (programas) forme un conxunto libre de prefixo debese a desigualdade de Kraft, expresi\u00f3n ben co\u00f1ecida na teor\u00eda da informaci\u00f3n cl\u00e1sica. Ela significa que a serie formula_32 converxe. Esta \u00e9 unha propiedade importante da complexidade de Kolmogorov.\nSecuencias Aleatorias de Martin-L\u00f6f.\nUnha resposta consistente ao problema de definir o concepto de secuencia aleatoria foi dada por Martin-L\u00f6f. A definici\u00f3n de Martin-L\u00f6f bas\u00e9ase na teor\u00eda da medida, e na existencia dun conxunto efectivo nulo m\u00e1ximo, no conxunto das cadeas binarias. Isto significa a existencia dun conxunto nulo (con baixa probabilidade de ocorrencia) que cont\u00e9n todos os conxuntos nulos cuxas cadeas poden ser algoritmicamente xeradas. Esta definici\u00f3n equivale a afirmar a existencia dun teste de aleatoriedade universal. Interesante observar que a definici\u00f3n de Martin-L\u00f6f \u00e9 equivalente \u00e1 definici\u00f3n de secuencia aleatoria dada pola complexidade de Kolmogorov (v\u00eda incompresividade das cadeas).\nAplicaci\u00f3ns.\nSolomonoff propuxo o uso da regra de Bayes para obter previsi\u00f3n indutiva, ou sexa, para prever a secuencia dunha cadea binaria. Para isto el usou como probabilidade previa a probabilidade universal, que pode ser definida como formula_33, porque ela domina toda probabilidade previa semi-computable concibible. Isto constit\u00faese no n\u00facleo dos m\u00e9todos de intelixencia artificial MDL (minimum description length) e MML (minimum message length).\nA complexidade formula_5 induce un concepto de distancia (ou similitude), chamada distancia de informaci\u00f3n, que \u00e9 unha medida \"a priori\" e absoluta sobre o conxunto das cadeas binarias. Esta distancia pode ser aplicada en diversos e diferentes contextos de forma moi similar a outras medidas de distancia definidas nas matem\u00e1ticas. O interesante \u00e9 que podemos aproximar esta medida usando un programa compresor de dados e efectuar medici\u00f3ns emp\u00edricas. Dest\u00e1canse como aplicaci\u00f3ns desta distancia o reco\u00f1ecemento dos xenomas, a clasificaci\u00f3n autom\u00e1tica de m\u00fasica, e o establecemento dunha xerarqu\u00eda de linguaxes humanas.\nChaitin constru\u00edu un paradoxo co tama\u00f1o dos programas que se constit\u00fae nunha proba alternativa ao que ficou co\u00f1ecido como proba de G\u00f6del (ou Teorema da incompletude de G\u00f6del). Chaitin baseouse no paradoxo de Berry que sup\u00f3n considerar o menor n\u00famero enteiro positivo que non pode ser definido por unha frase con menos de 1\u00a0000\u00a0000\u00a0000 de caracteres. Non obstante, a propia definici\u00f3n do problema define o n\u00famero e ten menos de 1\u00a0000\u00a0000\u00a0000 de caracteres, o que \u00e9 unha contradici\u00f3n. Isto resulta que as cadeas non se poden producir por programas que te\u00f1an menos complexidade que a propia cadea, sendo isto un l\u00edmite dos sistemas formais.\nUnha outra interesante aplicaci\u00f3n de complexidade de Kolmogorov \u00e9 o n\u00famero m\u00e1xico e m\u00edstico formula_35, proposto por Chaitin, definido como: formula_36 Nesta f\u00f3rmula, formula_23 representa un programa que para (finaliza) e formula_38 \u00e9 o tama\u00f1o deste programa. \u00c9 interesante observar que formula_39, representando formula_35 a probabilidade de que un programa calquera finalice. formula_35 \u00e9 un n\u00famero real aleatorio (cuxos d\u00edxitos forman unha secuencia aleatoria) e non computable (ou sexa, non pode ser computado por un programa na m\u00e1quina de Turing). Al\u00e9n disto, formula_35 cont\u00e9n en si, da forma m\u00e1is compacta posible, todas as verdades matem\u00e1ticas posibles de seren expresas.\nDiversas outras aplicaci\u00f3ns da teor\u00eda foron desenvolvidas desde ent\u00f3n: intelixencia artificial, linguaxes formais, complexidade computacional, teor\u00eda de grafos, biotecnolox\u00eda etc."}
{"id": "16806", "revid": "61134", "url": "https://gl.wikipedia.org/wiki?curid=16806", "title": "Teorema da incompletude de G\u00f6del", "text": "Os dous Teoremas da incompletude foron demostrados por Kurt G\u00f6del en 1931.\nPrimeiro teorema.\nO primeiro teorema da incompletitude, un dos mais loubados resultados da l\u00f3xica matem\u00e1tica, afirma dunha forma simplificada:\nDun xeito mais formal, G\u00f6del postulouno inicialmente como:\nAqu\u00ed, \"teor\u00eda\" significa un conxunto de afirmaci\u00f3ns pechadas baixo unhas certas regras de inferencia l\u00f3xica. A teor\u00eda \u00e9 consistente se non cont\u00e9n contradici\u00f3ns.\nOmega-consistente \u00e9 un termo t\u00e9cnico, mais estrito do que \"consistente\" a secas.\nSegundo teorema.\nO segundo teorema da incompletude de G\u00f6del, \u00e9 consecuencia do primeiro, \u00e9 demostrado por formalizaci\u00f3n do propio primeiro teorema en si, e enunciase como:\nDun xeito mais formal, G\u00f6del demostra que:\nHai unha sutileza t\u00e9cnica no segundo teorema: ata que punto de exactitude imos expresar a consistencia de T na propia linguaxe T. Hai moitos cami\u00f1os para facelo, e non todos eles levan ao mesmo resultado. En particular, diferentes formalizaci\u00f3ns da afirmaci\u00f3n de que T \u00e9 consistente pode ser inequivalente en T, e alg\u00fans poden incluso ser demostrables.\nConsecuencias.\nA seguinte reescritura do segundo teorema \u00e9 perturbadora para os fundamentos das matem\u00e1ticas:\nO resultado xeral dos dous teoremas foi devastador para unha abordaxe filos\u00f3fica da matem\u00e1tica co\u00f1ecida como Programa de Hilbert. David Hilbert propuxo que a consistencia dos sistemas m\u00e1is complexos, como an\u00e1lise real, poder\u00edan ser probados en termos de sistemas m\u00e1is simples. As\u00ed, a consistencia de toda a matem\u00e1tica ser\u00eda reducida \u00e1 aritm\u00e9tica b\u00e1sica. O segundo teorema da incompletude de G\u00f6del mostra que a aritm\u00e9tica b\u00e1sica non pode ser usada para probar a s\u00faa propia consistencia, e polo tanto non pode ser usada para probar a consistencia de nada m\u00e1is forte.\nInterpretaci\u00f3ns simples.\nO teorema de G\u00f6del \u00e9 quizais o m\u00e1is sorprendente e comentado resultado matem\u00e1tico do s\u00e9culo XX. De seguro, \u00e9 o m\u00e1is incomprendido e un dos \u00fanicos teoremas que se presta a acaloradas discusi\u00f3ns filos\u00f3ficas."}
{"id": "16807", "revid": "23204", "url": "https://gl.wikipedia.org/wiki?curid=16807", "title": "Kurt G\u00f6del", "text": "Kurt G\u00f6del, nado en Br\u00fcnn o 28 de abril de 1906 e finado en Princeton, EUA, o 14 de xaneiro de 1978, foi un matem\u00e1tico austroh\u00fangaro. O seu traballo m\u00e1is famoso \u00e9 o Teorema da Incompletitude, que afirma que calquera sistema axiom\u00e1tico suficiente para inclu\u00edr a aritm\u00e9tica dos n\u00fameros enteiros non pode ser simultaneamente completo e consistente.\nIsto significa que se o sistema \u00e9 autoconsistente, ent\u00f3n existir\u00e1n proposici\u00f3ns que non poder\u00e1n ser nin probadas nin negadas por este sistema axiom\u00e1tico. E se o sistema fose completo, ent\u00f3n non se poder\u00e1 validar a si mesmo, pois ser\u00eda inconsistente.\nTraxectoria.\nNaceu en Br\u00fcnn, (hoxe Brno, na Rep\u00fablica Checa), fillo dun xerente de f\u00e1brica t\u00e9xtil. En familia, Kurt era co\u00f1ecido por \"Der Herr Warum\" (\"o se\u00f1or por que?\").\nEn 1923, conclu\u00edu o curso fundamental na escola alem\u00e1 de Br\u00fcnn. Malia ter excelente talento para as linguas, profundou en Historia e Matem\u00e1ticas. O seu interese pola Matem\u00e1ticas aumentou en 1920, cando acompa\u00f1ou a Rudolf, o seu irm\u00e1n m\u00e1is vello, que fora a Viena a estudar na Escola de Medicina da Universidade de Viena. Durante a adolescencia, estudou a Goethe, o Manual de Gabelsberger, a teor\u00eda das cores de Isaac Newton e as \"Cr\u00edticas\" de Kant.\nEstudo en Viena.\nA\u00ednda que inicialmente pretendese estudar F\u00edsica te\u00f3rica, aos 18 anos, frecuentou cursos de Matem\u00e1tica e Filosof\u00eda, conseguindo logo o mestrado en Matem\u00e1ticas. Nesa \u00e9poca adoptou as ideas do realismo matem\u00e1tico. Leu a 'Metaphysische Anfangsgrunde Der Naturwisenschaft', de Kant e participou do C\u00edrculo de Viena xuntamente con Moritz Schlick, Hans Hahn, e Rudolf Carnap.\nKurt estudaba a teor\u00eda dos n\u00fameros cando participou dun seminario con Moritz Schlick sobre a \"Introduction to Mathematical Philosophy\", de Bertrand Russell, e interesouse inmediatamente pola l\u00f3xica matem\u00e1tica.\nNesa \u00e9poca de grande actividade, co\u00f1eceu a s\u00faa futura esposa Adele Nimbursky (nacida Porkert), comezou a publicar escritos sobre l\u00f3xica e frecuentou aulas de David Hilbert, en Bologna, sobre a completitude e consistencia de sistemas matem\u00e1ticos.\nEn 1929 G\u00f6del tornouse cidad\u00e1n austr\u00edaco e completou a s\u00faa disertaci\u00f3n para doutoramento baixo a supervisi\u00f3n de Hans Hahn, onde estableceu a completitude do c\u00e1lculo de predicados de primeira orde, tam\u00e9n co\u00f1ecido como Teorema da Completitude de G\u00f6del.\nTraballo en Viena.\nEn 1930, doutorouse en filosof\u00eda e produciu unha versi\u00f3n combinada dos seus escritos sobre a completitude, que foi publicada pola Academia de Ciencias de Viena.\nEn 1931 publicou o seu famoso teorema da incompletitude no \"\u00dcber formal unentscheidbare S\u00e4tze der Principia Mathematica und verwandter Systeme\". Neste escrito demostrou que calquera sistema matem\u00e1tico axiom\u00e1tico, suficiente para inclu\u00edr a aritm\u00e9tica dos n\u00fameros naturais, necesariamente:\nEstes dous teoremas pecharon con centenas de anos de tentativas de establecer un conxunto completo de axiomas que posibilitasen deducir toda a Matem\u00e1tica como o \"Principia Mathematica\" ou no formalismo de Hilbert. Iso tam\u00e9n implica que un computador xamais poida ser programado para responder a todas as cuesti\u00f3ns matem\u00e1ticas.\nEn 1932 foi diplomado pola Universidade de Viena e, en 1933, converteuse en \"Privatdocent\" (docente non remunerado). A ascensi\u00f3n de Hitler ao poder non afectou directamente a vida de G\u00f6del en Viena, pois el non ti\u00f1a interese en pol\u00edtica. Por\u00e9n, despois do asasinato de Schlick por un estudante nazi, G\u00f6del ficou impactado e tivo a s\u00faa primeira crise depresiva.\nVisita \u00e1 Am\u00e9rica do Norte.\nNese mesmo ano de 1933, viaxou a Am\u00e9rica. Al\u00f3, encontrou con Albert Einstein e inscribiuse na conferencia anual da American Mathematical Society. Durante este ano desenvolveu as ideas de computabilidade e das funci\u00f3ns recursivas co prop\u00f3sito de dar lecci\u00f3ns sobre as funci\u00f3ns recursivas xerais e o concepto de verdade matem\u00e1tica. Este traballo foi desenvolvido na \u00e1rea da teor\u00eda dos n\u00fameros usando a construci\u00f3n dos n\u00fameros de G\u00f6del.\nEn 1934 G\u00f6del presentou unha serie de aulas no Institute for Advanced Study - (IAS) - de Princeton tituladas \"Sobre as proposici\u00f3ns indecid\u00edbeis dos sistemas matem\u00e1ticos formais\". Stephen Kleene, que xustamente completaba o seu doutoramento en Princeton, anotou eses cursos, e foron publicados subsecuentemente.\nG\u00f6del visitou o IAS novamente no outono de 1935. A viaxe foi dif\u00edcil e exhaustiva, resultando nunha reca\u00edda depresiva. Volveu a dar lecci\u00f3ns en 1937 e durante ese ano traballou arduamente na proba da consistencia da Hip\u00f3tese do Continuum. O 20 de setembro de 1938 casou con Adele. Logo despois visitou novamente o IAS e, na primavera de 1939, a Universidade de Notre Dame.\nTraballo en Princeton.\nDespois da anexi\u00f3n da Austria pola Alema\u00f1a, en 1938, o t\u00edtulo de \"Privatdocent\" de G\u00f6del foi extinto e invit\u00e1rono a se inscribir no Ex\u00e9rcito Nazi.\nEn xaneiro de 1940, el e maila s\u00faa muller sa\u00edron de Europa no tren transiberiano e viaxaron por Rusia e o Xap\u00f3n ata chegaren \u00e1 Am\u00e9rica do Norte o 4 de marzo de 1940. Establec\u00e9ronse en Princeton, cando G\u00f6del recibiu grande apoio de Norbert Wiener e pasou a integrar o IAS. Nesa \u00e9poca, volveu a Filosof\u00eda e F\u00edsica, estudando detalladamente os traballos de Gottfried Leibniz, Kant e Edmund Husserl.\nA fins de 1940 demostrou a existencia da soluci\u00f3n paradoxal das ecuaci\u00f3ns de campo da teor\u00eda xeral da relatividade de Albert Einstein. Continuando os seus traballos en l\u00f3xica, no mesmo ano, publicou o estudo sobre a 'consistencia do axioma da escolla e da hip\u00f3tese do continuun xeneralizada cos axiomas da teor\u00eda dos conxuntos' o cal se tornou nun dos asuntos cl\u00e1sicos da Matem\u00e1tica Moderna.\nEn 1946 G\u00f6del tornouse membro permanente do IAS e en 1948 naturalizouse cidad\u00e1n estadounidense. Nome\u00e1rono profesor pleno do instituto en 1953 e profesor em\u00e9rito en 1976. No comezo da d\u00e9cada de 70, G\u00f6del distribu\u00edu aos amigos un estudo da proba ontol\u00f3xica da existencia de Deus elaborada por Gottfried Leibniz, o cal acabou sendo co\u00f1ecido como proba ontol\u00f3xica de G\u00f6del. Kurt G\u00f6del recibiu moitos premios e honras durante s\u00faa vida e tam\u00e9n o primeiro dos Premio Einstein en 1951. En 1974 recibiu a Medalla Nacional de Ciencia.\nNa fin da s\u00faa vida, G\u00f6del coidaba que estaba sendo envelenado e rexeitaba comer, morrendo de fame, o 14 de xaneiro de 1978, en Princeton."}
{"id": "16808", "revid": "23204", "url": "https://gl.wikipedia.org/wiki?curid=16808", "title": "Neno de Taung", "text": "O neno de Taung \u00e9 un f\u00f3sil do rostro e mand\u00edbula co dentame e parte do cranio fosilizado dun exemplar de \"Australopithecus africanus\".\nDescubriuno M. de Bruyn, un traballador da Northern Lime Company nunha canteira de pedra en Taung, Sur\u00e1frica. Raymond Dart, un anatomista da Universidade de Witwatersrand analizouno e publicou a s\u00faa descuberta en \"Nature\" en 1925, Dart consideraba que a\u00ednda que gran parte dos seus trazos eran os propios dun simio, os restos amosaban tam\u00e9n alg\u00fans trazos propios dos hom\u00ednidos, dos que o m\u00e1is importante era que o \"foramen magnum\" (occipital) local\u00edz\u00e1base debaixo do punto medio do cranio, e non cara a atr\u00e1s como nos simios, o que indicaba que era b\u00edpede, ademais o dentame presentaba unha estrutura humana, cos dentes caninos relativamente pequenos. A comunidade cient\u00edfica da \u00e9poca criticou durantemente as conclusi\u00f3ns de Dart, xa que era moi diferente aos restos f\u00f3siles atopados ata ent\u00f3n, e sobre todo ao home de Piltdown (que s\u00f3 se saber\u00eda que era unha fraude en 1953); ademais, na \u00e9poca pens\u00e1base que a orixe da humanidade estaba en Asia, a pesar de xa Darwin afirmar en 1871 que a orixe da humanidade estaba en \u00c1frica. Tan s\u00f3 co descubrimento de m\u00e1is adultos da especie por Robert Broom e outros entre 1936 e 1947, as teor\u00edas de Dart ser\u00edan reco\u00f1ecidas pola comunidade cient\u00edfica internacional.\nO neno de Taung ter\u00eda unha idade de tres anos no momento da s\u00faa morte, hai 2'5 mill\u00f3ns de anos. O seu cerebro era de 405 cc (440 cc de chegar a adulto) e o seu h\u00e1bitat era o propio da sabana."}
{"id": "16835", "revid": "98629", "url": "https://gl.wikipedia.org/wiki?curid=16835", "title": "\u00d1eembuc\u00fa", "text": "\u00d1eembuc\u00fa \u00e9 un departamento de Paraguai. A s\u00faa capital \u00e9 Pilar."}
{"id": "16844", "revid": "47401", "url": "https://gl.wikipedia.org/wiki?curid=16844", "title": "AFI", "text": "AFI pode referirse a:"}
{"id": "16845", "revid": "98629", "url": "https://gl.wikipedia.org/wiki?curid=16845", "title": "Dardanelos", "text": "Dardanelos (turco: \"\u00c7anakkale Bo\u011faz\u0131\"; grego: \u0394\u03b1\u03c1\u03b4\u03b1\u03bd\u03ad\u03bb\u03bb\u03b9\u03b1), antigamente Helesponto, \u00e9 un estreito no noroeste da Turqu\u00eda que liga o Mar Exeo ao Mar de M\u00e1rmara. O seu nome prov\u00e9n de Dradania, unha antiga cidade frixia enclavada na beira asi\u00e1tica do estreito. Mide uns 71\u00a0km de lonxitude, cun ancho que var\u00eda dos 1.600 m aos 6.500 m, e ten unha profundidade media duns 50 m.\nAo igual que o estreito de B\u00f3sforo separa Europa (neste caso, a pen\u00ednsula de Gallipoli) de Asia. A maior cidade pr\u00f3xima ao estreito \u00e9 Canakkale, que ten o seu nome do seu famoso castelo (\"kale\" significa \"castelo\").\nOs Dardanelos \u00e9 un antigo vale fluvial que se afundiu no cuaternario. Ten unhas costas pouco accidentadas e nel abunda o peixe.\nHistoria.\nO estreito tivo un papel importante ao longo da Historia (por exemplo, a Guerra de Troia acontece no lado asi\u00e1tico do estreito). Foi tam\u00e9n o escenario da lendaria historia grega de Hero e Leandro. Os ex\u00e9rcitos persas de Xerxes I (480 a. C.) e, m\u00e1is tarde, o ex\u00e9rcito macedoniano de Alexandre o Grande (334 a. C.) atravesaron o estreito de Dardanelos en direcci\u00f3ns opostas para invadir as terras uns dos outros.\nNo Imperio Bizantino foi importante para a defensa de Constantinopla.\nA partir do s\u00e9culo XIV o estreito foi controlado case continuamente polos turcos, tendo unha importancia vital para a armada do Imperio Otom\u00e1n para a s\u00faa dominaci\u00f3n no mar Mediterr\u00e1neo oriental. O estreito sufriu unha tentativa de invasi\u00f3n con inn\u00fameras perdas humanas polos aliados durante a primeira guerra mundial que case custou a carreira pol\u00edtica de Winston Churchill (a \"Entente\" (Alianza) perdeu a batalla o 18 de marzo de 1915)."}
{"id": "16846", "revid": "1822", "url": "https://gl.wikipedia.org/wiki?curid=16846", "title": "Australopithecus africanus", "text": "O Australopithecus africanus \u00e9 unha especie hom\u00ednida do x\u00e9nero \"Australopithecus\" cunha antig\u00fcidade de entre 3,3 e 2,5 mill\u00f3ns de anos, no Plioceno. O \"A. africanus\" estaba m\u00e1is evolu\u00eddo que o \"Australopithecus afarensis\", cun cranio m\u00e1is arrondeado e semellante ao humano, e o cerebro m\u00e1is grande en relaci\u00f3n ao tama\u00f1o do corpo.\nCaracter\u00edsticas.\nO nome deullo Raymond Dart ao describir o Neno de Taung en 1924, o primeiro f\u00f3sil austolopitecino que se atopou, a\u00ednda que foi rexeitado nun primeiro momento pola comunidade cient\u00edfica. En 1936 Robert Broom descobre en Sterkfontein o segundo f\u00f3sil da especie, Broom contin\u00faa as escavaci\u00f3ns en Sterkfontein ata 1947, ano no que se descobre o f\u00f3sil co\u00f1ecido como \"Mrs Ples\", un esqueleto case completo dun \"A. africanus\" macho, o que corroborou as investigaci\u00f3ns de Dart. A maior\u00eda dos f\u00f3siles de \"A. africanus\" atop\u00e1ronse en Sur\u00e1frica, cuns poucos restos en Koobi Fora e outros lugares de \u00c1frica.\nO Australopithecus africanus era b\u00edpede, pero tam\u00e9n pod\u00eda abalarse entre as \u00e1rbores, e a\u00ednda que pod\u00eda empregar esporadicamente \u00fatiles, non era cazador. O seu peso est\u00edmase entre 30 e 60\u00a0kg e a altura en 1,5 m"}
{"id": "16858", "revid": "23204", "url": "https://gl.wikipedia.org/wiki?curid=16858", "title": "Flor", "text": "A flor () (tam\u00e9n chor en uso literario) \u00e9 a estrutura reprodutiva caracter\u00edstica das plantas chamadas espermat\u00f3fitas ou faner\u00f3gamas. A funci\u00f3n dunha flor \u00e9 producir sementes a trav\u00e9s da reproduci\u00f3n sexual. Para as plantas, as sementes son a pr\u00f3xima xeraci\u00f3n e serven como o principal medio a trav\u00e9s do cal as especies se perpet\u00faan e prop\u00e1ganse esparexendose \u00f3 longo da paisaxe.\nTodas as espermatofitas pos\u00faen flores que producir\u00e1n sementes, pero a organizaci\u00f3n interna da flor \u00e9 moi diferente nos dous principais grupos de espermatofitas: as ximnospermas viventes e as anxiospermas. As ximnospermas poden posu\u00edr flores que se re\u00fanen en estr\u00f3bilos, ou ben a mesma flor pode ser un estr\u00f3bilo de follas f\u00e9rtiles. En cambio, unha flor t\u00edpica de anxiosperma est\u00e1 composta por catro tipos de follas estrutural e fisioloxicamente modificadas para producir e protexer os gametos. Tales follas modificadas ou ant\u00f3filos son os s\u00e9palos, p\u00e9talos, estames e carpelos. Ademais, nas anxiospermas a flor d\u00e1 orixe, tras a fertilizaci\u00f3n e por transformaci\u00f3n dalgunhas das s\u00faas partes, a un froito que cont\u00e9n as sementes.\nO grupo das anxiospermas, con m\u00e1is de 250.000 especies, \u00e9 unha li\u00f1axe evolutivamente exitosa que conforma a maior parte da flora terrestre existente. A flor de anxiosperma \u00e9 o car\u00e1cter definitorio do grupo e \u00e9, probablemente, un factor clave no seu \u00e9xito evolutivo. \u00c9 unha estrutura complexa, cuxo plan organizacional est\u00e1 conservado en case todos os membros do grupo, a\u00ednda que presenta unha tremenda diversidade na morfolox\u00eda e fisiolox\u00eda de todas e cada unha das pezas que a compo\u00f1en. A base xen\u00e9tica e adaptativa de tal diversidade est\u00e1 a comezar a comprenderse en profundidade, as\u00ed como tam\u00e9n a s\u00faa orixe, que data do cret\u00e1ceo inferior, e a s\u00faa posterior evoluci\u00f3n en estreita interrelaci\u00f3n cos animais que se encargan de transportar os gametos.\nCon independencia dos aspectos sinalados, a flor \u00e9 un obxecto importante para os seres humanos. A trav\u00e9s da historia e das diferentes culturas, a flor sempre tivo un lugar nas sociedades humanas, xa sexa pola s\u00faa beleza intr\u00ednseca ou polo seu simbolismo. De feito, cultivamos especies para que nos provean flores desde hai m\u00e1is de 5000 anos e, actualmente, esa arte transformouse nunha industria en continua expansi\u00f3n: a floricultura.\nDefinici\u00f3n.\nA flor \u00e9 un curto talo de crecemento determinado que leva folla s modificadas estrutural e funcionalmente para realizar as funci\u00f3ns de produci\u00f3n de gameto s e de protecci\u00f3n dos mesmos, denominadas ant\u00f3filos.\u00a0\nO talo caracter\u00edzase por un crecemento indeterminado. En contraste, a flor mostra un crecemento determinado, xa que o seu meristema apical cesa de dividirse mit\u00f3ticamente despois de que produciu todos os ant\u00f3filos ou pezas florais. As flores m\u00e1is especializadas te\u00f1en un per\u00edodo de crecemento m\u00e1is breve e producen un eixo m\u00e1is curto e un n\u00famero m\u00e1is definido de pezas florais que as flores m\u00e1is primitivas.\nA disposici\u00f3n dos ant\u00f3filos sobre o eixo, a presenza ou ausencia dunha ou m\u00e1is pezas florais, o tama\u00f1o, a pigmentaci\u00f3n e a disposici\u00f3n relativa das mesmas son responsables da existencia dunha gran variedade de tipos de flores. Tal diversidade \u00e9 particularmente importante en estudos filoxen\u00e9ticos e taxon\u00f3micos das anxiospermas. A interpretaci\u00f3n evolutiva dos diferentes tipos de flores ten en contga os aspectos da adaptaci\u00f3n da estrutura floral, particularmente aqueles relacionados coa polinizaci\u00f3n, dispersi\u00f3n do froito e da semente e da protecci\u00f3n contra os predadores das estruturas reprodutivas.\nPartes da flor.\nVerticilos.\nOs verticilos son conxuntos de tres ou m\u00e1is \u00f3rganos (follas, p\u00f3las...) que brotan dun talo no mesmo nivel.\nAndroceo.\nO androceo corresponde a estrutura reprodutora masculina da flor, e est\u00e1 formado polos estames.\nXineceo.\nO xineceo corresponde a estrutura reprodutora feminina da flor, e est\u00e1 formado polo conxunto dos pistilos.\nPolinizaci\u00f3n.\nO prop\u00f3sito primario dunha flor \u00e9 a reproduci\u00f3n. Por seren as flores os \u00f3rganos reprodutivos das plantas, estas median na uni\u00f3n do esperma (contido no pole) cos \u00f3vulos (contidos nos ovarios). A polinizaci\u00f3n \u00e9 o movemento do pole dende as anteras cara ao estigma. A uni\u00f3n do esperma cos \u00f3vulos \u00e9 chamada fertilizaci\u00f3n. Xeralmente o pole m\u00f3vese dunha planta a outra, mais hai moitas plantas que poden polinizarse a si mesmas. Os \u00f3vulos fertilizados producen sementes que ser\u00e1n a nova xeraci\u00f3n. A reproduci\u00f3n sexual produce descendentes xeneticamente \u00fanicos, permitindo as adaptaci\u00f3ns. As flores te\u00f1en dese\u00f1os espec\u00edficos que favorecen a transferencia de pole dunha planta a outras da mesma especie. En moitas plantas a polinizaci\u00f3n depende de factores externos, como vento, animais, e especialmente insectos. Incluso poden mediar na polinizaci\u00f3n animais como paxaros, morcegos etc.\nXeitos de atracci\u00f3n dos polinizadores.\nAs plantas non poden moverse dun sitio a outro, por iso moitas flores evolucionaron para atraeren animais e que estes transfiran o pole entre individuos de poboaci\u00f3ns dispersas.\nA zoofilia que caracteriza a moitas anxiospermas presup\u00f3n que os animais polinizadores visiten as flores de maneira regular e det\u00e9\u00f1anse nelas o tempo suficiente para que as anteras e o estigma sexan rozados ou tocados con certa frecuencia e que o pole quede adherido aos visitantes de modo tan perfecto que poida chegar coa debida seguridade aos estigmas doutras flores. O resultado da zoofilia depende esencialmente de que os animais poidan reco\u00f1ecer as flores desde unha certa distancia e de que se vexan compelidos a visitar durante un certo tempo as flores da mesma especie. As flores zo\u00f3filas, ent\u00f3n, deben posu\u00edr \"produtos atractivos\" (cebos, como o pole e o n\u00e9ctar), \"medios de reclamo\" (tales como cheiros e cores) e, ademais, \"pole viscoso ou adherente\". As flores que son polinizadas por insectos ch\u00e1manse entom\u00f3filas. No curso da evoluci\u00f3n das anxiospermas produciuse unha diferenciaci\u00f3n moi intensa dos medios de atracci\u00f3n e reclamo, as\u00ed como da forma da flor; grazas a iso un n\u00famero cada vez m\u00e1is grande de animais puido colaborar na polinizaci\u00f3n. Da visita casual das flores por animais variados pasouse de modo progresivo, no transcurso da evoluci\u00f3n, ao establecemento de estreitas relaci\u00f3ns entre os \u00abanimais ant\u00f3filos\u00bb e as \u00abflores zo\u00f3filas\u00bb, con evidentes vantaxes para ambos os grupos. Para as plantas implicou unha precisi\u00f3n crecente na atracci\u00f3n de s\u00f3 determinados visitantes e unha transferencia do pole aos estigmas doutras plantas cada vez m\u00e1is segura, o que resultou nun aforro progresivo na produci\u00f3n de pole. De feito, a relaci\u00f3n entre o n\u00famero de grans de pole e o n\u00famero de \u00f3vulos producidos por unha flor \u00e9 da orde dun mill\u00f3n para as plantas anem\u00f3filas, mentres que nas zo\u00f3filas \u00e9 dun. Para os animais polinizadores especializados, a competencia con outros animais ant\u00f3filos resultou diminu\u00edda e a polinizaci\u00f3n orientada ou especializada nunha soa especie pasou a ser, en \u00faltima instancia, vantaxosa para eles.\nO desenvolvemento evolutivo das angiospermas zo\u00f3filas e dos grupos de animais que se foron adaptando a elas s\u00f3 pode comprenderse como unha coevoluci\u00f3n condicionada por relaci\u00f3ns rec\u00edprocas. A adaptaci\u00f3n entre si de moitas plantas e os seus polinizadores chegou \u00e1s veces tan lonxe que non poden existir o un sen o outro.\nProdutos atractivos.\nSon os cebos que utilizan as flores como recompensa ao axente polinizador. Basicamente tr\u00e1tase de alimentos, como pole e n\u00e9ctar; ou substancias qu\u00edmicas que os insectos utilizar\u00e1n nos seus rituais de apareamento. O pole \u00e9 unha recompensa xeralmente naquelas flores polinizadas por cole\u00f3pteros e himen\u00f3pteros, atra\u00eddas polo forte aroma que despide. O pole cont\u00e9n prote\u00ednas, amid\u00f3n, aceites e outros nutrientes. O n\u00e9ctar \u00e9 un l\u00edquido azucrado producido por estruturas chamadas nectarios. Sit\u00faanse estratexicamente na flor para que os insectos ao tomalo toquen os estames e leven o pole dunha flor a outra.\nMedios de reclamo e s\u00edndromes florais.\nOs medios de reclamo indican a presenza da recompensa e poden ser visuais ou olfativas. Xeralmente esta funci\u00f3n ex\u00e9rcena o c\u00e1liz e a corola. As claves visuais est\u00e1n determinadas basicamente pola cor dos p\u00e9talos, os de cor vermella en xeral atraen aves, os amarelos \u00e1s abellas e os brancos \u00e1s bolboretas nocturnas. As claves olfativas son utilizadas para atraer aos polinizadores desde unha distancia maior. Tr\u00e1tase das fragrancias que despiden as flores grazas a compostos vol\u00e1tiles excretados por estruturas chamadas osm\u00f3foros. Estas fragrancias poden ser agradables ou desagradables para os seres humanos, por exemplo as que atraen \u00e1s moscas. A forma da flor tam\u00e9n debe estar adaptada a cada tipo de polinizador, evitando ao mesmo tempo aos ladr\u00f3ns de n\u00e9ctar. Aquelas flores polinizadas por escaravellos, por exemplo, deben ter unha constituci\u00f3n que soporte o peso do insecto e protexa os \u00f3vulos da voracidade dos mesmos. Para os colibr\u00edes e insectos que polinizan durante o voo, as flores deben ter corolas tubulosas, adecuadas aos picos dos paxaros e \u00e1s espiritrompas das bolboretas. Para as abellas, as flores son amplas e planas, brindando \"pistas de aterraxe\" para o insecto.\nO conxunto dos medios de reclamo que presenta unha planta para atraer a un determinado axente polinizador denom\u00ednase s\u00edndrome floral. As diferentes s\u00edndromes florais en relaci\u00f3n \u00e1 polinizaci\u00f3n por animais son:\nCada especie ten unha determinada s\u00edndrome floral, con todo, diferentes especies dentro dun mesmo x\u00e9nero poden presentar variadas s\u00edndromes. As\u00ed, por exemplo, o x\u00e9nero das solan\u00e1ceas \"Schizanthus\" presenta basicamente especies entom\u00f3filas, \u00e9 dicir que requiren que o pole sexa transportado de planta a planta por medio de insectos. A maior\u00eda das especies do x\u00e9nero son polinizadas por himen\u00f3pteros (abellas, abell\u00f3ns e avespas dos x\u00e9neros \"Alloscirtetica, Bombus,\" e \"Megachile,\" entre outros). Con todo, as especies que presentan flores de cor branca (tales como \"S. candidus, S. integrifolius\" e \"S. lacteus\") son polinizadas por bolboretas nocturnas. Finalmente, \" Schizanthus grahamii\" \u00e9 polinizada por colibr\u00eds o picaflores (como, por exemplo, \"Oreotrochilus leucopleurus\"). A gran diversificaci\u00f3n nas s\u00edndromes florais en \" Schizanthus\" foi o produto da adaptaci\u00f3n destas especies aos diferentes grupos de polinizadores existentes nos ecosistemas mediterr\u00e1neo, alpino de altura e des\u00e9rtico de Chile e \u00e1reas adxacentes da Arxentina onde o x\u00e9nero \u00e9 orixinario.\nEstas estratexias favorecen a fecundaci\u00f3n cruzada e o consecuente intercambio de xenes. Outra maneira de lograr ese mesmo obxectivo \u00e9 a presenza de barreiras \u00e1 autofecundaci\u00f3n: xa sexa xen\u00e9ticas por autoincompatibilidade, ou f\u00edsicas como a separaci\u00f3n de sexos (plantas dioicas como o \"mam\u00f3n\" \"(Carica\"), ou monoicas como o \"millo\" \"(Zea mays\")), ou dos diferentes tempos de liberaci\u00f3n de pole e receptividade do estigma na mesma flor.\nMecanismos de polinizaci\u00f3n.\nA maior\u00eda das flores poden dividirse en dous grupos segundo o m\u00e9todo de polinizaci\u00f3n:\nFormaci\u00f3n dos gamet\u00f3fitos e fecundaci\u00f3n.\nO gamet\u00f3fito masculino das anxiospermas \u00e9 o gran do pole que se orixina a partir das micr\u00f3sporas, como se describe a continuaci\u00f3n. No interior dos sacos pol\u00ednicos das anteras at\u00f3panse localizadas as c\u00e9lulas nais das micr\u00f3sporas, as cales son as c\u00e9lulas diploides (te\u00f1en o mesmo n\u00famero de cromosomas que calquera outra c\u00e9lula da planta) que sofren o proceso de divisi\u00f3n celular chamado meiose, logo do cal forman unhas catro micr\u00f3sporas que presentan a metade do n\u00famero de cromosomas que a planta orixinal (dise, ent\u00f3n, que son haploides). Cada micr\u00f3spora haploide atravesa dous procesos concomitantes para orixinar un gran de pole. Por unha banda, a s\u00faa parede celular desenv\u00f3lvese, formando a exina, composta dun polisac\u00e1rido complexo, a esporopolenina e a intina constitu\u00edda por celulosa. Dita parede do gran de pole presenta unha ou varias aperturas e un dese\u00f1o da exina que \u00e9 caracter\u00edstico de cada especie vexetal. Doutra banda, o n\u00facleo haploide de cada micr\u00f3spora div\u00eddese por mitose orixinando dous n\u00facleos, tam\u00e9n haploides, un \u00e9 o denominado \"n\u00facleo vexetativo\" e o outro \u00e9 o \"n\u00facleo xenerativo\". Este \u00faltimo volve dividirse, antes ou despois da polinizaci\u00f3n, dando dous \"n\u00facleos gam\u00e9ticos\" ou esperm\u00e1ticos (ver figura \u00e1 esquerda).\nO gametofito feminino das anxiospermas desenv\u00f3lvese dentro da n\u00facula do \u00f3vulo. Unha c\u00e9lula diploide da n\u00facula sofre meiose e orixina catro c\u00e9lulas haploides denominadas macr\u00f3sporas. Tres delas dexeneran e a restante sofre tres mitose sucesivas ata formar o gametofito feminino, o cal se denomina saco embrionario, con sete c\u00e9lulas e oito n\u00facleos haploides. No saco embrionario t\u00edpico (denominado \"tipo \"Polygonum\"\", por ser este o primeiro x\u00e9nero no que se describiu) at\u00f3panse, desde o extremo onde se acha a micr\u00f3pila do \u00f3vulo, a oosfera ou ovoc\u00e9lula, cuxo n\u00facleo \u00e9 o gameto feminino; d\u00faas \"c\u00e9lulas acompa\u00f1antes\" ou sin\u00e9rgidas que flanquean \u00e1 oosfera e que presentan estruturas especiais nas s\u00faas paredes responsables da atracci\u00f3n do tubo pol\u00ednico; a \"c\u00e9lula media\" que se disp\u00f3n no centro de saco embrionario e leva dous n\u00facleos haploides denominados n\u00facleos polares e, finalmente, as tres ant\u00edpodas que se sit\u00faan no extremo chalaza do saco embrionario, oposto ao sitio onde se acha a oosfera (ver figura \u00e1 esquerda).\nA fertilizaci\u00f3n nas anxiospermas \u00e9 un proceso complexo que involucra varias etapas sucesivas: a xerminaci\u00f3n dos grans de pole no estigma, o crecemento do tubo pol\u00ednico no estilo orientado cara ao saco embrionario do \u00f3vulo e a fusi\u00f3n dos n\u00facleos xenerativos do gametofito masculino co n\u00facleo da oosfera e cos dous n\u00facleos polares. No esquema da dereita m\u00f3strase o modo en que os grans do pole (p) aterran no estigma da flor (n) e xerminan, emitindo un tubo pol\u00ednico (ps) grazas ao crecemento da c\u00e9lula vexetativa do gran do pole. O tubo pol\u00ednico prolongase dentro do estilo (g) e atravesa o micr\u00f3pilo (mi). Xa dentro do \u00f3vulo, dir\u00edxense cara ao saco embrionario (e) para descargar os n\u00facleos xenerativos, un dos cales se fusiona co n\u00facleo da oosfera (a c\u00e9lula central das 3 sinaladas como (ei)) e, o outro, cos dous n\u00facleos polares ( ek), produc\u00edndose dese modo a dobre fecundaci\u00f3n caracter\u00edstica das anxiospermas. A uni\u00f3n do n\u00facleo da oosfera cun dos n\u00facleos xenerativos, ambos os haploides, determina a formaci\u00f3n dun n\u00facleo diploide denominado cigoto, o que por sucesivas divisi\u00f3ns mit\u00f3ticas orixinar\u00e1 o embri\u00f3n. A fusi\u00f3n do outro n\u00facleo xenerativo do gran de pole cos dous n\u00facleos polares da c\u00e9lula media orixina un n\u00facleo triploide (ten dous xogos cromos\u00f3micos da nai e un do pai) que \u00e9 o que por sucesivas mitose orixinar\u00e1 o endosperma, tecido que brindar\u00e1 nutrientes ao embri\u00f3n durante as s\u00faas primeiras etapas de desenvolvemento. Ambos, o embri\u00f3n e o endosperma, constit\u00faen a semente, a estrutura de dispersi\u00f3n t\u00edpica das espermat\u00f3fitas.\nOrixe e evoluci\u00f3n.\nEn 1998 descubriuse nos estratos provenientes do Cret\u00e1ceo inferior (de m\u00e1is de 125 mill\u00f3ns de anos de antig\u00fcidade), na China, un f\u00f3sil dun eixo con froitos, que se denominou \"Archaefructus\". A infrutescencia constaba de froitos de tipo fol\u00edculo, provenientes de carpelos conduplicados (dobrados sobre si mesmos ao longo do seu nervadura media), dispostos helicoidalmente ao redor do eixo. Semellante descubrimento, que parec\u00eda datar a idade das anxiospermas m\u00e1is antigas, fixo mundialmente famosa \u00e1 Formaci\u00f3n Yixian, onde foi descuberto este f\u00f3sil. Alg\u00fans anos m\u00e1is tarde, o f\u00f3sil doutra anxiosperma, \"Sinocarpus\", foi tam\u00e9n descuberto nesta formaci\u00f3n. Con todo, sempre houbo controversias respecto diso de se ambos os f\u00f3siles estaban ani\u00f1ados na li\u00f1axe das anxiospermas primitivas, xa que de \"Archaefructus\" s\u00f3 atopouse o froito polo que non se co\u00f1ece a estrutura da s\u00faa flor,e a validez do x\u00e9nero \"Sinocarpus\" foi posta en d\u00fabida. Unha interpretaci\u00f3n alternativa do f\u00f3sil \" Archaefructus\" suxire que o talo alongado \u00e9 unha inflorescencia no canto dunha flor, con flores estaminadas (masculinas) e flores pistiladas (femininas) por encima. O descubrimento de \"Archaefructus eoflora\" apoia esta interpretaci\u00f3n, debido a que flores bisexuais est\u00e1n presentes entre as flores estaminadas e as pistiladas. Se esta interpretaci\u00f3n \u00e9 correcta, \"Archaefructus\" poder\u00eda non ser un membro extinguido das anxiospermas basais e m\u00e1is ben poder\u00eda estar relacionada con Nymphaeales ou ser un grupo basal de eudicotiled\u00f3neas.\nCon todo, en 2007 informouse do achado dunha flor perfecta na formaci\u00f3n Yixian. Esta flor ten a organizaci\u00f3n t\u00edpica das anxiospermas, inclu\u00edndo t\u00e9palos, 10 estames e gineceo. Os t\u00e9palos son espatulados. As anteras son globosas e con grans de pole triangular-redondeados. Os carpelos est\u00e1n rodeados por un recept\u00e1culo excepto polos estigmas plumosos que sobresaen a trav\u00e9s dun poro. Esta especie foi bautizada como \"Euanthus\" (do grego, \"flor verdadeira\") polos seus descubridores, e indica que no Cret\u00e1ceo inferior xa exist\u00edan flores como as das anxiospermas actuais.\nA maior parte das an\u00e1lises morfol\u00f3xicas e moleculares dispo\u00f1en a \"Amborella\", as nymphaeales e Austrobaileyaceae nun clado basal denominado \"ANA\". Este clado parece diverxer no Cret\u00e1ceo inferior (ao redor de 130 Ma), unha data aproximadamente igual \u00e1 dos f\u00f3siles da formaci\u00f3n Yixian.\nAs magn\u00f3lidas diferiron pouco despois e unha r\u00e1pida radiaci\u00f3n produciu as eudicotas e monocotiled\u00f3neas fai 125 Ma. Cara ao final do Cret\u00e1ceo xa xurdiran m\u00e1is do 50% das ordes actuais de anxiospermas, clado que constit\u00fae o 70% das especies do planeta.\nAs caracter\u00edsticas dos grupos basales \"ANA\" suxiren que as anxiospermas orixin\u00e1ronse en \u00e1reas escuras, cenagosas e frecuentemente perturbadas. Aparentemente, permaneceron reclu\u00eddas nese tipo de h\u00e1bitats durante todo o Cret\u00e1ceo. Isto debe restrinxir a s\u00faa importancia inicial, pero as s\u00faas innovaci\u00f3ns adaptativas, a flor por exemplo, outorg\u00e1ronlles a notoria flexibilidade que explica a rapidez da s\u00faa diversificaci\u00f3n posterior cara a outros h\u00e1bitats.\nA orixe das flores e da polinizaci\u00f3n por insectos.\nA forma primaria de polinizaci\u00f3n das espermat\u00f3fitas primitivas \u00e9 indubidablemente a anemofilia, ou sexa, o transporte do pole polo vento. Esta \u00e9 tam\u00e9n a forma principal de diseminaci\u00f3n das esporas nas pterid\u00f3fitas. A falta de direcci\u00f3n no transporte dos gametos masculinos cara aos estigmas sup\u00e9rase grazas \u00e1 produci\u00f3n de grandes cantidades de pole e \u00e1 gran capacidade de flotaci\u00f3n dos mesmos polo seu tama\u00f1o diminuto e lixeireza. Todas estas caracter\u00edsticas, con todo, quedan aseguradas soamente se as plantas produtoras de pole crecen en lugares abertos e expostas ao vento e, ademais, constit\u00faen poboaci\u00f3ns densas con escasa distancia entre individuos.\nEstes argumentos a favor da anemofilia das anxiospermas primitivas v\u00edronse confirmados polas an\u00e1lises de plantas f\u00f3siles.\nA competencia polo alimento e a selecci\u00f3n natural nos insectos levou a certos grupos hemat\u00f3fagos a converterse en fit\u00f3fagos. Este proceso comezou antes do Tri\u00e1sico, onde tanto insectos como plantas eran moi abundantes en toda a Terra. De feito, os achados de insectos fit\u00f3fagos conservados en \u00e1mbar, combinados coas an\u00e1lises de f\u00f3siles, evidenciaron que a fitofagia nos insectos comezou moito antes da aparici\u00f3n das primeiras flores. Certos grupos de insectos adapt\u00e1ronse a unha nova dieta baseada nas partes vexetativas das plantas e, posteriormente, nas partes reprodutivas, en particular o pole e as sementes, posto que este proceso coincidiu en parte coa transici\u00f3n das pteridofitas con esporas aos fentos con semente e as primeiras ximnospermas e anxiospermas.\nO cambio de dieta de certos grupos de insectos tivo un impacto moi forte sobre as plantas, xa que a presi\u00f3n de selecci\u00f3n que exerc\u00eda a herbivor\u00eda sobre elas era moi forte. Grandes cantidades de insectos devoraban as follas das plantas reducindo a taxa de captaci\u00f3n de enerx\u00eda lum\u00ednica para a fotos\u00edntese e o intercambio gasoso, outros com\u00edan partes dos talos, destru\u00edndo algunhas veces as xemas, outras os feixes condutores e as feridas que deixaban aumentaban a probabilidade de infecci\u00f3ns mic\u00f3ticas e virais, diminu\u00edndo significativamente a s\u00faa eficacia biol\u00f3xica. Como resposta a esta presi\u00f3n, as plantas desenvolveron estratexias de defensa baseadas nos denominados metabolitos secundarios. Tales compostos son mol\u00e9culas org\u00e1nicas non esenciais que act\u00faan a diferentes niveis sobre os herb\u00edvoros, xa sexa como antinutrientes (inhiben a absorci\u00f3n de nutrientes) ou como toxinas. A\u00ednda que a s\u00faa produci\u00f3n reduce considerablemente o ataque dos insectos herb\u00edvoros, tam\u00e9n repercutir\u00eda negativamente sobre a planta, xa que o investimento enerx\u00e9tico necesario para a produci\u00f3n destes produtos representa un custo que se deb\u00eda balancear coas probables perdas por herbivor\u00eda. Doutra banda, este mecanismo inmediatamente xerou unha presi\u00f3n selectiva sobre as poboaci\u00f3ns de insectos herb\u00edvoros, os cales comezaron a xerar resistencia xeneticamente determinada a tales compostos.\nPosto que a estratexia de defensa qu\u00edmica non era suficiente para contrarrestar os herb\u00edvoros debido a que estes xeran resistencia, as plantas foron desenvolvendo outras t\u00e1cticas de protecci\u00f3n, en especial do pole e das sementes, estruturas fortemente depredadas polos insectos pola gran cantidade de nutrientes que conte\u00f1en. Para as plantas tal depredaci\u00f3n representaba unha perda moi grande de eficacia biol\u00f3xica xa que impactaba directamente sobre a reproduci\u00f3n da especie. Por esta raz\u00f3n, as plantas comezaron a desenvolver conxuntos de follas modificadas a maneira de br\u00e1cteas para protexer as estruturas reprodutivas.\nAs teor\u00edas actualmente aceptadas expo\u00f1en que as flores c\u00edclicas form\u00e1ronse a partir da diferenciaci\u00f3n e especializaci\u00f3n destes conxuntos de br\u00e1cteas foliares. A primeira evidencia que se atopou para apoiar esta teor\u00eda foi o rexistro f\u00f3sil das Bennettitales, un grupo de plantas primitivas que durante o Carbon\u00edfero orixinaron prototipos de flores. Este grupo de plantas orixinouse contempor\u00e1neamente coas cicad\u00e1ceas e as ginkgo\u00e1ceas (Ximnospermas) e crese que tiveron unha evoluci\u00f3n paralela.\nXa para o Cret\u00e1ceo, as protoflores das Bennettitales aumentaran o seu tama\u00f1o de 0,5 cm a m\u00e1is de 1012 cm, o cal incrementou notablemente a amplitude de visitantes florais, entre os cales se inclu\u00edan alg\u00fans mam\u00edferos pequenos que actuaron tam\u00e9n como polinizadores. Nestas flores primitivas a polinizaci\u00f3n era difusa (varios grupos de animais polinizan unha mesma flor), pero a coevoluci\u00f3n produciu maiores graos de especializaci\u00f3n e hoxe en d\u00eda a maior\u00eda das especies de plantas son polinizadas por un s\u00f3 grupo de insectos.\nA\u00ednda que o proceso coevolutivo levou ao desenvolvemento das flores c\u00edclicas nas anxiospermas como unha resposta \u00e1 presi\u00f3n de herbivor\u00eda por parte dos insectos fit\u00f3fagos, tam\u00e9n desenvolveu estratexias reprodutivas adaptadas \u00e1s novas estruturas. As flores atraen aos insectos co n\u00e9ctar ou con outro tipo de recompensas florais (como axuda reprodutiva) e esta constante visita por parte dos insectos levou \u00e1 selecci\u00f3n para favorecer os procesos de polinizaci\u00f3n entom\u00f3fila. Posto que as plantas te\u00f1en unha mobilidade restrinxida, dependen de caracter\u00edsticas externas para o traslado dos grans de pole dunha planta a outra e desta maneira garantir a reproduci\u00f3n e a polinizaci\u00f3n cruzada para evitar a erosi\u00f3n xen\u00e9tica por endogamia. Para este obxecto, os insectos resultaron ser o vector de polinizaci\u00f3n m\u00e1is eficiente porque visitan varias flores durante o forraxeo e levan o pole dunha a outra flor.\nMediante os procesos de selecci\u00f3n rec\u00edproca seleccion\u00e1ronse favorablemente as flores con caracter\u00edsticas de forma, cor e fragrancia atractivas para os insectos, posto que as flores que atraen unha maior cantidade de insectos obte\u00f1en unha maior dispersi\u00f3n do seu pole e deixan unha maior descendencia, o cal incrementa a eficacia biol\u00f3xica da especie. Desta maneira f\u00f3ronse fixando alelos que codifican para certas cores, formas e fragrancias que lograron constitu\u00edr fortes asociaci\u00f3ns mutualistas (asociaci\u00f3ns nas cales ambas as partes benef\u00edcianse da interacci\u00f3n) cos insectos, quen dispersa o pole a cambio da recompensa floral. \u00c9 esta presi\u00f3n de selecci\u00f3n a favor do desenvolvemento de estratexias reprodutivas combinadas a que levou ao desenvolvemento e expresi\u00f3n de tan inmensa variabilidade de flores nas anxiospermas, incluso provocando a variaci\u00f3n do plan de simetr\u00eda das flores co cambio de organizaci\u00f3n actinomorfa a cigomorfa, posto que as flores cigomorfas te\u00f1en maiores posibilidades de interacci\u00f3n cos polinizadores.\nA orixe das flores hermafroditas e dos modos de reproduci\u00f3n das anxiospermas.\nA coevoluci\u00f3n das flores das anxiospermas cos insectos polinizadores est\u00e1 gobernada por unha serie de principios evolutivos, como fora sinalado polo eminente bot\u00e1nico e evolucionista George Ledyard Stebbins. O principio da \"eficiencia da polinizaci\u00f3n\" suxire que a coevoluci\u00f3n das flores cos insectos est\u00e1 baseada na posibilidade de que durante a s\u00faa visita o insecto deposite pole sobre o estigma da flor mentres, ao mesmo tempo, est\u00e1 a buscar m\u00e1is pole para alimentarse. Ademais, os insectos non ter\u00edan incentivo en visitar flores pistiladas que non os recompensasen con pole ou con n\u00e9ctar. Por esta raz\u00f3n, as flores deben ter tanto pistilo como anteras para que a visita sexa efectiva. S\u00e9guese que a flor hermafrodita, que permite a captaci\u00f3n e cesi\u00f3n simult\u00e1nea de pole, \u00e9 a estrutura m\u00e1is eficaz para soster no tempo a adaptaci\u00f3n coordinada entre as plantas e os insectos polinizadores e a raz\u00f3n pola cal \u00e9 o tipo predominante entre as anxiospermas.\nA gran vantaxe da zoofilia \u00e9, evidentemente, o modo moito m\u00e1is orientado en como se realiza o transporte do pole polos animais que voan de flor en flor. Deste xeito, foi posible para as plantas reducir significativamente a cantidade necesaria de pole producido, que no caso da polinizaci\u00f3n anem\u00f3fila tende a ser moi alto. Ademais, resultou posible para as anxiospermas ocupar h\u00e1bitats nos que non hai vento, por exemplo o interior dos bosques e vivir en poboaci\u00f3ns pouco densas.\nNas ximnospermas, o pole non \u00e9 recibido por un estigma papiloso-viscoso sen\u00f3n que \u00e9 capturado directamente na micr\u00f3pila do \u00f3vulo por unha \"pinga polinizante\", ademais, os \u00f3vulos descubertos son moito m\u00e1is sensibles \u00e1s inclemencias do clima. A flor das anxiospermas dotouse dun grao moito maior de independencia respecto da humidade ambiental, o cal, sumado \u00e1s vantaxes do hermafroditismo e da zoofilia, explica porqu\u00e9 estas plantas lograron a supremac\u00eda fronte \u00e1s ximnospermas e outros grupos de vexetais que posu\u00edan flores unisexuales e anem\u00f3filas.\nNas flores hermafroditas prod\u00facese con facilidade a polinizaci\u00f3n directa dentro da mesma flor (autogamia) e, con iso, el\u00e9vase a consanguinidade ou endocr\u00eda que pode ser sumamente delet\u00e9rea para moitas especies. Por esta raz\u00f3n, as angiospermas desenvolveron numerosas adaptaci\u00f3ns nas s\u00faas flores orientadas a favorecer a polinizaci\u00f3n cruzada (alogamia) e, mesmo, facela obrigatoria. En relaci\u00f3n con tales adaptaci\u00f3ns, o estilo e o estigma alcanzaron unha importancia decisiva como \"filtros\" fisil\u00f3xicos que poden separar aos grans de pole capturados de acordo coa planta que lles deu orixe. En xeral, non s\u00f3 impiden a xerminaci\u00f3n ou a formaci\u00f3n do tubo pol\u00ednico no caso que o pole sexa dunha especie distinta (incompatibilidade cruzada), sen\u00f3n tam\u00e9n e, na maior\u00eda das anxiospermas, cando devandito pole procede da mesma planta (autoincompatibilidade).\nEn distintos grupos de anxiospermas chegouse, en moitos casos e de modo paralelo, a aumentar o efecto da autoincompatibilidade por medio da heterostilia. Nas estirpes heterost\u00edlicas existen dous ou tres tipos diferentes de flores (chamados \"morfos\"). Nunha planta individual, cada unha das flores comparte o mesmo morfo. Estes morfos difiren cualitativamente entre si nas lonxitudes dos pistilos e dos filamentos dos estames. O fenotipo para cada morfo est\u00e1 xeneticamente determinado. Cando unha especie presenta dous morfos florais denom\u00ednase \"dist\u00edlica\" (exemplo, \"Primula\"), cando presenta tres, denom\u00ednase \"trist\u00edlica\" (exemplo, \"Lythrum\"). Nun dos morfos, chamado \"Pin\", os estames son curtos e os pistilos longos (as flores son \"macrost\u00edlicas\"). No outro morfo, chamado \"Thrum\", os estames son longos e os pistilos curtos (flores \"brevist\u00edlicas\"). Case todas as especies heterost\u00edlicas presentan autoincompatibilidade e os \"loci\" responsables da mesma est\u00e1n estreitamente ligados con aqueles xenes responsables do polimorfismo floral, polo que ambos os caracteres h\u00e9rdanse en forma conxunta. A distilia est\u00e1 determinada por un s\u00f3 xene con dous alelos, a tristilia por dous xenes con dous alelos cada un. Como fora demostrado xa en 1862 por Charles Darwin, s\u00f3 no caso da polinizaci\u00f3n cruzada entre dous morfos distintos prod\u00facese fecundaci\u00f3n e frutificaci\u00f3n, mentres que se o pole que chega a un estigma procede do mesmo morfo, a reacci\u00f3n de autoincompatibilidade impide o crecemento dos tubos pol\u00ednicos.\nA autoincompatibilidade e a separaci\u00f3n espacial dos pistilos e estames para impedir a autofecundaci\u00f3n, como no caso da heterostilia, non son os \u00fanicos m\u00e9todos que as anxiospermas desenvolveron para favorecer a alogamia. As\u00ed, outro procedemento \u00e9 o de separar no tempo o momento da maduraci\u00f3n dos gametos femininos e masculinos. Nas plantas dic\u00f3gamas, por exemplo, os estames e estigmas alcanzan a madurez para producir e recibir o pole en distintos momentos. Se os estames maduran antes que os estigmas dise que hai \"protandria\", en caso contrario, hai \"protoxinia\".\nA unisexualidade secundaria das flores en forma de monoecia, dioecia ou poligamia produciuse nas anxiospermas sobre todo en relaci\u00f3n coa anemofilia, pero permite tam\u00e9n evitar a autogamia e a consanguinidade.\nNa maior\u00eda das anxiospermas, con todo, orixin\u00e1ronse estirpes derivadas con autogamia facultativa e, finalmente, obrigada. Os requisitos necesarios para iso son a desaparici\u00f3n da autoincompatibilidade e o transporte orientado do pole cara ao estigma da propia flor, sexa por descenso, por movemento de curvatura dos estames ou polo peche da corola. A polinizaci\u00f3n realizada na fase de pimpollo conduce \u00e1 cleistogamia, na que as flores non chegan a abrirse, un mecanismo bastante usual nas gram\u00edneas. A autogamia fai posible a produci\u00f3n de descendentes a partir de individuos illados de calquera outro exemplar da mesma especie. Por iso \u00e1chase difundida entre as plantas pioneiras (as que conquistan novos h\u00e1bitats), as malezas e as especies insulares. Moitas veces a autogamia constit\u00fae a \u00fanica posibilidade de reproduci\u00f3n sexual en ambientes extremos nos que non abundan os animais polinizadores (rexi\u00f3ns alpinas, \u00e1rticas ou des\u00e9rticas). As especies obligadamente aut\u00f3gamas adoitan posu\u00edr flores inconspicuas, carentes de fragrancia e de n\u00e9ctar e nas que a mi\u00fado se reduciu o tama\u00f1o ou o n\u00famero de p\u00e9talos e de estames e diminu\u00edu a produci\u00f3n de pole ou o tama\u00f1o das anteras. Moitas veces a autogamia e a alogamia coexisten no mesmo individuo nun equilibrio vantaxoso. Por exemplo, en moitas especies da familia das compostas ao abrirse as flores \u00e9 posible a fecundaci\u00f3n cruzada e s\u00f3 cara ao final da antesis, se a\u00ednda non ocorreu a fecundaci\u00f3n, as ramas do estilo curvanse sobre si mesmas para tocar o pole da propia flor e autopolinizarse. En moitas outras especies \"(Viola\", \"Oxalis\", \"Bromus\") d\u00e1se un equilibrio an\u00e1logo entre a formaci\u00f3n no mesmo individuo de flores normais (chamadas chasm\u00f3gamas) e outras cleist\u00f3gamas, moi reducidas. Tales especies, ent\u00f3n, aseguran a produci\u00f3n de descendentes por medio da autogamia pero, ao mesmo tempo, tratan de xerar maior variabilidade xen\u00e9tica por medio da fecundaci\u00f3n cruzada.\nFloraci\u00f3n.\nUn momento cr\u00edtico no ciclo de vida das plantas con flores \u00e9 aquel no que realizan a transici\u00f3n desde a fase xuvenil \u00e1 fase reprodutiva. Para conseguir reproducirse con \u00e9xito, \u00e9 imprescindible, por unha banda, que a floraci\u00f3n (tam\u00e9n chamada antese) prod\u00fazase en sincron\u00eda con outros membros da mesma especie e, por outra banda, que a planta alcanzase certo nivel de crecemento que lle permita soportar o gasto enerx\u00e9tico implicado no proceso da formaci\u00f3n de flores, froitos e sementes. Por tanto, a planta ha de integrar informaci\u00f3n ambiental, as\u00ed como end\u00f3xena, antes de sufrir a transici\u00f3n. Entre os factores externos que m\u00e1is infl\u00faen na floraci\u00f3n at\u00f3panse a luz (tanto a intensidade lum\u00ednica como a duraci\u00f3n do lapso diario de horas de luz ou fotoper\u00edodo) e a temperatura. Este \u00faltimo factor desempe\u00f1a un dobre papel. Por unha banda, as temperaturas m\u00e1is altas incrementan as taxas de crecemento e diferenciaci\u00f3n nas plantas, polo que aceleran a transici\u00f3n ao per\u00edodo de floraci\u00f3n. Doutra banda, moitas plantas necesitan ser expostas transitoriamente a temperaturas moi baixas durante a fase vexetativa ou xuvenil para poder florecer, proceso denominado vernalizaci\u00f3n. Ademais destes factores externos, tam\u00e9n xogan un papel importante factores end\u00f3xenos como o reloxo circadiano e algunhas hormonas como as giberelinas, o \u00e1cido salic\u00edlico e o \u00e1cido absc\u00edsico. As\u00ed, a planta modelo \"Arabidopsis thaliana\" florece m\u00e1is rapidamente cando os d\u00edas al\u00f3nganse (dise que \u00e9 unha planta de d\u00eda longo), xa sufriu a vernalizaci\u00f3n (\u00e9 dicir, estivo exposta ao fr\u00edo durante o inverno) e a temperatura ambiente incrementa. \u00c9 dicir, do mesmo xeito que un sinn\u00famero doutras especies, a floraci\u00f3n de \"Arabidopsis\" ind\u00facese nas condici\u00f3ns que se observan na primavera.\nA an\u00e1lise xen\u00e9tica de mutantes co tempo de floraci\u00f3n alterado permitiu diseccionar o proceso de induci\u00f3n da floraci\u00f3n en polo menos catro v\u00edas de sinalizaci\u00f3n: a primeira act\u00edvase cando os d\u00edas son longos; a segunda funciona fundamentalmente cando os d\u00edas son curtos e depende das giberelinas; a terceira participa na regulaci\u00f3n da floraci\u00f3n en resposta \u00e1 temperatura ambiental; e a cuarta est\u00e1 implicada na vernalizaci\u00f3n.\nCando a planta chega ao estado reprodutivo do desenvolvemento, alg\u00fan ou todos os meristemas apicales no seu v\u00e1stago cesan de iniciar follas normais e comezan a producir partes florais de acordo coa secuencia caracter\u00edstica da especie en cuesti\u00f3n e cun n\u00famero variable de br\u00e1cteas situ\u00e1ndose entre as follas e a flor. Neste proceso, os meristemas apicales pasan de ter un crecemento indeterminado a un tipo de crecemento determinado, xa que a formaci\u00f3n da flor \u00e9 xeralmente o acontecemento final da actividade dun meristema apical. Nas plantas anuais, a chegada do estado reprodutivo significa tam\u00e9n o achegamento \u00e1 consumaci\u00f3n do ciclo de vida na s\u00faa totalidade. Nas plantas perennes, a floraci\u00f3n rep\u00edtese un n\u00famero variable de veces que depende da lonxevidade da especie.\nUnha flor pode orixinarse no \u00e1pice do v\u00e1stago principal ou naqueles das ramas laterais, ou en ambos os sitios \u00e1 vez. En moitas especies, o cambio cara \u00e1 floraci\u00f3n comprende a formaci\u00f3n dunha inflorescencia. Un fen\u00f3meno observado a mi\u00fado durante a iniciaci\u00f3n do estado reprodutivo \u00e9 un brusco e r\u00e1pido alongamento do eixo. Tal crecemento \u00e9 particularmente impactante en plantas de h\u00e1bito en roseta durante o per\u00edodo vexetativo, por exemplo as gram\u00edneas ou as plantas bulbosas.\nOs \u00f3rganos florais in\u00edcianse como follas normais por divisi\u00f3ns periclinales de c\u00e9lulas localizadas m\u00e1is ou menos profundamente por baixo da protoderme ou na mesma protoderme. As divisi\u00f3ns iniciais periclinales son seguidas por outras, inclu\u00edndo anticlinales, e o primordio conv\u00e9rtese nunha protuberancia. Os s\u00e1ibaos par\u00e9cense m\u00e1is \u00e1s follas normais na s\u00faa iniciaci\u00f3n e desenvolvemento. O tipo de crecemento dos p\u00e9talos tam\u00e9n \u00e9 m\u00e1is ou menos similar ao das follas. Os estames orix\u00ednanse como estruturas grosas e curtas, desenvolv\u00e9ndose o filamento subsecuentemente por crecemento intercalar. O desenvolvemento do xineceo var\u00eda en detalle en relaci\u00f3n coa uni\u00f3n dos carpelos entre si e con outras partes florais. Se os carpelos non est\u00e1n unidos, o primordio do carpelo individual in\u00edciase nun punto por divisi\u00f3ns periclinais no \u00e1pice, as que logo se propagan adaxialmente. O crecemento cara a arriba, comparable ao marxinal nunha folla, eleva ao carpelo como unha estrutura en forma de bolsa. Nos ovarios sinc\u00e1rpicos os carpelos orix\u00ednanse como primordios individuais ou conxuntamente como unha unidade estrutural.\nClasificaci\u00f3n das flores.\nSegundo a s\u00faa composici\u00f3n\nSegundo a simetr\u00eda xeral\nSegundo a separaci\u00f3n dos s\u00e9palos\nSegundo a separaci\u00f3n dos p\u00e9talos\nSegundo a lonxitude dos estigmas respecto \u00f3 estame\nSegundo a posici\u00f3n do ovario respecto \u00e1 corola\nEmpregos.\nNos tempos modernos, a xente buscou xeitos de cultivar, mercar, levar postas e outros xeitos de estar ao redor das flores e plantas florecentes, en parte causado pola s\u00faa aparencia e cheiro agradable. Ao redor do mundo, a xente emprega flores para un amplo rango de eventos e funci\u00f3ns que, en conxunto, acompa\u00f1an o cami\u00f1o da vida:\nAs flores te\u00f1en menos alimento que outras partes maiores das plantas (sementes, froitas...), mais a\u00ednda as\u00ed forman parte de comidas importantes e especias. As flores vexetais incl\u00faen o br\u00f3coli e a coliflor. A especia m\u00e1is cara, o azafr\u00e1n, consiste en estigmas secos de flor."}
{"id": "16860", "revid": "98629", "url": "https://gl.wikipedia.org/wiki?curid=16860", "title": "Margarida", "text": "Margarida \u00e9 o nome popular com\u00fan a unha gran variedade de plantas e flores. En realidade \u00e9 un termo controvertido. Poder\u00eda aplicarse s\u00f3 a planta herb\u00e1cea das compostas (\"Bellis perennis\"), de follas dentadas ou fendidas e flores en cap\u00edtulo, cun bot\u00f3n central amarelo e a corola branca; pero non existe gran concordancia entre os autores en canto \u00e1 utilizaci\u00f3n deste nome, que presenta moitas variantes. Hai mesmo quen designa como \"margarida\" calquera planta da familia das Compositae ou compostas.\n\u00c9 habitual que se consideren margaridas:"}
{"id": "16872", "revid": "1131", "url": "https://gl.wikipedia.org/wiki?curid=16872", "title": "Ledesma, Boqueix\u00f3n", "text": "San Salvador de Ledesma \u00e9 unha parroquia do concello coru\u00f1\u00e9s de Boqueix\u00f3n, na comarca de Santiago. Segundo o padr\u00f3n municipal (INE 2013) ten 282 habitantes (132 homes e 150 mulleres), distribu\u00eddos en oito entidades de poboaci\u00f3n.\nPatrimonio.\nO r\u00edo Ulla nesta parroquia forma as Illas de Gres, un conxunto de catro insuas. Ademais das pontes (unha moderna e outra medieval) que cruzan o r\u00edo, tam\u00e9n se pode cambiar de banda do r\u00edo a trav\u00e9s das propias insuas. Dende a banda sur, onde est\u00e1 un dos bares m\u00e1is frecuentados pola mocidade local, p\u00f3dese chegar \u00e1 insua m\u00e1is grande, onde ademais est\u00e1 o campo da festa. A superficie desta insua est\u00e1 limpa de mato, ag\u00e1s nas beiras do r\u00edo, onde se permitiron medrar as \u00e1rbores e herba grosa. Ademais das instalaci\u00f3ns montadas para as festas locais, esta insua conta cun palco permanente de cemento e tam\u00e9n dunha escultura en honor do escritor Xos\u00e9 Neira Vilas, natural de Gres (Vila de Cruces). R\u00edo arriba est\u00e1n as outras insu\u00ed\u00f1as, \u00e1s que se pode acceder dende esta primeira, sendo a \u00faltima a chamada \"Insua dos namorados\" (por estaren m\u00e1is recollidas), as\u00ed coma tam\u00e9n \u00e1 outra banda do r\u00edo grazas a uns pasais no medio da auga. Estas insuelas forman parte da cultura recreativa da poboaci\u00f3n de Ponteledesma e de Gres, pois a\u00ed x\u00fantanse os mozos e mozas para se ba\u00f1aren en ver\u00e1n.\nA ponte medieval que lle d\u00e1 nome \u00f3 lugar da Ponte est\u00e1 pechada ao tr\u00e1fico rodado (ag\u00e1s motos) dende comezos do 2001 mediante uns fitos de pedra."}
{"id": "16873", "revid": "91648", "url": "https://gl.wikipedia.org/wiki?curid=16873", "title": "Novas da Galiza", "text": "Novas da Galiza \u00e9 un peri\u00f3dico mensual galego, editado polo grupo de comunicaci\u00f3n Minho Media S.L..\nHistoria e caracter\u00edsticas.\nTen un car\u00e1cter laico e considera que a soberan\u00eda reside no pobo galego e presidido pola tradici\u00f3n pol\u00edtica da esquerda nacionalista galega. Dentro do grupo de xornais monoling\u00fces en galego, este medio caracter\u00edzase por defender o reintegracionismo ling\u00fc\u00edstico, \u00e9 dicir, a unidade entre o galego e o portugu\u00e9s.\n\"Novas da Galiza\" naceu en febreiro de 2002 e durante tres anos mantivo a distribuci\u00f3n gratu\u00edta, repart\u00edndose en locais sociais, espazos alternativos e sedes de colectivos, con presenza tam\u00e9n en Internet. En marzo de 2005 pasou a ser vendido nos quioscos, ampliando a s\u00faa cobertura territorial a toda Galiza. O xornal pon a disposici\u00f3n os n\u00fameros na s\u00faa hemeroteca virtual no mes seguinte \u00e1 sa\u00edda nos quioscos."}
{"id": "16875", "revid": "56817", "url": "https://gl.wikipedia.org/wiki?curid=16875", "title": "Acto (teatro)", "text": "Un acto \u00e9 cada unha das divisi\u00f3ns principais dunha obra dram\u00e1tica, marcada habitualmente coa ca\u00edda do pano. Normalmente, os actos caracter\u00edzanse pola unidade de tempo e pola unidade de lugar. Os cambios de acto permiten interpolar unha elipse temporal ou unha mudanza de lugar, o que fai avanzar a acci\u00f3n dram\u00e1tica. Cada acto p\u00f3dese pola s\u00faa vez dividir en escenas.\nNo teatro grego, as obras represent\u00e1banse sen interrupci\u00f3ns pero con comentarios interpolados do coro. Parece ser que Horacio foi o primeiro en elaborar a subdivisi\u00f3n en cinco actos. Durante o Renacemento o uso dos cinco actos converteuse na norma entre os dramaturgos franceses. Para respectar a regra das tres unidades, non se produc\u00eda ning\u00fan cambio entre un acto e outro. A lonxitude dos actos correspond\u00eda coa duraci\u00f3n das candeas usadas para iluminar a sala, arredor duns vinte minutos. As obras de Shakespeare e contempor\u00e1neos te\u00f1en interrupci\u00f3ns naturais que se aceptan como divisi\u00f3ns en actos, pero estas divisi\u00f3ns en actos foron realmente consagradas por editores posteriores. \u00c1 hora de estruturar as s\u00faas obras, os dramaturgos isabelinos tomaban como referencia os modelos romanos, como por exemplo S\u00e9neca. A partir da segunda metade do s\u00e9culo XVII a maior\u00eda das obras divid\u00edase en cinco actos. Na fixaci\u00f3n destas interrupci\u00f3ns tivo certa relevancia a introduci\u00f3n do proscenio e do pano durante a Restauraci\u00f3n inglesa. Neste per\u00edodo, o pano ergu\u00edase ao final do pr\u00f3logo (que se representaba desde a parte dianteira do escenario) e as\u00ed permanec\u00eda at\u00e9 o final da obra, pero a mediados do s\u00e9culo XVIII baix\u00e1base regularmente para marcar os finais dos actos.\nXa no s\u00e9culo XIX, Henrik Ibsen reduc\u00edu os actos a catro, estrutura que foi tam\u00e9n usada por Chekhov ou Luigi Pirandello. Desde comezos do XX, a maior\u00eda dos dramaturgos te\u00f1en mostrado unha preferencia polas obras en tres actos, a\u00ednda que non sexan infrecuentes as de dous. Nas produci\u00f3ns modernas, nas obras de catro e cinco actos normalmente s\u00f3 se baixa o pano unha vez, xuntando os primeiros tres ou dous actos, ao tempo que se reduce a duraci\u00f3n total. Tam\u00e9n se escriben obras consistentes en sucesi\u00f3ns de escenas.\nNa televisi\u00f3n, os actos sep\u00e1ranse con publicidade. Nas pel\u00edculas, os \"actos\" sep\u00e1ranse \u00e1s veces cun t\u00edtulo sobreimpreso pero m\u00e1is habitualmente cun cambio de m\u00fasica."}
{"id": "16876", "revid": "98629", "url": "https://gl.wikipedia.org/wiki?curid=16876", "title": "Roy Makaay", "text": "Rudolphus \"Roy\" Antonius Makaay, nado en Wijchen o 9 de marzo de 1975, \u00e9 un exfutbolista neerland\u00e9s. Xogaba de dianteiro e foi internacional coa selecci\u00f3n neerlandesa.\nTraxectoria.\nTras ser rexeitado nas categor\u00edas inferiores do Ajax, recalou no Vitesse Arnhem, onde comezou a destacar. Cando se lle pregunta se \u00e9 seguidor dalg\u00fan club \u00e1 marxe de para o que xoga sempre amosa a s\u00faa predilecci\u00f3n polo Vitesse.\nO CD Tenerife fixouse nel e contratouno. A\u00ednda que o equipo descendeu de categor\u00eda nesa mesma temporada, Makaay destacou e fichou polo Deportivo da Coru\u00f1a. No ano 2000 o Deportivo \u00e9 campi\u00f3n de Liga e Roy fai 22 goles. A s\u00faa mellor marca prod\u00facese na tempada 2002/03, onde acada os 29 tantos en liga e ga\u00f1a a Bota de Ouro, premio concedido \u00f3 m\u00e1ximo goleador europeo.\nO xogador decidiu a tempada que ga\u00f1ou a liga non renova-lo contrato co Deportivo cando este rematara, por diferenzas co presidente do club. E as\u00ed, no 2003, no seu pen\u00faltimo ano de contrato, marcha cara o Bayern Munich e posteriormente \u00f3 Feyenoord Rotterdam, onde xogou ata a s\u00faa retirada."}
{"id": "16877", "revid": "98629", "url": "https://gl.wikipedia.org/wiki?curid=16877", "title": "\u00d6land", "text": "\u00d6land \u00e9 unha illa no Mar B\u00e1ltico, ao largo da costa leste da Suecia, e pertence \u00e1 mesma. Situada no Condado de Kalmar cunha \u00e1rea de 1342\u00a0km\u00b2, \u00e9 a segunda illa sueca por extensi\u00f3n, despois de Gotland. Poboaci\u00f3n (2003): 24.628 habitantes. Est\u00e1 separada do continente polo estreito de Kalmar. Cont\u00e9n un sitio designado patrimonio mundial: a paisaxe agr\u00edcola do sur de \u00d6land.\nHistoria.\nExiste evidencia arqueol\u00f3xica que indica que a illa habitouse no ano 8000 a.C., xa que as escavaci\u00f3ns que datan do Paleol\u00edtico, confirman a presenza de recolectores. A comezos da Idade de Pedra, os colonizadores migraron a trav\u00e9s da ponte de xeo que conectaba a illa a trav\u00e9s do Estreito de Kalmar.\nA evidencia da poboaci\u00f3n de \u00d6land (co\u00f1ecida en lat\u00edn Oelandia) sucedeu polo menos no 6000 a.C., cando hab\u00eda establecementos da Idade de Pedra en alby e outras localidades da illa. Existen pante\u00f3ns da Idade de Ferro e a \u00e9poca dos viquingos visibles en Getllinge, Hulterstad, e noutros lugares no seu bordo do per\u00edmetro \u00e1chanse tam\u00e9n barcos de pedra.\nHai dezanove fortes circulares da Idade de Ferro identificados na illa. S\u00f3 un deles, Eketorp, foi completamente escavado e de a\u00ed recuper\u00e1ronse m\u00e1is de 24.000 artefactos.\nPara o ano 900, Wulfstan de Hedeby chamou \u00e1 illa \u00abEowland\u00bb, a terra dos Eowan:\nCon todo, esta non foi a primeira menci\u00f3n dos Eowans. Existe un nomeamento anterior da tribo no poema \"Widsith\" na literatura anglosaxoa:\nEstudosos como Sch\u00fctte e Kendrick sinalan que houbo unha menci\u00f3n a\u00ednda m\u00e1is temper\u00e1 da xente de \u00d6land no ano 98 por T\u00e1cito, quen os chamou \"Aviones\":\nNa historia sueca, a illa serviu como parque real, especialmente Ottenby e Halltorps, que foron seleccionados pola coroa sueca na [Idade Media] como reservas reais de recreaci\u00f3n.\nXeograf\u00eda.\n\u00d6land \u00e9 a segunda illa m\u00e1is grande das illas de Suecia e historicamente dividiuse nunha cidade e cinco Centenas (vilas).\nClima.\n\u00d6land ten un clima oce\u00e1nico semi-continental con grandes diferenzas de temperatura entre o ver\u00e1n e o inverno. Hai d\u00faas estaci\u00f3ns meteorol\u00f3xicas principais, unha situada no extremo norte e a outra no extremo sur. Malia a latitude m\u00e1is setentrional, o bordo setentrional de \u00d6land \u00e9 moito m\u00e1is suave que o seu bordo meridional, xa que o aire se quenta sobre as m\u00e1is grandes masas de terra circundantes durante d\u00edas, mentres que ret\u00e9n pesados trazos mar\u00edtimos durante a noite. \u00c9 tam\u00e9n m\u00e1is representativo para o clima xeral da illa."}
{"id": "16879", "revid": "89787", "url": "https://gl.wikipedia.org/wiki?curid=16879", "title": "Bebeto", "text": "Jos\u00e9 Roberto Gama de Oliveira, co\u00f1ecido como Bebeto, nado en Salvador o 16 de febreiro de 1964, \u00e9 un exfutbolista e pol\u00edtico brasileiro. Considerado un dos mellores dianteiros da historia do seu pa\u00eds, foi un prol\u00edfico goleador, autor de preto de 400 goles en partidos oficiais. Xogou en tres dos catro grandes equipos do R\u00edo de Xaneiro (Flamengo, Vasco da Gama e Botafogo) e destacou tam\u00e9n no Deportivo da Coru\u00f1a, sendo o quinto m\u00e1ximo goleador hist\u00f3rico do club galego e un dos seus maiores \u00eddolos.\nIniciou a s\u00faa carreira profesional no Vit\u00f3ria da s\u00faa cidade natal, antes de fichar en 1983 polo Flamengo, no que militou durante os seguintes seis anos. Marcou m\u00e1is dun cento de goles oficiais co \"Meng\u00e3o\", co que ga\u00f1ou o Campionato Brasileiro e o Campionato Carioca, sendo d\u00faas veces m\u00e1ximo goleador da liga estatal. A continuaci\u00f3n fichou polo m\u00e1ximo rival hist\u00f3rico do club \"rubro-negro\", o Vasco da Gama, ga\u00f1ando un segundo Campionato Brasileiro en 1989 e proclam\u00e1ndose m\u00e1ximo goleador nacional en 1992, xusto antes de fichar polo Deportivo da Coru\u00f1a. A s\u00faa chegada \u00e1 Coru\u00f1a, xunto \u00e1 do seu compatriota Mauro Silva, supuxo un punto de inflexi\u00f3n na historia do club e marcou o inicio do chamado \"Super D\u00e9por\". Xogou un total de 154 partidos oficias nas s\u00faas catro tempadas no Deportivo, co que marcou 102 goles. Ga\u00f1ou unha Copa do Rei e unha Supercopa de Espa\u00f1a e conseguiu dous subcampionatos de liga.\nInternacional coa selecci\u00f3n brasileira entre 1985 e 1998, formou unha c\u00e9lebre dupla atacante con Rom\u00e1rio. Ga\u00f1ou a Copa Am\u00e9rica de 1989, sendo o m\u00e1ximo goleador do torneo, e proclamouse campi\u00f3n do mundo en 1994, tras derrotar na final a Italia. No Mundial de 1998 acadou de novo a final, tendo como compa\u00f1eiro a Ronaldo, pero o equipo brasileiro perdeu ante Francia. \u00c9 o sexto m\u00e1ximo goleador da historia da selecci\u00f3n, cun total de 39 goles en 75 partidos.\nTrala s\u00faa retirada do f\u00fatbol entrou en pol\u00edtica e ocupou durante 12 anos o cargo de deputado da Asemblea Lexislativa do R\u00edo de Xaneiro. \u00c9 pai do tam\u00e9n futbolista Mattheus Oliveira.\nTraxectoria.\nComo futbolista.\nInicios.\nNaceu e criouse no barrio da Ribeira, na zona da Cidade Baixa da cidade baiana de Salvador, sendo un dos dez fillos de Wilson Carvalho de Oliveira e da s\u00faa esposa dona Carmen. Seguindo os pasos de seu irm\u00e1n Lu\u00eds Augusto, futbolista entre outros do Bahia e do Gal\u00edcia, comezou a xogar ao f\u00fatbol en torneos infant\u00eds do barrio do Barbalho e probou tam\u00e9n no f\u00fatbol sala, militando na Associa\u00e7\u00e3o Atl\u00e9tica da Bahia. Aos 16 anos foi convencido polo seu irm\u00e1n para facer unha proba co Bahia, onde foi aceptado.\nVit\u00f3ria (1\u00aa etapa).\nPermaneceu apenas un mes na canteira do club, antes de cambiar ao m\u00e1ximo rival deste, o Vit\u00f3ria, do que era afeccionado dende pequeno. Debutou co primeiro equipo en 1982 e axi\u00f1a comezou a destacar, sendo convocado pola selecci\u00f3n brasileira sub-20 que dirix\u00eda Jair Pereira. Tras conquistar o Campionato Suramericano sub-20 de 1983, recibiu unha oferta do Vasco da Gama, pero foi finalmente o Flamengo o que se fixo cos seus servizos.\nFlamengo (1\u00aa etapa).\nDebutou co equipo do R\u00edo de Xaneiro o 23 de marzo de 1983, da man do adestrador Paulo C\u00e9sar Carpegiani, nun partido do Campionato Brasileiro diante do Tiradentes do Piau\u00ed, encontro que rematou con vitoria por 2-0. Na s\u00faa primeira campa\u00f1a proclamouse campi\u00f3n brasileiro, cun equipo que contaba con destacados xogadores como Zico, Leandro, Mozer, Ad\u00edlio, J\u00fanior ou Baltazar, e que estaba dirixido por Carlos Alberto Torres. Contou con minutos no partido de ida da final ante o Santos no Morumbi, disputando o segundo tempo como substituto de J\u00falio C\u00e9sar Barbosa. Marcou o seu primeiro gol coa camiseta \"rubro-negra\" en xullo dese mesmo ano, fronte ao Goytacaz no Campionato Carioca, competici\u00f3n na que o Flamengo acabou subcampi\u00f3n por detr\u00e1s do Fluminense. \nXa asentado na titularidade, repetiu subcampionato carioca na campa\u00f1a de 1984. O equipo acadou o triangular final, no que Bebeto marcou o gol na vitoria por 1-0 sobre o Vasco, sendo este o seu primeiro tanto nun \"Cl\u00e1ssico dos Milh\u00f5es\", considerado un dos derbis de maior rivalidade do mundo. Con todo, a derrota ante o Fluminense no derradeiro partido deulle o t\u00edtulo de novo ao club tricolor. O 20 de abril dese ano debutou na Copa Libertadores, marcando o primeiro dos cinco goles do seu equipo ante o Santos (5-0). Marcou tam\u00e9n ante o Am\u00e9rica de Cali e f\u00edxolle dous goles ao Gr\u00eamio, pero o Flamengo quedou a un paso de meterse na final, \u00e1 que accedeu finalmente o equipo de Porto Alegre. O ano pechouse traxicamente para Bebeto, pois o 20 de decembro perdeu ao seu irm\u00e1n N\u00edlton, falecido nun accidente de aviaci\u00f3n no Pico da Caled\u00f4nia, en Nova Friburgo, no que perdeu a vida tam\u00e9n o seu compa\u00f1eiro no Flamengo Figueiredo. O accidente afectou profundamente a Bebeto, que pensou en deixar o f\u00fatbol, sendo a s\u00faa contorna a que o animou a continuar a s\u00faa carreira. \nEn 1985 acadou de novo o triangular final do Carioca, marcando outra vez un gol, pero o campionato volveu ir parar ao Fluminense. 1986 foi o ano da s\u00faa consagraci\u00f3n, convert\u00e9ndose nun dos maiores \u00eddolos do f\u00fatbol carioca. Sumou o seu segundo t\u00edtulo co Flamengo, ao ga\u00f1ar o Campionato Carioca tras derrotar na fase final ao Vasco de Gama, club no que destacaba xa o seu futuro compa\u00f1eiro de ataque Rom\u00e1rio. Dita final disputouse a tres partidos, rematando sen goles os dous primeiros. No terceiro e definitivo, Bebeto abriu o marcador, que pechou o seu compa\u00f1eiro J\u00falio C\u00e9sar Barbosa, d\u00e1ndolle ao Flamengo un t\u00edtulo estatal que non ga\u00f1aba dende hab\u00eda cinco anos. Bebeto rematou como o terceiro m\u00e1ximo goleador do campionato, con 16 goles, superado s\u00f3 por Rom\u00e1rio e Roberto Dinamite. \nEn 1987 perdeu a parte inicial da tempada pola rotura dun brazo, pero trala s\u00faa reaparici\u00f3n rendeu a un gran nivel e entrou definitivamente na historia do f\u00fatbol do seu pa\u00eds, grazas aos seus goles no pol\u00e9mico Campionato Brasileiro daquel ano, marcado polas disputas organizativas. Encadrado o Flamengo no chamado M\u00f3dulo Verde, Bebeto anotou o \u00fanico gol na ida das semifinais contra o Atl\u00e9tico Mineiro no Maracan\u00e3 e marcou tam\u00e9n na vitoria por 2-3 no encontro de volta na Beira-Rio. Volveu marcar no primeiro encontro da final, abrindo de cabeza o marcador ante o Inter de Porto Alegre, antes de que Amarildo colocase o 1-1 final. No partido de volta anotou un dos goles m\u00e1is importantes da s\u00faa carreira, superando a Cl\u00e1udio Taffarel e facendo o \u00fanico tanto do encontro, proclam\u00e1ndose as\u00ed campi\u00f3n da Copa Uni\u00e3o e, segundo o Flamengo e outras instituci\u00f3ns, tam\u00e9n campi\u00f3n brasileiro, mant\u00e9ndose unha disputa xudicial sobre este asunto durante as seguintes d\u00e9cadas.\nEn 1988 proclamouse m\u00e1ximo goleador do Campionato Carioca, con 17 tantos, un m\u00e1is que Rom\u00e1rio, e chegou a marcar catro goles nunha vitoria por 6-0 sobre o Goytacaz. O equipo acabou subcampi\u00f3n, tras perder a final ante o Vasco. Tam\u00e9n destacou como goleador no Brasileir\u00e3o, con 15 dianas, cifra s\u00f3 superada por N\u00edlson, dianteiro do Inter. Marcou ademais o primeiro gol do Flamengo na Supercopa Suramericana, competici\u00f3n que celebraba ese ano a s\u00faa edici\u00f3n inaugural. Na seguinte campa\u00f1a, con Tel\u00ea Santana como adestrador, Bebeto volveu ser o m\u00e1ximo artilleiro da liga carioca, con 18 dianas, volvendo marcar catro goles nun partido contra o Nova Cidade, pero volveu perder na final, desta vez diante do Botafogo.\nVasco da Gama (1\u00aa etapa).\nConsiderado naquel momento o mellor futbolista do Brasil xunto a Rom\u00e1rio, recibiu ofertas de varios clubs europeos, como o Bayern de M\u00fanic, a Juventus ou o Olympique de Marsella, pero continuou xogando no seu pa\u00eds. En 1989 o seu pase foi parar \u00e1 Federaci\u00f3n de F\u00fatbol do Estado do R\u00edo de Xaneiro e ante a lentitude do Flamengo para a s\u00faa renovaci\u00f3n, foi o Vasco da Gama quen conseguiu facerse co futbolista, grazas \u00e1 actuaci\u00f3n do presidente do club, Antonio Soares Cal\u00e7ada, que finxiu non ter interese no xogador cando a s\u00faa fichaxe xa estaba acordada. Cando os directivos do Flamengo reaccionaron xa era tarde e Bebeto converteuse en novo futbolista do Vasco. A s\u00faa pol\u00e9mica fichaxe polo seu m\u00e1ximo rival hist\u00f3rico, enfadou a moitos seareiros do Flamengo, que o acusaron de traidor, situaci\u00f3n que empeorou polas declaraci\u00f3ns do xogador afirmando ter dende pequeno unha simpat\u00eda polo club acrecentada polo feito de que o seu propio av\u00f3 se chamaba Vasco da Gama.\nDeixou o Flamengo como o s\u00e9timo m\u00e1ximo goleador da historia do club, con 151 goles en 308 partidos (contando encontros amigables), ocupando na actualidade o oitavo posto. \u00c9 ademais o segundo m\u00e1ximo artilleiro da historia do club no Campionato Brasileiro, con 41 dianas (superado s\u00f3 por Zico).\nDebutou co Vasco o 17 de setembro de 1989, nun partido do campionato brasileiro fronte ao Santos na Vila Belmiro, e marcou o primeiro dos dous goles do seu equipo no partido (2-1). Titular nun equipo que contaba con xogadores como Andrade, Paulo Roberto, Luiz Carlos Winck, Marco Ant\u00f4nio Boiadeiro, William, Bismarck, Sorato ou Mazinho, foi unha peza fundamental para Nelsinho Rosa, contribu\u00edndo con seis goles \u00e1 conquista do t\u00edtulo nacional por parte do equipo vasca\u00edno, o segundo da historia do club, despois de derrotar na final ao S\u00e3o Paulo. As s\u00faas grandes actuaci\u00f3ns no ano 1989, tanto no Flamengo, como no Vasco e na selecci\u00f3n, val\u00e9ronlle varios premios, entre eles o de \"Craque do Ano\" da revista \"Placar\" e o de Futbolista Suramericano do Ano. \nEn 1990, a pesar do retorno de Roberto Dinamite, o Vasco quedou sen ning\u00fan t\u00edtulo, ao non se clasificar para as finais do Campionato Brasileiro, e despois de perder o Carioca fronte a Botafogo. Bebeto disputou por segunda vez a Copa Libertadores, marcando un gol e caendo nos cuartos de final ante o Cerro Porte\u00f1o. Completou a campa\u00f1a cun total de 11 goles, repetindo un \"p\u00f3ker\" de dianas ante o Cabofriense no campionato estatal. Os resultados do club foron semellantes na tempada seguinte, a pesar do incremento de goles de Bebeto, que acabou como segundo m\u00e1ximo goleador do Campionato Carioca, con 15 tantos, dous menos que Ga\u00facho. \nEn 1992 o Vasco da Gama, liderado polos goles de Bebeto, que fac\u00eda dupla atacante con Edmundo, protagonizou unha gran primeira fase do Campionato Brasileiro, liderando a t\u00e1boa por diante do Botafogo e do Bragantino. Con todo, unha serie de empates na segunda fase deix\u00e1rono f\u00f3ra da final, que acabou ga\u00f1ando o Flamengo. Bebeto rematou como o m\u00e1ximo goleador do campionato, con 18 goles, 6 m\u00e1is que os seguintes clasificados (Chic\u00e3o e Paulinho McLaren), e recibiu a Bola de Prata como un dos once mellores futbolistas do torneo. \nDeportivo da Coru\u00f1a.\nO seu gran rendemento no Brasil chamou a atenci\u00f3n do f\u00fatbol europeo, recibindo ofertas de varios clubs, entre eles o Deportivo da Coru\u00f1a e o Borussia Dortmund. A\u00ednda que se informou de que a s\u00faa fichaxe polo Borussia xa estaba pechada, en xullo o presidente do Deportivo da Coru\u00f1a, Augusto C\u00e9sar Lendoiro, viaxou ao R\u00edo de Xaneiro co prop\u00f3sito de contratalo. Al\u00ed conseguiu convencer ao futbolista, e sobre todo \u00e1 s\u00faa esposa Denise, de que rexeitase a oferta do club alem\u00e1n e aceptase a do coru\u00f1\u00e9s, que acabou pagando uns 2,5 mill\u00f3ns de d\u00f3lares ao Vasco da Gama polo seus servizos. A s\u00faa fichaxe (unha das que tivo maior repercusi\u00f3n nos medios da historia do Deportivo), xunto \u00e1 do tam\u00e9n brasileiro Mauro Silva, que se pechou na mesma viaxe de Lendoiro, supuxo un punto de inflexi\u00f3n na historia do club, que vi\u00f1a de ascender \u00e1 Primeira Divisi\u00f3n s\u00f3 un ano antes, e que sufrira para manterse na m\u00e1xima categor\u00eda na tempada que acababa de rematar. \nBebeto foi presentado xunto ao oros\u00e1n Juanito nun multitudinario acto en Riazor, con milleiros de seareiros nas bancadas. Debutou coa camiseta do Deportivo nun partido amigable ante o Lugo no Anxo Carro, marcando un triplete na vitoria coru\u00f1esa por 0-6.\nA s\u00faa estrea en partido oficial produciuse na primeira xornada de liga, o 6 de setembro de 1992 nun derbi contra o Celta de Vigo en Riazor que rematou con vitoria local (2\u20130) e gol do propio Bebeto, que logrou o segundo dos coru\u00f1eses. Marcou tam\u00e9n nas d\u00faas seguintes xornadas e xa na quinta f\u00edxolle dous goles ao Real Madrid, nun encontro que o Deportivo ga\u00f1ou por 3-2. Acompa\u00f1ado na dianteira por Claudio, continuou con grandes rexistros goleadores durante toda a competici\u00f3n, inclu\u00edndo o seu primeiro triplete, contra o Espanyol. Foi quen de marcar gol en sete xornadas consecutivas, entre a 13\u00aa e a 19\u00aa, establecendo un novo r\u00e9cord no club, que s\u00f3 foi igualado 23 anos despois por Lucas P\u00e9rez. Pechou a s\u00faa primeira campa\u00f1a na Coru\u00f1a convert\u00e9ndose no primeiro futbolista da historia do Deportivo en conquistar o Trofeo Pichichi, cun total de 29 goles, tres m\u00e1is que o seguinte clasificado, o chileno Iv\u00e1n Zamorano. O equipo adestrado por Arsenio Iglesias acabou a liga na terceira posici\u00f3n, detr\u00e1s do Barcelona e do Real Madrid.\nTras non participar nas primeiras xornadas da tempada 1993/94 nin no hist\u00f3rico debut do equipo galego en competici\u00f3n europea por estar concentrado coa selecci\u00f3n brasileira, estreouse na Copa da UEFA no encontro de volta da primeira rolda ante o Aalborg dan\u00e9s en Riazor, anotando tres dos cinco goles do seu equipo (5-0). O Deportivo acadou os oitavos de final da competici\u00f3n, onde foi eliminado polo Eintracht Frankfurt. Na liga, Bebeto sumou 16 goles e o Deportivo mant\u00edvose l\u00edder durante a maior parte da tempada, ata que foi superado polo Barcelona na \u00faltima xornada, na que \u0110uki\u0107 fallou un decisivo penalti contra o gardameta vasco Gonz\u00e1lez nos \u00faltimos instantes que lle ter\u00eda dado o t\u00edtulo ao club galego. A pesar da decepci\u00f3n, o Deportivo de Arsenio conseguiu aquela tempada o segundo subcampionato da s\u00faa historia, 44 anos despois do primeiro.\nNa campa\u00f1a 1994\u201395 os n\u00fameros de Bebeto pouco cambiaron, logrando novamente 16 goles en liga, que contribu\u00edron a un novo subcampionato, desta vez por detr\u00e1s do Real Madrid. Na Copa da UEFA, asinou un triplete contra o Rosenborg na primeira rolda, e marcou o \u00fanico gol na vitoria por 1-0 sobre o Borussia Dortmund de Ottmar Hitzfeld na ida dos oitavos de final, pero os alem\u00e1ns remontaron no encontro de volta, quedando o Deportivo eliminado da competici\u00f3n europea nos oitavos de final por segundo ano consecutivo. Con todo, o gran \u00e9xito do equipo ese ano chegou na Copa do Rei, ga\u00f1ando o club o primeiro t\u00edtulo da s\u00faa historia. Bebeto aportou dous goles na competici\u00f3n e foi titular a car\u00f3n de Manjar\u00edn na final ante o Valencia no Santiago Bernab\u00e9u, partido que tivo que disputarse en dous d\u00edas debido \u00e1 intensa choiva que caeu na capital espa\u00f1ola, e que o O Deportivo ga\u00f1ou por 2-1.\nA tempada 1995/96 foi a derradeira de Bebeto deportivista. Comezouna ga\u00f1ando un novo t\u00edtulo, a Supercopa de Espa\u00f1a, ao vencer ao Real Madrid por un resultado global de 5-1, e sendo autor dun dos tantos. Un mes despois, Bebeto viviu un dos mellores momentos da s\u00faa carreira, ao conseguir nove goles nun intervalo de s\u00f3 oito d\u00edas. O 24 de setembro marcou o primeiro deles, en liga ante o Tenerife, catro d\u00edas antes de estrearse na Recopa de Europa cun triplete na hist\u00f3rica goleada por 8-0 sobre o APOEL de Nicosia. Finalmente, o 1 de outubro marcou os cinco goles da vitoria por 5-0 en liga ante o Albacete, facendo catro deles nun intervalo de s\u00f3 6 minutos. Fac\u00eda m\u00e1is de 30 anos que un futbolista do Deportivo non marcaba cinco goles en partido oficial, desde que o conseguise Loureda na Copa do Xeneral\u00edsimo en 1965, e foi a primeira e \u00fanica vez que un deportivista o lograba en liga. \nPechou a liga como o terceiro m\u00e1ximo artilleiro, con 25 goles, s\u00f3 por detr\u00e1s de Pizzi e Mijatovi\u0107, pero o Deportivo s\u00f3 puido ser noveno. Na Recopa de Europa marcou un total de 6 goles, acabando como segundo m\u00e1ximo goleador, por detr\u00e1s do checo Petr Samec, e un dos seus goles deulle ao equipo ante o Zaragoza a clasificaci\u00f3n para unhas hist\u00f3ricas semifinais, nas que finalmente acabaron eliminados polo PSG. A pesar dos seus 32 goles na tempada, Bebeto decidiu non continuar no Deportivo, aceptando unha oferta para regresar ao Flamengo brasileiro, ao que foi traspasado por uns 300 mill\u00f3ns de pesetas. Disputou o seu \u00faltimo partido coa camiseta branquiazul na derradeira xornada de liga, anot\u00e1ndolle dous goles ao FC Barcelona en Riazor. Deixou o club como un dos maiores \u00eddolos da s\u00faa historia e como o seu cuarto m\u00e1ximo goleador hist\u00f3rico, con 102 goles, a un de Guimer\u00e1ns, a dous Veloso e a cinco de Traba. Na actualidade ocupa a quinta praza, despois de ser superado tam\u00e9n por Diego Trist\u00e1n.\nFlamengo (2\u00aa etapa).\nReapareceu co Flamengo o 8 de agosto de 1996, marcando o \u00fanico gol do seu equipo na derrota por 4-1 ante o S\u00e3o Paulo no Campionato Brasileiro. Marcou outros seis goles durante o torneo, pero o equipo quedou lonxe de se clasificar para a segunda rolda. Na pen\u00faltima xornada, ante o Inter no Maracan\u00e3, tivo como parella de ataque a Rom\u00e1rio, compa\u00f1eiro seu na selecci\u00f3n que acababa de regresar ao club carioca, pero o Flamengo caeu por 1-2. Na Supercopa Libertadores o equipo quedou eliminado nos cuartos de final ante o Colo-Colo. En novembro, s\u00f3 tres meses despois da s\u00faa volta ao Flamengo, deixou o club carioca, sendo traspasado ao Sevilla, que pagou por el uns 600 mill\u00f3ns de pesetas.\nSevilla.\nDebutou co Sevilla na 13\u00aa xornada da tempada 1996/97, ante o Real Madrid no Ram\u00f3n S\u00e1nchez Pizju\u00e1n, xogando de titular nun partido que acabou en derrota (1-3). Tras non poder disputar os dous seguintes partidos por problemas f\u00edsicos, reapareceu para xogar contra o seu antigo equipo, o Deportivo da Coru\u00f1a, sumando unha nova derrota (0-1). Xogou catro partidos m\u00e1is durante o seguinte mes e medio, todos como titular, pero non conseguiu ning\u00fan gol. O 17 de xaneiro, dous meses despois da s\u00faa fichaxe polo Sevilla, anunciouse o seu traspaso ao Vit\u00f3ria, o club no que debutara como profesional, despois de que o Banco Excel comprase o seu pase.\nVit\u00f3ria (2\u00aa etapa).\nO 4 de marzo de 1997 volveu vestir a camiseta do Vit\u00f3ria 14 anos despois, nun amigable contra o Corinthians no Barrad\u00e3o, vencendo por 3-1. Dous d\u00edas despois xogou en partido oficial, na Copa do Nordeste, marcando dous goles na vitoria por 3-4 sobre o Santa Cruz. Bebeto, acompa\u00f1ado no ataque por Agnaldo, liderou o equipo na conquista dese t\u00edtulo e tam\u00e9n do Campionato Baiano, derrotando na final en ambos casos ao Bahia. No campionato estatal marcou un dos catro goles do seu equipo na ida da final.\nPara o Campionato Brasileiro formou unha c\u00e9lebre dupla de atacantes xunto ao talentoso T\u00falio Maravilha, cedido polo Corinthians. Bebeto conseguiu oito goles nos cinco primeiros partidos, coloc\u00e1ndose como o m\u00e1ximo goleador provisional da competici\u00f3n. Con todo, a s\u00faa situaci\u00f3n mudou en agosto, cando se fixo p\u00fablico o interese do Deportivo da Coru\u00f1a por recuperar ao xogador. A intenci\u00f3n do futbolista de regresar ao club galego encontrou a oposici\u00f3n do presidente do Vit\u00f3ria, Paulo Carneiro, que lle pediu ao Deportivo unha alta suma de di\u00f1eiro pola s\u00faa venda, nunhas negociaci\u00f3ns que se prolongaron durante os seguintes dous meses, nos que o futbolista se negou a xogar. Con Bebeto xa na Coru\u00f1a e cando os medios de comunicaci\u00f3n e o propio xogador daban por pechado o traspaso tralo acordo entre os clubs, a fichaxe truncouse debido \u00e1s esixencias do futbolista, que finamente tivo que volver ao seu pa\u00eds.\nO seu regreso a Salvador atopou a oposici\u00f3n dos seareiros do Vit\u00f3ria, molestos polas tentativas do xogador de deixar o club. Durante a s\u00faa ausencia, o equipo baiano reforz\u00e1rase con U\u00e9slei e Petkovi\u0107, e Bebeto xa s\u00f3 xogou un partido m\u00e1is coa camiseta do Vit\u00f3ria, ante o Atl\u00e9tico Mineiro.\nCruzeiro.\nEn decembro o Banco Excel cedeuno ao Cruzeiro para a disputa dun s\u00f3 encontro, a Copa Intercontinental ante o Borussia Dortmund. No partido, celebrado en Toquio, Bebeto formou na dianteira titular xunto a Donizete Pantera, perdendo por 2-0.\nBotafogo.\nEn xaneiro de 1998 asinou como novo xogador do Botafogo, onde se reencontrou con T\u00falio. O equipo realizou unha mala actuaci\u00f3n no Campionato Carioca e no Brasileirao, pero conquistou o Torneo R\u00edo-S\u00e3o Paulo, derrotando ao S\u00e3o Paulo na final, con catro goles de Bebeto durante o torneo. Permaneceu un ano m\u00e1is no club do R\u00edo de Xaneiro, alcanzando a final da Copa do Brasil. Anotou un gol en dita final, pero a vitoria foi para o Juventude, na que foi a maior decepci\u00f3n deportiva de Bebeto, segundo o propio xogador. Trala derrota deixou o Botafogo e o R\u00edo de Xaneiro.\nToros Neza.\nEn xullo de 1999 fichou, ante sorpresa de moitos, polo Toros Neza de M\u00e9xico, club que loitaba pola permanencia na Primeira Divisi\u00f3n. A s\u00faa etapa no club de Nezahualc\u00f3yotl resultou ser unha das peores da s\u00faa carreira deportiva. Ao pobre rendemento do equipo sumouse un mal ambiente nos vestiarios e un recorte salarial por mor dos malos resultados. Ademais Bebeto sufriu unha suposta lesi\u00f3n nas costas, un asalto e un terremoto, o que lle fixo pensar en deixar o pa\u00eds. Disputou s\u00f3 oito partidos, marcando dous goles (ante Toluca e Pachuca) e repartindo unha asistencia. Finalmente, tras un partido ante o Santos, foi apartado do equipo, debido aos problemas coa directiva. Arrepentido de fichar polo club mexicano e enfrontado ao presidente, do que recibiu insultos e ameazas, recorreu \u00e1 Federaci\u00f3n Mexicana e \u00e1 FIFA pedindo a liberaci\u00f3n do seu contrato.\nKashima Antlers.\nEn febreiro de 2000 foi contratado polo Kashima Antlers do Xap\u00f3n, co que debutou o 18 de marzo ante o Kawasaki Frontale. Disputou oito partidos co club dirixido por Toninho Cerezo e marcou un gol diante do Yokohama Marinos. Deixou Kashima a finais de xullo, meses antes de que o equipo conquistase a liga xaponesa, e regresou novamente ao Vit\u00f3ria.\nVit\u00f3ria (3\u00aa etapa).\nPermaneceu pouco tempo no equipo da s\u00faa cidade, disputando tres partidos sen lograr ning\u00fan gol.\nVasco da Gama (2\u00aa etapa).\nTras m\u00e1is de medio ano sen equipo, en agosto de 2001 regresou ao Vasco da Gama, por petici\u00f3n do seu antigo compa\u00f1eiro Rom\u00e1rio, co que volveu reeditar a c\u00e9lebre dupla de dianteiros da selecci\u00f3n brasileira campioa do mundo. Nesta segunda etapa no club \"vasca\u00edno\" participou en 8 encontros e logrou 2 goles. A pesar dos goles de Rom\u00e1rio, o Vasco non conseguiu pasar da primeira fase do Campionato Brasileiro.\nAl-Ittihad.\nEn setembro de 2002 fichou polo Al-Ittihad de Arabia Saudita, co que asinou un contrato por m\u00e1is dun mill\u00f3n de euros por s\u00f3 oito meses. Xogou menos de dous meses no club de Jeddah, disputando cinco partidos e anotando un gol, ata que foi despedido en novembro debido ao seu mal rendemento. A continuaci\u00f3n colgou as botas, aos 38 anos de idade.\nSelecci\u00f3n nacional.\nSelecci\u00f3n sub-20.\nFoi por internacional por primeira vez en 1982, coa selecci\u00f3n brasileira sub-20 que dirix\u00eda Jair Pereira. Con este equipo conquistou o Campionato Suramericano sub-20 de 1983, despois de derrotar na final ao Uruguai. Ese mesmo ano disputou o Campionato Mundial sub-20 en M\u00e9xico, compartindo equipo con xogadores como Dunga, Jorginho ou Geovani. O combinado brasileiro non decepcionou e proclamouse campi\u00f3n do mundo vencendo na final \u00e1 Arxentina, diante dos 110.000 espectadores que ateigaban o Estadio Azteca. Bebeto marcou un gol nos cuartos de final ante Checoslovaquia e foi elixido no once ideal do torneo.\nEstrea coa selecci\u00f3n absoluta.\nO 28 de abril de 1985, da man do adestrador Evaristo de Macedo, debutou coa selecci\u00f3n brasileira absoluta, nun partido contra o Per\u00fa no Est\u00e1dio Nacional Man\u00e9 Garrincha de Brasilia (0\u20131). Disputou cinco partidos internacionais m\u00e1is durante o seguinte mes e medio, pero quedou f\u00f3ra da selecci\u00f3n para o Mundial de 1986 en M\u00e9xico. \nPrata ol\u00edmpica en Se\u00fal 1988.\nDous anos despois participou coa selecci\u00f3n ol\u00edmpica nos Xogos Ol\u00edmpicos de Se\u00fal, formando ataque xunto a Rom\u00e1rio. Marcou no primeiro partido ante Nixeria e tam\u00e9n no terceiro, diante de Iugoslavia. O seu equipo acadou a gran final, na que Bebeto foi titular, pero tivo que conformarse coa medalla de prata, sendo o ouro para a Uni\u00f3n Sovi\u00e9tica.\nConsagraci\u00f3n na Copa Am\u00e9rica.\nO seu primeiro gol coa selecci\u00f3n absoluta marcouno o 10 de maio de 1989, de novo contra o Per\u00fa, pero esta vez con vitoria (1\u20134). Ese mesmo ano consagrouse coa selecci\u00f3n na Copa Am\u00e9rica, proclam\u00e1ndose campi\u00f3n e m\u00e1ximo goleador do torneo, con seis anotaci\u00f3ns. Os seus goles e a s\u00faa prol\u00edfica asociaci\u00f3n con Rom\u00e1rio, foron claves para un t\u00edtulo que a \"canarinha\" non ga\u00f1aba dende fac\u00eda 40 anos.\nPrimeira Copa do Mundo (1990).\nA pesar do bo rendemento da parella, unha lesi\u00f3n de Rom\u00e1rio antes da Copa do Mundo de 1990, provocou que o seleccionador Sebasti\u00e3o Lazaroni elixise como titular \u00e1 dupla formada por Careca e M\u00fcller, reduc\u00edndose a participaci\u00f3n de Bebeto a uns poucos minutos no partido ante Costa Rica. A selecci\u00f3n brasileira quedou eliminada nos oitavos de final ante a Arxentina de Maradona.\nCampi\u00f3n mundial (1994).\nTras non participar nas d\u00faas seguintes Copas Am\u00e9rica, regresou a un gran torneo de selecci\u00f3ns no Mundial de 1994 nos Estados Unidos, convocado por Carlos Alberto Parreira. Chegou \u00e1 cita mundialista reconciliado con Rom\u00e1rio, despois de varios anos de mala relaci\u00f3n entre eles. A asociaci\u00f3n dos dous dianteiros deu os seus froitos dende o inicio, sendo o primeiro gol do Brasil no torneo un remate de Rom\u00e1rio a un c\u00f3rner lanzado por Bebeto, no primeiro encontro ante Rusia (2-0). No seguinte partido, a vitoria por 3-0 sobre o Camer\u00fan, Bebeto logrou o seu primeiro gol nunha Copa do Mundo, recollendo o rexeitamento dun bal\u00f3n perdido por Rom\u00e1rio e superando ao gardameta africano Joseph-Antoine Bell.\nOs oitavos de final ante a selecci\u00f3n anfitrioa no d\u00eda da Independencia estadounidense decid\u00edronse cun solitario gol do propio Bebeto, con asistencia de Rom\u00e1rio. Na celebraci\u00f3n do tanto, Bebeto dedicoulle un c\u00e9lebre \"Eu te quero\" ao \"Baixinho\", que disipou calquera d\u00fabida sobre a s\u00faa amizade. Nos cuartos de final, disputados ante os Pa\u00edses Baixos en Dallas, Bebeto deulle a asistencia a Rom\u00e1rio no primeiro gol e foi o autor do segundo dos tres tantos do seu equipo (3-2), despois de canear a Ed de Goeij. Celebrou o seu gol simulando que arrolaba un beb\u00e9, facendo referencia ao nacemento dous d\u00edas antes do seu fillo Mattheus. Dita celebraci\u00f3n, \u00e1 que se uniron Rom\u00e1rio e Mazinho converteuse na imaxe m\u00e1is ic\u00f3nica daquela edici\u00f3n do torneo e nunha das m\u00e1is c\u00e9lebres da historia do torneo..\nDespois de superar nas semifinais a Suecia por 0-1, o Brasil chegou a unha final mundial 24 anos despois da Copa do Mundo de 1970. Bebeto e Rom\u00e1rio formaron de novo a parella de ataque titular na final, enfront\u00e1ndose a unha Italia que contaba con outro dos mellores dianteiros do mundo: Roberto Baggio. Con todo, o partido rematou sen goles, decid\u00edndose o t\u00edtulo na quenda de penaltis. Bebeto deb\u00eda tirar o quinto lanzamento do seu equipo, pero non foi necesario tralo erro de Baggio, que converteu en campi\u00f3n ao Brasil.\nBronce ol\u00edmpico en Atlanta 1996.\nDous anos despois Bebeto regresou aos Estados Unidos para participar nos Xogos Ol\u00edmpicos de 1996, como un dos dous xogadores de m\u00e1is de 23 anos do equipo brasileiro, sendo o outro Aldair. O equipo de Zagallo comezou o torneo con mal p\u00e9, perdendo ante o Xap\u00f3n, pero rep\u00faxose na segunda xornada, ga\u00f1ando por 3-1 a Hungr\u00eda, cun gol de Bebeto. No \u00faltimo partido da fase de grupos, Ronaldinho marcou contra Nixeria o solitario gol que clasificou ao Brasil para a seguinte fase. A continuaci\u00f3n, Bebeto marcou nos cuartos de final contra Ghana e tam\u00e9n nas semifinais, pero o equipo caeu eliminado ante Nixeria, mediante un gol de ouro de Kanu. \nNo partido polo terceiro posto contra Portugal, Bebeto conseguiu un triplete na segunda parte, que se sumou aos dous tantos de Ronaldinho e Fl\u00e1vio Concei\u00e7\u00e3o na primeira, vencendo as\u00ed o equipo suramericano por 5-0 e recibindo a medalla de bronce. Bebeto acabou o torneo como o m\u00e1ximo goleador, empatado a seis dianas co arxentino Hern\u00e1n Crespo.\n\u00daltimos anos.\nEn 1997 foi convocado por Zagallo para a primeira edici\u00f3n da Copa Confederaci\u00f3ns da FIFA. A\u00ednda que Rom\u00e1rio e Ronaldo eran os dianteiros titulares, Bebeto participou en dous encontros do torneo, ante Australia e M\u00e9xico, contribu\u00edndo \u00e1 conquista do t\u00edtulo.\nO seu bo rendemento co Botafogo en 1998, valeulle a convocatoria para a s\u00faa terceira Copa do Mundo, na edici\u00f3n celebrada en Francia. A\u00ednda que a parella de dianteiros titular \u00eda ser en principio a formada por Ronaldo e Rom\u00e1rio, a baixa a \u00faltima hora deste \u00faltimo deulle a titularidade a Bebeto, por diante de Edmundo. O futbolista baiano rematou a primeira fase como o m\u00e1ximo goleador do Brasil, despois de marcar ante Marrocos e Noruega. Continuou no once inicial en toda a segunda fase e marcou o seu terceiro gol na vitoria por 3-2 sobre Dinamarca nos cuartos de final, convert\u00e9ndose no futbolista brasileiro de m\u00e1is idade en marcar nun Mundial, con 34 anos e 138 d\u00edas. Despois de vencer aos Pa\u00edses Baixos nas semifinais, o Brasil acadou a s\u00faa segunda final consecutiva, na que Bebeto volveu xogar de inicio. Con todo, desta vez o equipo suramericano acabou perdendo, despois de que Zidane e Petit colocaran o 3-0 definitivo no Stade de France.\nA final do Mundial foi o seu derradeiro partido coa selecci\u00f3n, deixando como balance un total de 75 partidos e 39 goles.\nComo adestrador.\nBebeto foi presentado, o 16 de decembro de 2009, como novo adestrador do Am\u00e9rica Football Club brasileiro. Tras non obter resultados positivos foi deposto do seu cargo o 13 de febreiro de 2010, cun total de tres vitorias, un empate e catro derrotas.\nComo pol\u00edtico.\nEn 2010 presentouse como candidato a deputado polo Partido Democr\u00e1tico Trabalhista brasileiro, conseguindo 28.328 votos e un escano na Asemblea Lexislativa do R\u00edo de Xaneiro. En 2014 presentouse co partido Solidariedade \u00e1 reelecci\u00f3n e obtivo m\u00e1is do dobre de votos, un total de 61.082, revalidando as\u00ed o seu escano para unha segunda lexislatura. \nEn 2015 votou a favor do pol\u00e9mico nomeamento de Domingos Braz\u00e3o para o Tribunal de Contas do Estado do R\u00edo de Xaneiro. En febreiro de 2017 votou contra a privatizaci\u00f3n da CEDAE. En 2018 logrou a reelecci\u00f3n para unha terceira lexislatura como deputado estatal. Catro anos despois, nas elecci\u00f3ns do 2 de outubro de 2022, fracasou no seu intento de ser reelixido para un cuarto mandato, present\u00e1ndose aos comicios co nome de Bebeto Tetra. Nas elecci\u00f3ns presidenciais celebradas ese mesmo d\u00eda, deu o seu apoio a Lula da Silva, mentres que nas elecci\u00f3ns ao Senado Federal apoiou a Andr\u00e9 Ceciliano, membro tam\u00e9n do PT e rival pol\u00edtico do seu excompa\u00f1eiro Rom\u00e1rio.\nVida persoal.\nCasou o 13 de novembro de 1987 con Denise de Andrade, coa que namoraba dende os 19 anos, cando ela xogaba ao voleibol no Flamengo. A parella tivo tres fillos, Roberto Newton \"Bebeto Junior\", St\u00e9phannie e Mattheus, sendo este \u00faltimo tam\u00e9n futbolista profesional."}
{"id": "16881", "revid": "98629", "url": "https://gl.wikipedia.org/wiki?curid=16881", "title": "Velocidade da luz", "text": "A velocidade da luz no baleiro, comunmente representada coa letra c, \u00e9 unha constante f\u00edsica universal importante en moitos campos da f\u00edsica. O seu valor \u00e9 de exactamente 299.792.458 metros por segundo (\u22483.00 x 108 m/s) (1.079.252.848,8\u00a0km/h), un valor exacto, polo que a lonxitude do metro def\u00ednese a partir desta constante as\u00ed como a definici\u00f3n est\u00e1ndar internacional de segundo. Como explicaci\u00f3n da exactitude citada, hai que ter en conta que a\u00ednda que anteriormente a velocidade da luz med\u00edase en funci\u00f3n de espazo e tempo e as s\u00faas unidades, hoxe en d\u00eda \u00e9 a unidade de lonxitude, o metro, a que \u00e9 definida en funci\u00f3n da velocidade da luz no baleiro, como o espazo que percorre a luz en 1/299.792.458 de segundo. De acordo coa relatividade especial, \"c\" \u00e9 a velocidade m\u00e1xima \u00e1 que todas as part\u00edculas sen masa e os seus campos asociados (inclu\u00edndo a radiaci\u00f3n electromagn\u00e9tica tal como a luz e as ondas gravitacionais) viaxan no baleiro. \u00c9 tam\u00e9n a velocidade da gravidade (\u00e9 dicir, das ondas gravitatorias) predita polas teor\u00edas actuais. Estas part\u00edculas e ondas viaxan a \"c\", independentemente do movemento da fonte ou do sistema de referencia inercial do observador. Na teor\u00eda da relatividade, \"c\" interrelaciona o espazo e o tempo, e tam\u00e9n aparece na famosa ecuaci\u00f3n de equivalencia masa-enerx\u00eda, \"E = mc2\".\nNoutros medios, esta velocidade \u00e9 menor e depende do \u00edndice de refracci\u00f3n. A velocidade \u00e1 que a luz se propaga a trav\u00e9s de materiais transparentes, como o vidro ou o ar, \u00e9 menor que \"c\". A relaci\u00f3n entre \"c\" e a velocidade \"v\" \u00e1 que viaxa a luz a trav\u00e9s dun material denom\u00ednase o \u00edndice de refracci\u00f3n \"n\" do material (\"n\"\u00a0=\u00a0\"c\"\u00a0/\u00a0\"v\"). Por exemplo, o \u00edndice de refracci\u00f3n do vidro pola luz visible \u00e9 tipicamente de aproximadamente 1,5, o que significa que a luz no vidro viaxa a \"c\"\u00a0/\u00a01,5\u00a0\u2248\u00a0200.000\u00a0km/s; o \u00edndice de refracci\u00f3n do aire pola luz visible \u00e9 de 1,000293, polo que a velocidade da luz no aire \u00e9 de 299 705\u00a0km/s (preto de 88\u00a0km/s m\u00e1is lenta que \"c\").\nNalg\u00fans casos, p\u00f3dese considerar, de xeito aproximado, que a luz e outras ondas electromagn\u00e9ticas m\u00f3vense \"instantaneamente\", pero para longas distancias e medidas moi sensibles \u00e1 s\u00faa velocidade finita ten efectos perceptibles. Por exemplo, na comunicaci\u00f3n con sondas espaciais afastadas, unha mensaxe pode tardar varios minutos e ata horas en ir desde a Terra ata a sonda. A luz das estrelas que vemos e nos deixaron fai moitos anos, o que permite estudar a historia do universo mediante a observaci\u00f3n de obxectos distantes. A velocidade finita da luz tam\u00e9n limita a velocidade m\u00e1xima te\u00f3rica dos ordenadores, xa que a informaci\u00f3n debe ser enviada dentro do ordenador dun chip a outro. Finalmente, a velocidade da luz p\u00f3dese utilizar en medidas de tempo de voo para medir grandes distancias cunha alta precisi\u00f3n.\nA primeira proba experimental de que a luz ti\u00f1a unha velocidade finita (a diferenza de facelo de xeito instant\u00e1nea) foi en 1676 e d\u00e9bese a Ole Christensen R\u00f8mer, que a calculou cunha precisi\u00f3n notable, cando estudaba o movemento aparente da l\u00faa de X\u00fapiter \u00cdo, tendo en conta o suporte t\u00e9cnico e te\u00f3rico de que dispu\u00f1a (Newton a\u00ednda non escribira os \"Principia Mathematica\").\nFoi en 1865 cando James Clerk Maxwell, e coas Ecuaci\u00f3ns de Maxwell, cando se dispuxo dun marco te\u00f3rico que inser\u00eda a luz no eido do electromagnetismo, convertendo a velocidade da luz no baleiro, na velocidade das ondas electromagn\u00e9ticas no mesmo. Pero en 1905, ser\u00e1 Albert Einstein, quen defendera que a velocidade da luz respecto calquera sistema inercial \u00e9 independente do movemento da fonte de luz, e explorou as consecuencias deste postulado a trav\u00e9s da teor\u00eda especial da relatividade e mostrou que o par\u00e1metro \" c \" ti\u00f1a relevancia fora do contexto da luz e o electromagnetismo. Logo de s\u00e9culos de medidas cada vez m\u00e1is precisas, en 1975 atopouse que a velocidade da luz era de 299.792.458\u00a0m/s, cunha incerteza de medida de 4 partes por mil mill\u00f3ns. En 1983, o metro foi redefinido no Sistema Internacional de Unidades (SI) como a distancia percorrida pola luz no baleiro en 1/299.792.458 segundos. Como resultado, o valor num\u00e9rico de \"c\" en metros por segundo queda actualmente fixado exactamente pola definici\u00f3n do metro.\nNotaci\u00f3n e unidades.\nNormalmente util\u00edzase o s\u00edmbolo \"c\", de \"constante\" ou do lat\u00edn \"celeritas\" (\"rapidez\") para denotar a velocidade da luz no baleiro. Orixinalmente utiliz\u00e1base o s\u00edmbolo \"V\" para a velocidade da luz, introducido por James Clerk Maxwell en 1865 En 1856, Wilhelm Eduard Weber e Rudolf Kohlrausch usaran \"c\" para unha constante diferente que no futuro mostrar\u00edase ser igual a formula_1 veces a velocidade da luz no baleiro. En 1894, Paul Drude redefiniu \"c\" ao seu significado moderno. En 1905, Einstein utilizou \" V \" nos seus artigos orixinais en alem\u00e1n sobre a relatividade especial, pero en 1907 pasouse a \"c\", que ent\u00f3n se converteu xa no s\u00edmbolo est\u00e1ndar para a velocidade da luz.\n\u00c1s veces, \"c\" util\u00edzase para a velocidade das ondas en \"calquera\" medio, e \"c\"0 para a velocidade da luz no baleiro. Esta notaci\u00f3n onde se usa o sub\u00edndice, apoiada na documentaci\u00f3n oficial do SI, ten a mesma forma que outras constantes relacionadas: \"\u03bc\"0 para a permeabilidade do baleiro ou constante magn\u00e9tica, \"\u03b5\"0 para a permitividade do baleiro ou constante el\u00e9ctrica, e \"Z\"0 para a impedancia caracter\u00edstica do baleiro. Neste artigo util\u00edzase \"c\" exclusivamente para a velocidade da luz no baleiro.\nDesde 1983, o metro definiuse no SI como a distancia que a luz percorre no baleiro en 1/299.792.458 partes de segundo. Esta definici\u00f3n fixa a velocidade da luz no baleiro en exactamente 299.792.458\u00a0m/s. Como unha constante f\u00edsica dimensional, o valor num\u00e9rico de \"c\" \u00e9 diferente para diferentes sistemas de unidades. Nas ramas da f\u00edsica na que \"c\" aparece a mi\u00fado, como a relatividade, \u00e9 com\u00fan o uso dos sistemas de unidades naturais de medida ou o sistema de unidades xeometrizado, onde \"c\"=1. Co uso destas unidades, \"c\" non aparece explicitamente porque a multiplicaci\u00f3n ou divisi\u00f3n por 1 non afecta ao resultado.\nDescrici\u00f3n.\nDe acordo coa f\u00edsica moderna toda radiaci\u00f3n electromagn\u00e9tica (inclu\u00edda a luz visible) prop\u00e1gase ou move a unha velocidade constante no baleiro, co\u00f1ecida comunmente -a\u00ednda que impropiamente- como \"velocidade da luz\" (magnitude vectorial), no canto de \"rapidez da luz\" (magnitude escalar). Esta \u00e9 unha constante f\u00edsica denotada como \"c\". A rapidez \"c\" \u00e9 tam\u00e9n a rapidez da propagaci\u00f3n da gravidade na teor\u00eda xeral da relatividade.\nUnha consecuencia nas leis do electromagnetismo (tales como as ecuaci\u00f3ns de Maxwell) \u00e9 que a rapidez \"c\" da radiaci\u00f3n electromagn\u00e9tica non depende da velocidade do obxecto que emite a radiaci\u00f3n. As\u00ed, por exemplo, a luz emitida dunha fonte de luz que se move rapidamente viaxar\u00eda \u00e1 mesma velocidade que a luz proveniente dunha fonte estacionaria (a\u00ednda que o cor, a frecuencia, a enerx\u00eda e o momentum da luz cambiar\u00e1n). A frecuencia observada pode diferir entre dous observadores con velocidades diferentes, causando un fen\u00f3meno co\u00f1ecido como efecto Doppler.\nSe se comb\u00ednase esta observaci\u00f3n co principio de relatividade, concl\u00faese que todos os observadores medir\u00e1n a velocidade da luz no baleiro como unha mesma, sen importar o marco de referencia do observador ou a velocidade do obxecto que emite a luz. Debido a isto, p\u00f3dese ver a \"c\" como unha constante f\u00edsica fundamental. Este feito, ent\u00f3n, pode ser usado como base na teor\u00eda de relatividade especial. A constante \u00e9 a rapidez \"c\", no canto da luz en si mesma, o cal \u00e9 fundamental para a relatividade especial. Deste xeito, se a luz \u00e9 dalg\u00fan xeito retardada para viaxar a unha velocidade menor a \"c\", isto non afectar\u00e1 directamente \u00e1 teor\u00eda de relatividade especial.\nObservadores que viaxan a grandes velocidades atopar\u00e1n que as distancias e os tempos distorsionanse de acordo coa transformaci\u00f3n de Lorentz. Con todo, as transformaci\u00f3ns distorsionan tempos e distancias de maneira que a velocidade da luz permanece constante. Unha persoa viaxando a unha velocidade pr\u00f3xima a \"c\" tam\u00e9n atopar\u00e1 que as cores da luz \u00e1 fronte se tornan azuis e atr\u00e1s t\u00f3rnanse vermellos.\nSe a informaci\u00f3n puidese viaxar m\u00e1is r\u00e1pido que \"c\" nun marco de referencia, a causalidade ser\u00eda violada: noutros marcos de referencia, a informaci\u00f3n ser\u00eda recibida antes de ser mandada; as\u00ed, a causa poder\u00eda ser observada despois do efecto. Debido \u00e1 dilataci\u00f3n do tempo da relatividade especial, o cociente do tempo percibido entre un observador externo e o tempo percibido por un observador que se move cada vez m\u00e1is preto da velocidade da luz aprox\u00edmase a cero. Se algo puidese moverse m\u00e1is rapidamente que a luz, este cociente non ser\u00eda un n\u00famero real. Tal violaci\u00f3n da causalidade nunca se observou.\nUn cono de luz define a situaci\u00f3n que est\u00e1 en contacto causal e aquelas que non o est\u00e1n. Para expo\u00f1elo doutro xeito, a informaci\u00f3n prop\u00e1gase de e cara a un punto de rexi\u00f3ns definidas por un cono de luz. O intervalo AB no diagrama \u00e1 dereita \u00e9 de \"tipo tempo\" (\u00e9 dicir, hai un marco da referencia en que acontecemento A e B ocorren na mesma situaci\u00f3n no espazo, separados soamente pola s\u00faa ocorrencia en tempos diferentes, e se A precede B nese caso ent\u00f3n A precede B en todos casos: non hai caso de referencia no cal o evento A e o evento B ocorran simultaneamente). Deste xeito, \u00e9 hipoteticamente posible para a materia (ou a informaci\u00f3n) viaxar de A cara a B, as\u00ed que pode haber unha relaci\u00f3n causal (con A a causa e B o efecto).\nPor outra banda, o intervalo AC \u00e9 de \"tipo espazo\" (\u00e9 dicir, existe un marco de referencia onde o evento A e o evento B ocorren simultaneamente). Con todo, tam\u00e9n existen marcos nos que A precede a C ou no que C precede a A. Confinando un xeito de viaxar m\u00e1is r\u00e1pido que a luz, non ser\u00e1 posible para ningunha materia (ou informaci\u00f3n) viaxar de A cara a C ou de C cara a A. Deste xeito non hai conexi\u00f3n causal entre A e C.\nDe acordo \u00e1 definici\u00f3n actual, adoptada en 1983, a rapidez da luz \u00e9 exactamente 299\u00a0792\u00a0458\u00a0m/s (aproximadamente 3 \u00d7 108 metros por segundo, 300\u00a0000\u00a0km/s ou 300\u00a0m por millon\u00e9sima de s).\nO valor de \"c\" define a permitividade el\u00e9ctrica do baleiro (formula_2) en unidades do SIU como:\nA permeabilidade magn\u00e9tica do baleiro (formula_4) non \u00e9 dependente de \"c\" e \u00e9 definida en unidades do SIU como:\nEstas constantes aparecen nas ecuaci\u00f3ns de Maxwell, que describen o electromagnetismo e est\u00e1n relacionadas por:\nAs distancias astron\u00f3micas son normalmente medidas en anos luz (que \u00e9 a distancia que percorre a luz nun ano, aproximadamente 9.46 \u00d7 1012 km (9.46\u00a0bill\u00f3ns de km).\nDefinici\u00f3n do metro.\nHistoricamente, o metro foi definido como unha fracci\u00f3n da lonxitude dun meridiano a trav\u00e9s de Par\u00eds, con referencia \u00e1 barra est\u00e1ndar e con referencia a unha lonxitude de onda dunha frecuencia particular da luz. Dende 1983 o metro foi definido en referencia ao segundo e a velocidade da luz.\nEn 1967 a XIII Conferencia Xeral de Pesos e Medidas definiu ao segundo do tempo at\u00f3mico como a duraci\u00f3n de 9\u00a0192\u00a0631\u00a0770\u00a0per\u00edodos de radiaci\u00f3n correspondente \u00e1 transici\u00f3n entre dous niveis hiperfinos do estado fundamental do \u00e1tomo cesio-133, que na actualidade segue sendo a definici\u00f3n do segundo.\nEn 1983 a Conferencia Xeral de Pesos e Medidas definiu o metro como a lonxitude da traxectoria viaxada pola luz en absoluto baleiro durante un intervalo de tempo de1/299\u00a0792\u00a0458\u00a0de segundo, base\u00e1ndose na constancia da rapidez da luz para todos os observadores. Isto significa que ao medir a rapidez da luz, ao achar calquera diferenza medible dos valores definidos, ent\u00f3n a lonxitude de tempo est\u00e1ndar \u00e9 incorrecta, ou est\u00e1 a exhibir un cambio dende o \u00faltimo momento en que foi medida. Se tal cambio fose real na f\u00edsica, e non un erro adxudicable a unha perturbaci\u00f3n (como un cambio de temperatura ou un choque mec\u00e1nico), ent\u00f3n ter\u00edase feito un importante descubrimento.\nA motivaci\u00f3n no cambio da definici\u00f3n do metro, as\u00ed como todos os cambios na definici\u00f3n de unidades, foi prover unha definici\u00f3n precisa da unidade que puidese doadamente ser usada para calibrar homoxeneamente dispositivos en todo o mundo. A barra est\u00e1ndar non era pr\u00e1ctica neste sentido, xa que non pod\u00eda ser sacada da s\u00faa c\u00e1mara ou utilizada por dous cient\u00edficos ao mesmo tempo. Tam\u00e9n era propensa a cambios masivos de lonxitude (comparados \u00e1 exactitude requirida) debido a variaci\u00f3ns de temperatura, polo que requiriu un longo tempo de axustes, desgaste dos extremos, oxidaci\u00f3n etc., o que se converteu en importantes problemas na busca da exactitude perfecta.\nComunicaci\u00f3ns.\nA velocidade da luz \u00e9 de grande importancia para as telecomunicaci\u00f3ns. Por exemplo, dado que o per\u00edmetro da Terra \u00e9 de 40.075 km (na li\u00f1a ecuatorial) e \"c\" \u00e9 teoricamente a velocidade m\u00e1is r\u00e1pida na que un fragmento de informaci\u00f3n pode viaxar, o per\u00edodo m\u00e1is curto de tempo para chegar ao outro extremo do globo terr\u00e1queo ser\u00eda 0.067\u00a0s.\nEn realidade, o tempo de viaxe \u00e9 un pouco m\u00e1is longo, en parte debido a que a velocidade da luz \u00e9 preto dun 30% menor nunha fibra \u00f3ptica, e raramente existen traxectorias rectas nas comunicaci\u00f3ns globais; ademais prod\u00facense atrasos cando o sinal pasa a trav\u00e9s de interruptores el\u00e9ctricos ou xeradores de sinais. En 2004, o retardo t\u00edpico de recepci\u00f3n de sinais desde Australia ou o Xap\u00f3n cara aos Estados Unidos era de 0.18\u00a0s. Adicionalmente, a velocidade da luz afecta ao dese\u00f1o das comunicaci\u00f3ns inal\u00e1mbricas.\nA velocidade finita da luz f\u00edxose aparente a todo o mundo no control de comunicaci\u00f3ns entre o control terrestre de Houston e Neil Armstrong, cando este se converteu no primeiro home que puxo un p\u00e9 sobre a L\u00faa: logo de cada pregunta, Houston ti\u00f1a que esperar preto de 3\u00a0s para o regreso dunha resposta a\u00ednda cando os astronautas respond\u00edan inmediatamente.\nDe xeito similar, o control remoto instant\u00e1neo dunha nave interplanetaria \u00e9 imposible debido a que unha nave suficientemente afastada do noso planeta poder\u00eda tardar algunhas horas desde que env\u00eda informaci\u00f3n ao centro de control terrestre e recibe as instruci\u00f3ns.\nA velocidade da luz tam\u00e9n pode ter influencia en distancias curtas. Nos superordenadores a velocidade da luz imp\u00f3n un l\u00edmite de rapidez \u00e1 que poden ser enviados os datos entre procesadores. Se un procesador opera a 1 xigahertz, o sinal s\u00f3 pode viaxar a un m\u00e1ximo de 300\u00a0mm nun ciclo \u00fanico. Polo tanto, os procesadores deben ser colocados preto un doutro para minimizar os atrasos de comunicaci\u00f3n. Se as frecuencias dun reloxo contin\u00faan increment\u00e1ndose, a rapidez da luz finalmente converterase nun factor l\u00edmite para o dese\u00f1o interno de chips individuais.\nF\u00edsica.\nVelocidade constante para todos os marcos de referencia.\n\u00c9 importante observar que a velocidade da luz non \u00e9 un l\u00edmite de velocidade no sentido convencional. Un observador que persegue un raio de luz medir\u00edao ao moverse paralelamente el mesmo viaxando \u00e1 mesma velocidade coma se fose un observador estacionario. Isto d\u00e9bese a que a velocidade medida por este observador depende non s\u00f3 da diferenza de distancias percorridas por el e polo raio, sen\u00f3n tam\u00e9n do seu tempo propio que se ralentiza coa velocidade do observador. A ralentizaci\u00f3n do tempo ou dilataci\u00f3n temporal para o observador \u00e9 tal que sempre percibir\u00e1 a un raio de luz mov\u00e9ndose \u00e1 mesma velocidade.\nA maior\u00eda dos individuos est\u00e1n afeitos \u00e1 regra da adici\u00f3n de velocidades: se dous coches se achegan desde direcci\u00f3ns opostas, cada un viaxando a unha velocidade de 50 km/h, esperar\u00edase (cun alto grao de precisi\u00f3n) que cada coche percibir\u00eda ao outro nunha velocidade combinada de 50 + 50=100\u00a0km/h. Isto ser\u00eda correcto en todos os casos se puideramos ignorar que a medida f\u00edsica do tempo transcorrido \u00e9 relativa segundo o estado de movemento do observador.\nCon todo, a velocidades pr\u00f3ximas \u00e1 da luz, en resultados experimentais faise claro que esta regra non se pode aplicar pola dilataci\u00f3n temporal. D\u00faas naves que se aproximen unha a outra, cada unha viaxando ao 90% da velocidade da luz relativas a un terceiro observador entre elas, non se percibir\u00e1n mutuamente a un 90% + 90%=180% da velocidade da luz. No seu lugar, cada unha percibir\u00e1 \u00e1 outra aproxim\u00e1ndose a menos dun 99.5% da velocidade da luz. Este resultado d\u00e1se pola f\u00f3rmula de adici\u00f3n da velocidade de Einstein:\nonde \"v\" e \"w\" son as velocidades das naves observadas por un terceiro observador, e \"u\" \u00e9 a velocidade de calquera das d\u00faas naves observada pola outra.\nContrariamente \u00e1 intuici\u00f3n natural, sen importar a velocidade \u00e1 que un observador se mova relativamente cara a outro observador, ambos medir\u00e1n a velocidade dun raio de luz que se aveci\u00f1a co mesmo valor constante, a velocidade da luz.\nA ecuaci\u00f3n anterior foi derivada por Einstein da s\u00faa teor\u00eda de relatividade especial, a cal toma o principio de relatividade como premisa principal. Este principio (orixinalmente proposto por Galileo Galilei) require que act\u00faen leis f\u00edsicas do mesmo xeito en todos os marcos de referencia.\nXa que as ecuaci\u00f3ns de Maxwell outorgan directamente unha velocidade da luz, deber\u00eda ser o mesmo para cada observador; unha consecuencia que soaba obviamente equivocada para os f\u00edsicos do s\u00e9culo XIX, quen asum\u00edan que a velocidade da luz dada pola teor\u00eda de Maxwell \u00e9 v\u00e1lida en relaci\u00f3n ao \"\u00e9ter lum\u00ednico\".\nPero o experimento de Michelson-Morley, poida que o m\u00e1is famoso e \u00fatil experimento na historia da f\u00edsica, non puido atopar este \u00e9ter, suxerindo no seu lugar que a velocidade da luz \u00e9 unha constante en todos os marcos de referencia.\nA\u00ednda que non se sabe se Einstein co\u00f1ec\u00eda os resultados dos experimentos de Michelson e Morley, el deu por feito que a velocidade da luz era constante, entendeuno como unha reafirmaci\u00f3n do principio de relatividade de Galileo, e deduciu as consecuencias, agora co\u00f1ecidas como a teor\u00eda da relatividade especial, que incl\u00faen a anterior f\u00f3rmula auto-intuitiva.\nVelocidade f\u00edsica e velocidade coordinada da luz.\nDebe terse presente, especialmente se se consideran sistemas de referencia non inerciais, que a observaci\u00f3n experimental de constancia da luz ref\u00edrese \u00e1 velocidade f\u00edsica da luz. A diferenza entre ambas magnitudes ocasionou certos malentendidos aos te\u00f3ricos de principios do s\u00e9culo XX. As\u00ed Pauli chegou a escribir:\nCon todo, ese comentario \u00e9 certo predicado da velocidade coordenada da luz (cuxa definici\u00f3n non involucra os coeficientes m\u00e9tricos do tensor m\u00e9trico), con todo, unha definici\u00f3n adecuada de velocidade f\u00edsica da luz involucrando as compo\u00f1entes do tensor m\u00e9trico de sistemas de referencia non inerciais leva a que a velocidade f\u00edsica si sexa constante.\nInteracci\u00f3n con materiais transparentes.\nO \u00edndice de refracci\u00f3n dun material indica como de lenta \u00e9 a velocidade da luz nese medio comparada co baleiro. A diminuci\u00f3n da velocidade da luz nos materiais pode causar a refracci\u00f3n, segundo o demostrado por este prisma (no caso dunha luz branca que parte do prisma nun espectro de cores, a refracci\u00f3n co\u00f1\u00e9cense como dispersi\u00f3n).\nAo pasar a trav\u00e9s dos materiais, a luz prop\u00e1gase a unha velocidade menor que \"c\" polo cociente chamado \u00ab\u00edndice de refracci\u00f3n\u00bb do material. A rapidez da luz no aire \u00e9 s\u00f3 levemente menor que \"c\". Medios m\u00e1is densos, como a auga e o vidro, poden diminu\u00edr m\u00e1is a rapidez da luz, a fracci\u00f3ns como 3/4 e 2/3 de \"c\". Esta diminuci\u00f3n de velocidade tam\u00e9n \u00e9 responsable de dobrar a luz nunha interfase entre dous materiais con \u00edndices diferentes, un fen\u00f3meno co\u00f1ecido como refracci\u00f3n.\nO \u00edndice de refracci\u00f3n \"n\" dun medio v\u00e9n dado pola seguinte expresi\u00f3n, onde \"v\" \u00e9 a velocidade da luz nese medio:\nXa que a velocidade da luz nos materiais depende do \u00edndice de refracci\u00f3n, e o \u00edndice de refracci\u00f3n depende da frecuencia da luz, a luz a diferentes frecuencias viaxa a diferentes velocidades a trav\u00e9s do mesmo material. Isto pode causar distorsi\u00f3n en ondas electromagn\u00e9ticas compostas por m\u00faltiples frecuencias; un fen\u00f3meno chamado dispersi\u00f3n.\nOs \u00e1ngulos de incidencia (i) e de refracci\u00f3n (r) entre dous medios, e os \u00edndices de refracci\u00f3n, est\u00e1n relacionados pola Lei de Snell. Os \u00e1ngulos m\u00eddense con respecto ao vector normal \u00e1 superficie entre os medios:\nA escala microsc\u00f3pica, considerando a radiaci\u00f3n electromagn\u00e9tica como unha part\u00edcula, a refracci\u00f3n \u00e9 causada por unha absorci\u00f3n continua e re-emisi\u00f3n dos fot\u00f3ns que compo\u00f1en a luz a trav\u00e9s dos \u00e1tomos ou mol\u00e9culas polos que est\u00e1 atravesando. En certo sentido, a luz por si mesma viaxa s\u00f3 a trav\u00e9s do baleiro existente entre estes \u00e1tomos, e \u00e9 impedida polos \u00e1tomos. Alternativamente, considerando \u00e1 radiaci\u00f3n electromagn\u00e9tica como unha onda, as cargas de cada \u00e1tomo (primariamente electr\u00f3ns) interferen cos campos el\u00e9ctricos e electromagn\u00e9ticos da radiaci\u00f3n, retardando o seu progreso.\nM\u00e1is r\u00e1pida ca luz.\nUnha evidencia experimental recente demostra que \u00e9 posible para a velocidade de grupo da luz exceder \"c\". Un experimento fixo que a velocidade de grupo de raios l\u00e1ser viaxase distancias extremadamente curtas a trav\u00e9s de \u00e1tomos de cesio a 300 veces \"c\". Con todo, non \u00e9 posible usar esta t\u00e9cnica para transferir informaci\u00f3n m\u00e1is r\u00e1pido que \"c\": a rapidez da transferencia de informaci\u00f3n depende da velocidade frontal (a rapidez na cal o primeiro incremento dun pulso sobre cero m\u00f3vea adiante) e o produto da velocidade agrupada e a velocidade frontal \u00e9 igual ao cadrado da velocidade normal da luz no material.\nO exceder a velocidade de grupo da luz deste xeito, \u00e9 comparable a exceder a velocidade do son emprazando persoas nunha li\u00f1a espazada equidistantemente, e ped\u00edndolles a todos que griten unha palabra un tras outro con intervalos curtos, cada un medindo o tempo ao mirar o seu propio reloxo para que non te\u00f1an que esperar a escoitar o grito da persoa previa.\nA rapidez da luz tam\u00e9n pode parecer superada en certo fen\u00f3meno que incl\u00fae ondas evanescentes, tales como t\u00faneles cu\u00e1nticos. Os experimentos indican que a velocidade de fase de ondas evanescentes poden exceder a \"c\"; con todo, parecer\u00eda que nin a velocidade agrupada nin a velocidade frontal exceden \"c\", as\u00ed, de novo, non \u00e9 posible que a informaci\u00f3n sexa transmitida m\u00e1is r\u00e1pido que \"c\".\nNalgunhas interpretaci\u00f3ns da mec\u00e1nica cu\u00e1ntica, os efectos cu\u00e1nticos poden ser retransmitidos a velocidades maiores que \"c\" (de feito, a acci\u00f3n a distancia percibiuse longamente como un problema coa mec\u00e1nica cu\u00e1ntica: ver paradoxo EPR). Por exemplo, os estados cu\u00e1nticos de d\u00faas part\u00edculas poden estar enlazados, de maneira que o estado dunha part\u00edcula condicione o estado doutra part\u00edcula (expres\u00e1ndoo doutro xeito, un debe ter un spin de +\u00bd e o outro de -\u00bd). Ata que as part\u00edculas son observadas, estas existen nunha superposici\u00f3n de dous estados cu\u00e1nticos ( + \u00bd, -\u00bd) e (-\u00bd, +\u00bd). Se as part\u00edculas son separadas e unha delas \u00e9 observada para determinar o seu estado cu\u00e1ntico, ent\u00f3n o estado cu\u00e1ntico da segunda part\u00edcula determ\u00ednase automaticamente. Se, nalgunhas interpretaci\u00f3ns de mec\u00e1nica cu\u00e1ntica, se presume que a informaci\u00f3n achega do estado cu\u00e1ntico \u00e9 local para unha part\u00edcula, ent\u00f3n d\u00e9bese conclu\u00edr que a segunda part\u00edcula toma o seu estado cu\u00e1ntico instantaneamente, axi\u00f1a que como a primeira observaci\u00f3n l\u00e9vase a cabo. Con todo, \u00e9 imposible controlar que estado cu\u00e1ntico tomar\u00e1 a primeira part\u00edcula cando sexa observada, as\u00ed que ningunha informaci\u00f3n pode ser transmitida deste xeito. As leis da f\u00edsica tam\u00e9n parecen previr que a informaci\u00f3n sexa transmitida a trav\u00e9s de xeitos m\u00e1is astutos, e isto levou \u00e1 formulaci\u00f3n de regras tales como o teorema de non clonaci\u00f3n.\nO chamado movemento superluminar tam\u00e9n \u00e9 visto en certos obxectos astron\u00f3micos, tales como os jet de galaxia activa, galaxias activas e qu\u00e1sars. Con todo, estes jets non se moven realmente a velocidades excedentes \u00e1 da luz: o movemento aparente superluminar \u00e9 unha proxecci\u00f3n do efecto causado por obxectos mov\u00e9ndose preto da velocidade da luz nun \u00e1ngulo pequeno do horizonte de visi\u00f3n.\nA\u00ednda que pode soar paradoxal, \u00e9 posible que as ondas expansivas form\u00e1ronse coa radiaci\u00f3n electromagn\u00e9tica, xa que unha part\u00edcula cargada que viaxa a trav\u00e9s dun medio insolado, interrompe o campo electromagn\u00e9tico local no medio. Os electr\u00f3ns nos \u00e1tomos do medio son desprazados e polarizados polo campo da part\u00edcula cargada, e os fot\u00f3ns que son emitidos como electr\u00f3ns rest\u00e1uranse a se mesmos para manter o equilibrio despois de que a interrupci\u00f3n pasou (nun condutor, a interrupci\u00f3n pode ser restaurada sen emitir un fot\u00f3n).\nEn circunstancias normais, estes fot\u00f3ns interferen destrutivamente uns con outros e non se detecta radiaci\u00f3n. Con todo, se a interrupci\u00f3n viaxa m\u00e1is r\u00e1pida que os mesmos fot\u00f3ns, os fot\u00f3ns interferir\u00e1n construtivamente e intensificar\u00e1n a radiaci\u00f3n observada. O resultado (an\u00e1logo a unha explosi\u00f3n s\u00f3nica) \u00e9 co\u00f1ecido como radiaci\u00f3n de Cerenkov.\nA habilidade de comunicarse ou viaxar m\u00e1is r\u00e1pido que a luz \u00e9 un tema popular na ciencia ficci\u00f3n. Propux\u00e9ronse part\u00edculas que viaxan m\u00e1is r\u00e1pido que a luz, taqui\u00f3ns, dobrados pola f\u00edsica de part\u00edculas, a\u00ednda que nunca se observaron.\nAlg\u00fans f\u00edsicos (entre eles Jo\u00e3ou Magueijo e John Moffat) propuxeron que no pasado a luz viaxaba moito m\u00e1is r\u00e1pido que \u00e1 velocidade actual. Esta teor\u00eda co\u00f1\u00e9cese como velocidade da luz variable, e os seus propo\u00f1entes afirman que este fen\u00f3meno ten a habilidade de explicar mellor moitos enigmas cosmol\u00f3xicos que a s\u00faa teor\u00eda rival, o modelo inflacionario do universo. Con todo, esta teor\u00eda non ga\u00f1ou suficiente aceptaci\u00f3n.\nEn setembro do 2011, nas instalaci\u00f3ns do CERN en Xenebra, do laboratorio subterr\u00e1neo de Gran Sasso (Italia), observ\u00e1ronse uns neutrinos que aparentemente superaban a velocidade da luz, chegando (60.7 \u00b1 6.9 (stat.) \u00b1 7.4 (sys.)) nanosegundos antes (que corresponde a uns 18 metros nunha distancia total de 732 quil\u00f3metros). Desde o primeiro momento, a comunidade cient\u00edfica mostrouse esc\u00e9ptica ante a noticia, xa que varios anos antes, o proxecto Milos da Fermilab de Chicago obtivera resultados parecidos que foron descartados porque a marxe de erro era demasiado alto. E, efectivamente, neste caso tam\u00e9n resultou ser un erro de medici\u00f3n. En febreiro de 2012, os cient\u00edficos do CERN anunciaron que as medici\u00f3ns foran err\u00f3neas debido a unha conexi\u00f3n defectuosa.\nExperimentos para retardar a luz.\nFen\u00f3menos refractivos tales como o arco iris tenden a retardar a velocidade da luz nun medio (como a auga, por exemplo). En certo sentido, calquera luz que viaxa a trav\u00e9s dun medio diferente do baleiro viaxa a unha velocidade menor que \"c\" como resultado da refracci\u00f3n. Con todo, certos materiais te\u00f1en un \u00edndice de refracci\u00f3n excepcionalmente alto: en particular, a densidade \u00f3ptica do condensado de Bose-Einstein pode ser moi alta.\nEn 1999, un equipo de cient\u00edficos encabezados por Lene Hau puido diminu\u00edr a velocidade dun raio de luz a preto de 17\u00a0m/s, e en 2001 puideron deter momentaneamente un raio de luz.\nEn 2003, Mikha\u00edl Lukin, xunto con cient\u00edficos da Universidade Harvard e o Instituto de F\u00edsica L\u00e9bedev (de Moscova), tiveron \u00e9xito en deter completamente a luz ao dirixila a unha masa de gas rubidio quente, cuxos \u00e1tomos, en palabras de Lukin, comport\u00e1ronse como \u00abpequenos espellos\u00bb debido aos patr\u00f3ns de interferencia en dous raios de control.\nHistoria.\nAta tempos relativamente recentes, a velocidade da luz foi un tema suxeito a grandes conxecturas. Emp\u00e9docles cr\u00eda que a luz era algo en movemento, e que polo tanto na s\u00faa viaxe ti\u00f1a que transcorrer alg\u00fan tempo.\nArist\u00f3teles pola contra, cr\u00eda que \u00aba luz est\u00e1 suxeita \u00e1 presenza de algo, pero non \u00e9 o movemento\u00bb. Ademais, se a luz ten unha velocidade finita, esta ti\u00f1a que ser inmensa. Arist\u00f3teles afirmou: \u00abA tensi\u00f3n sobre o noso poder de crenzas \u00e9 demasiado grande para crer isto\u00bb.\nUnha das teor\u00edas antigas da visi\u00f3n \u00e9 que a luz \u00e9 emitida polo ollo, no canto de ser xerada por unha fonte e reflectida no ollo. Nesta teor\u00eda, Her\u00f3n de Alexandr\u00eda adiantou o argumento de que a velocidade da luz deber\u00eda ser infinita, xa que cando un abre os ollos obxectos distantes como as estrelas aparecen inmediatamente.\nIslam.\nOs fil\u00f3sofos isl\u00e1micos Avicena e Alhazen cr\u00edan que a luz ti\u00f1a unha velocidade finita, a\u00ednda que neste punto outros fil\u00f3sofos convi\u00f1eron con Arist\u00f3teles.\nHindu\u00edsmo.\nA escola Ayran de filosof\u00eda na antiga India tam\u00e9n mantivo que a velocidade da luz era finita.\nEuropa.\nJohannes Kepler cr\u00eda que a velocidade da luz era finita xa que o espazo baleiro non representa un obst\u00e1culo para ela. Francis Bacon argumentou que a velocidade da luz non \u00e9 necesariamente finita, xa que algo pode viaxar tan r\u00e1pido como para ser percibido.\nRen\u00e9 Descartes argumentou que se a velocidade da luz era finita, o Sol, a Terra e a L\u00faa estar\u00edan perceptiblemente f\u00f3ra de ali\u00f1amento durante unha eclipse lunar. Debido a que tal desalineaci\u00f3n non se observou, Descartes conclu\u00edu que a velocidade da luz \u00e9 infinita. De feito, Descartes estaba convencido de que se a velocidade da luz era finita, todo o seu sistema de filosof\u00eda ser\u00eda refutado.\nMedici\u00f3n da velocidade da luz.\nA historia da medici\u00f3n da velocidade da luz comeza no s\u00e9culo XVII nos albores da revoluci\u00f3n cient\u00edfica. Un estudo hist\u00f3rico relativo \u00e1s medici\u00f3ns da velocidade da luz sinala unha ducia de m\u00e9todos diferentes para determinar o valor de \"c\". A maior parte dos primeiros experimentos para intentar medir a velocidade da luz fracasaron debido ao seu alto valor, e tan s\u00f3 puid\u00e9ronse obter medidas indirectas a partir de fen\u00f3menos astron\u00f3micos. No s\u00e9culo XIX puid\u00e9ronse realizar os primeiros experimentos directos de medici\u00f3n da velocidade da luz confirmando a s\u00faa natureza electromagn\u00e9tica e as ecuaci\u00f3ns de Maxwell.\nPrimeiros intentos.\nEn 1629 Isaac Beeckman, un amigo de Ren\u00e9 Descartes, propuxo un experimento no que se puidese observar o flash dun can\u00f3n reflect\u00edndose nun espello situado a 1.6\u00a0km do primeiro. En 1638, Galileo propuxo un experimento para medir a velocidade da luz ao observar a percepci\u00f3n do atraso entre o lapso de destapar unha lanterna de lonxe. Ren\u00e9 Descartes criticou este experimento como algo superfluo, no feito de que a observaci\u00f3n de eclipses, as cales ti\u00f1an m\u00e1is poder para detectar unha rapidez finita, deu un resultado negativo. En 1667, este experimento levouse a cabo pola Academia do Cimento de Florencia, coas lanternas separadas a 1.6\u00a0km sen observarse ning\u00fan atraso. Robert Hooke explicou os resultados negativos tal como Galileo dixera: precisando que tales observaci\u00f3ns non establecer\u00edan a infinita velocidade da luz sen\u00f3n tan s\u00f3 que dita velocidade deb\u00eda ser moi grande.\nPrimeiras medici\u00f3ns.\nEn 1676 Ole R\u00f8mer realizou a primeira estimaci\u00f3n cuantitativa da velocidade da luz estudando o movemento do sat\u00e9lite \u00cdo de X\u00fapiter cun telescopio. \u00c9 posible medir o tempo da revoluci\u00f3n de \u00cdo debido aos movementos da sombra entrante/salinte de X\u00fapiter en intervalos regulares. R\u00f8mer observou que \u00cdo xira ao redor de X\u00fapiter cada 42.5\u00a0h cando a Terra esta m\u00e1is preto de X\u00fapiter. Tam\u00e9n observou que, como a Terra e X\u00fapiter m\u00f3vense separ\u00e1ndose, a sa\u00edda de \u00cdo f\u00f3ra da proxecci\u00f3n da sombra comezar\u00eda progresivamente m\u00e1is tarde do predito. As observaci\u00f3ns detalladas mostraban que estes sinais de sa\u00edda necesitaban m\u00e1is tempo en chegar \u00e1 Terra, xa que a Terra e X\u00fapiter separabanse cada vez m\u00e1is. Deste xeito o tempo extra utilizado pola luz para chegar \u00e1 Terra pod\u00eda utilizarse para deducir a rapidez desta. Seis meses despois, as entradas de \u00cdo na proxecci\u00f3n da sombra ocorr\u00edan con maior frecuencia xa que a Terra e X\u00fapiter acheg\u00e1banse un a outro. Con base a estas observaci\u00f3ns, R\u00f8mer estimou que a luz tardar\u00eda 22\u00a0min en cruzar o di\u00e1metro da \u00f3rbita da Terra (\u00e9 dicir, o dobre da unidade astron\u00f3mica); as estimaci\u00f3ns modernas ach\u00e9ganse m\u00e1is \u00e1 cifra de 16\u00a0min e 40\u00a0s.\nAo redor da mesma \u00e9poca, a unidade astron\u00f3mica estim\u00e1base en preto de 140\u00a0mill\u00f3ns de km. A unidade astron\u00f3mica e a estimaci\u00f3n do tempo de R\u00f8mer foron combinados por Christiaan Huygens, quen considerou que a velocidade da luz era pr\u00f3xima a 1000\u00a0di\u00e1metros da Terra por minuto, \u00e9 dicir, uns 220\u00a0000\u00a0km/s, moi por baixo do valor actualmente aceptado, pero moito m\u00e1is r\u00e1pido que calquera outro fen\u00f3meno f\u00edsico ent\u00f3n co\u00f1ecido.\nIsaac Newton tam\u00e9n aceptou o concepto de velocidade finita. No seu libro \"Opticks\" exp\u00f3n o valor m\u00e1is preciso de 16\u00a0minutos por di\u00e1metro, o cal parece el deduciu por si mesmo (desco\u00f1\u00e9cese se foi a partir dos datos de R\u00f8mer ou dalgunha outro xeito).\nO mesmo efecto foi subsecuentemente observado por R\u00f8mer nun punto rotando coa superficie de X\u00fapiter. Observaci\u00f3ns posteriores tam\u00e9n mostraron o mesmo efecto coas outras tres l\u00faas Galileanas, onde era m\u00e1is dif\u00edcil de observar ao estar estes sat\u00e9lites m\u00e1is afastados de X\u00fapiter e proxectar sombras menores sobre o planeta.\nA\u00ednda que por medio destas observaci\u00f3ns a velocidade finita da luz non foi establecida para a satisfacci\u00f3n de todos (notablemente Giovanni Dominique Cassini), logo das observaci\u00f3ns de James Bradley (1728), a hip\u00f3tese de velocidade infinita considerouse totalmente desacreditada. Bradley deduciu que a luz das estrelas que chega sobre a Terra parecer\u00eda provir nun \u00e1ngulo leve, que poder\u00eda ser calculado ao comparar a velocidade da Terra na s\u00faa \u00f3rbita coa velocidade da luz. Observouse esta chamada aberraci\u00f3n da luz, estim\u00e1ndose en 1/200\u00a0dun grao.\nBradley calculou a velocidade da luz en ao redor de 298\u00a0000\u00a0km/s. Esta aproximaci\u00f3n \u00e9 soamente un pouco menor que o valor actualmente aceptado. O efecto de aberraci\u00f3n foi estudado extensivamente nos s\u00e9culos posteriores, notablemente por Friedrich Georg Wilhelm von Struve e Magnus Nyren.\nMedidas directas.\nA segunda medida acertada da velocidade da luz mediante un aparello terrestre foi realizada por Hippolyte Fizeau en 1849. O experimento de Fizeau era conceptualmente similar a aqueles propostos por Beeckman e Galileo. Un raio de luz dirix\u00edase a un espello a centos de metros de distancia. No seu traxecto da fonte cara ao espello, o raio pasaba a trav\u00e9s dunha engrenaxe rotatoria. A certo nivel de rotaci\u00f3n, o raio pasar\u00eda a trav\u00e9s dun orificio no seu cami\u00f1o de sa\u00edda e noutro no seu cami\u00f1o de regreso. Pero en niveis lixeiramente menores, o raio proxectar\u00edase nun dos dentes e non pasar\u00eda a trav\u00e9s da roda. Co\u00f1ecendo a distancia cara ao espello, o n\u00famero de dentes da engrenaxe e o \u00edndice de rotaci\u00f3n, poder\u00edase calcular a velocidade da luz. Fizeau reportou a velocidade da luz como 313\u00a0000\u00a0km/s. O m\u00e9todo de Fizeau foi refinado m\u00e1is tarde por Marie Alfred Cornu (1872) e Joseph Perrotin (1900), pero foi o f\u00edsico franc\u00e9s L\u00e9on Foucault quen m\u00e1is profundou na mellora do m\u00e9todo de Fizeau ao substitu\u00edr a engrenaxe cun espello rotatorio. O valor estimado por Foucault, publicado en 1862, foi de 298\u00a0000\u00a0km/s. O m\u00e9todo de Foucault tam\u00e9n foi usado por Simon Newcomb e Albert Michelson, quen comezou a s\u00faa longa carreira replicando e mellorando este m\u00e9todo.\nEn 1926, Michelson utilizou espellos rotatorios para medir o tempo que tardaba a luz en facer unha viaxe de ida e volta entre a monta\u00f1a Wilson e a monta\u00f1a San Antonio en California. As medidas exactas renderon unha velocidade de 299\u00a0796\u00a0km/s.\nOutra forma de obter a velocidade da luz \u00e9 medir independentemente a frecuencia formula_10 e a lonxitude da onda formula_11 dunha onda electromagn\u00e9tica no baleiro. O valor de c pode ent\u00f3n ser calculado mediante o uso da relaci\u00f3n formula_12. Unha opci\u00f3n \u00e9 medir a frecuencia de resonancia nunha \"cavidade de resonancia\". Se se co\u00f1ecen con precisi\u00f3n as s\u00faas dimensi\u00f3ns, estas poden ser utilizadas para determinar a lonxitude de onda dun raio de luz. En 1946, Louis Essen e AC Gordon-Smith utilizaron este m\u00e9todo (as dimensi\u00f3ns da cavidade de resonancia establec\u00e9ronse cunha precisi\u00f3n de ao redor de \u00b1 0,8 micr\u00f3metros utilizando medidores calibrados por interferometr\u00eda), obtendo un resultado de 299\u00a0792\u00a0\u00b19 kms/s, substancialmente m\u00e1is preciso que os valores calculados usando t\u00e9cnicas \u00f3pticas. En 1950, as medici\u00f3ns repetidas estableceron un resultado de 299\u00a0792,5\u00a0\u00b13,0 kms/s.\nA interferometr\u00eda \u00e9 outro m\u00e9todo para atopar a lonxitude de onda da radiaci\u00f3n electromagn\u00e9tica para determinar a velocidade da luz. Un raio de luz coherente (por exemplo, un l\u00e1ser), cunha frecuencia co\u00f1ecida formula_10, div\u00eddese seguindo dous percorridos distintos e logo recombinase. Mediante o axuste da lonxitude do cami\u00f1o percorrido mentres se observa o patr\u00f3n de interferencia, medindo cuidadosamente o cambio na lonxitude da traxectoria, p\u00f3dese determinar a lonxitude de onda da luz formula_11.\nA velocidade da luz calc\u00falase como no caso anterior, utilizando a ecuaci\u00f3n formula_12.\nAntes da chegada da tecnolox\u00eda l\u00e1ser, utiliz\u00e1ronse fontes coherentes de radio para as medici\u00f3ns de interferometr\u00eda da velocidade da luz. Con todo o m\u00e9todo interferom\u00e9trico v\u00f3lvese menos preciso con lonxitudes de onda reducidas, e os experimentos foron xa que logo limitados \u00e1 precisi\u00f3n da lonxitude de onda longa ( 0,4\u00a0cm ) das ondas de radio. A precisi\u00f3n pode ser mellorada mediante o uso de luz cunha lonxitude de onda m\u00e1is curta, pero a continuaci\u00f3n, faise dif\u00edcil medir directamente a s\u00faa frecuencia. Unha forma de evitar este problema \u00e9 comezar cun sinal de baixa frecuencia (cuxo valor p\u00f3dese medir con precisi\u00f3n), e a partir deste sinal sintetizanse progresivamente sinais de frecuencias superiores, cuxa frecuencia pode ent\u00f3n relacionarse co sinal orixinal. A frecuencia dun l\u00e1ser p\u00f3dese fixar con notable precisi\u00f3n, e a s\u00faa lonxitude de onda p\u00f3dese determinar ent\u00f3n utilizando interferometr\u00eda. Esta t\u00e9cnica desenvolveuna un grupo do National Bureau of Standards (NBS) (que m\u00e1is tarde se converteu no NIST). Utilizouse en 1972 para medir a velocidade da luz no baleiro cunha incerteza fraccionaria de 3,5 \u00d7 10-\u22129.\nRelatividade.\nCon base no traballo de James Clerk Maxwell, s\u00e1bese que a velocidade da radiaci\u00f3n electromagn\u00e9tica \u00e9 unha constante definida polas propiedades electromagn\u00e9ticas do baleiro (constante diel\u00e9ctrica e permeabilidade).\nEn 1887, os f\u00edsicos Albert Michelson e Edward Morley realizaron o influente experimento Michelson-Morley para medir a velocidade da luz relativa ao movemento da Terra. A meta era medir a velocidade da Terra a trav\u00e9s do \u00e9ter, o medio que se pensaba nese ent\u00f3n necesario para a transmisi\u00f3n da luz. Tal como se mostra no diagrama do interfer\u00f3metro de Michelson, utilizouse un espello con media cara prateada para dividir un raio de luz monocrom\u00e1tica en dous raios que viaxaban en \u00e1ngulos rectos un respecto do outro. Logo de abandonar a divisi\u00f3n, cada raio era reflectido de ida e volta entre os espellos en varias ocasi\u00f3ns (o mesmo n\u00famero para cada raio para dar unha lonxitude de traxectoria longa pero igual; o experimento Michelson-Morley actual usa m\u00e1is espellos) ent\u00f3n unha vez recombinados producen un patr\u00f3n de interferencia construtiva e destrutiva.\nCalquera cambio menor na velocidade da luz en cada brazo do interfer\u00f3metro cambiar\u00eda a cantidade de tempo utilizada no seu tr\u00e1nsito, que ser\u00eda observado como un cambio no patr\u00f3n de interferencia. No acontecemento, o experimento deu un resultado nulo.\nO f\u00edsico alem\u00e1n Ernst Mach estivo entre os primeiros f\u00edsicos que suxeriron que o resultado do experimento era unha refutaci\u00f3n \u00e1 teor\u00eda do \u00e9ter. O desenvolvemento en f\u00edsica te\u00f3rica comezara a prover unha teor\u00eda alternativa, a contracci\u00f3n de Lorentz, que explicaba o resultado nulo do experimento.\n\u00c9 incerto se Einstein sab\u00eda os resultados dos experimentos de Michelson e Morley, pero o seu resultado nulo contribu\u00edu en gran medida \u00e1 aceptaci\u00f3n da s\u00faa teor\u00eda da relatividade. A teor\u00eda de Einstein non requiriu un elemento et\u00e9rico sen\u00f3n que era completamente consistente co resultado nulo do experimento: o \u00e9ter non existe e a velocidade da luz \u00e9 a mesma en cada direcci\u00f3n. A velocidade constante da luz \u00e9 un dos postulados fundamentais (xunto co principio de causalidade e a equivalencia dos marcos de inercia) da relatividade especial.\nPatr\u00f3n de referencia.\nNo ano 1983, o Bureau International des Poids et Mesures resolveu modificar a definici\u00f3n do \"metro\" como unidade de lonxitude do Sistema Internacional, establecendo a s\u00faa definici\u00f3n a partir da velocidade da luz:\nEn consecuencia, o m\u00ednimo reaxuste arbitrario efectuado na definici\u00f3n do \"metro\", permite que a velocidade da luz, loxicamente, \"te\u00f1a un valor exacto de 299\u2009792\u2009458 m/s\" cando se expresa en metros/segundo. Esta modificaci\u00f3n aproveita de forma pr\u00e1ctica unha das bases da teor\u00eda da relatividade de Einstein: a inmutabilidade da velocidade da luz no baleiro, sexa cal for o sistema de referencia utilizado para medila, convertendo esta propiedade nun dos patr\u00f3ns dos que se deducen outras unidades."}
{"id": "16882", "revid": "22570", "url": "https://gl.wikipedia.org/wiki?curid=16882", "title": "Bardo", "text": "Entre os antigos celtas, un bardo (do celta \"*bardos\", do PIE \"*gwerH2\" e a trav\u00e9s do lat\u00edn \"bardus\" \"erguer a voz, louvar\") era unha especie de poeta oficial cuxa misi\u00f3n era celebrar os grandes feitos nacionais, especialmente as acci\u00f3ns heroicas e as vitorias.\nOs bardos da Galia (\"bardos\"), Breta\u00f1a (\"barz\" ou \"barth\") e a Gran Breta\u00f1a (\"bard\") constitu\u00edan unha clase social con privilexios especiais. Continuou a existir en Irlanda (\"bard\") e Escocia, onde na \u00e9poca medieval eran m\u00fasicos itinerantes, empregados \u00e1s veces por un se\u00f1or para o que compu\u00f1an euloxios (ou s\u00e1tiras, chegado o caso). Hoxe s\u00f3 se pode falar de bardos propiamente en Gales, onde reviviron por mor de xogos florais, co\u00f1ecidos como \"Eisteddfodau\", que se recuperaron a partir de 1822. No Gales moderno, un \"bardd\" \u00e9 un poeta que participou nunha \"Eisteddfod\".\nOs bardos foron idealizados durante o Romanticismo por autores como Walter Scott e polos celtistas. O termo acabou significando \"poeta l\u00edrico\" e aplic\u00f3uselle tanto a William Shakespeare como a Eduardo Pondal. Durante o s\u00e9culo XX o termo perdeu esa connotaci\u00f3n celtista e acabou designando a calquera poeta."}
{"id": "16883", "revid": "98629", "url": "https://gl.wikipedia.org/wiki?curid=16883", "title": "Ano luz", "text": "Un ano luz \u00e9 unha unidade de lonxitude, utilizada en astronom\u00eda, que corresponde \u00e1 distancia percorrida no vacuo pola luz durante un ano. M\u00e1is precisamente, \u00e9 a distancia percorrida por un fot\u00f3n no vacuo a unha distancia infinita de calquera campo gravitatorio ou magn\u00e9tico, nun ano gregoriano medio e a unha velocidade de 299.792.458\u00a0m/s.\nPara calcular o valor en quil\u00f3metros dun ano luz util\u00edzase a velocidade indicada (299.792.458\u00a0m/s) e como tempo un ano gregoriano Medio (ver Calendario gregoriano) con 365,2425 d\u00edas. As\u00ed temos que o ano luz mide 9\u00a0460\u00a0536 207 068,016\u00a0km (aproximadamente 9,46 bill\u00f3ns de quil\u00f3metros); ou ben 63.241 unidades astron\u00f3micas (UA).\nOutras unidades empregadas para medir distancias espaciais son o Parsec (equivalente a 3,26 anos luz) e mais o segundo luz.\nAclaraci\u00f3ns a ter en conta.\nNon se debe confundir esta unidade de lonxitude (do espazotempo) cunha unidade de tempo, por exemplo, de xeito ordinario dise que \"a luz bota case 8,3 minutos en chegar do Sol \u00e1 Terra\", o certo e que estritamente falando dirase \"a distancia entre o Sol e a Terra \u00e9 aproximadamente de 8,3 minutos luz\" tendo en conta a \u00f3rbita el\u00edptica da Terra arredor do Sol.\nDe feito, un fot\u00f3n sae emitido pola fusi\u00f3n do hidr\u00f3xeno en helio, tarda varios miles de anos en sa\u00edr ao exterior do sol, e acadar\u00eda a velocidade da luz no baleiro se houbese tal baleiro a nivel at\u00f3mico entre o Sol e a Terra, o que non acontece na realidade (inclu\u00edndo ademais campos gravitatorios e magn\u00e9ticos). O erro bas\u00e9ase no fondo no uso que facemos do sistema de referencia newtoniano, onde o espazo \u00e9 absoluto e o tempo t\u00e1men \u00e9 absoluto como magnitudes distintas.\nDun xeito mais profundo, escolleuse a \"C\" (a velocidade da luz no baleiro) como base para o c\u00e1lculo da lonxitude no espazo-tempo (hoxe s\u00f3 subxiste o modelo einsteniano) ao ser a \u00fanica constante que mant\u00e9n a coherencia -\u00e9 invariante- nun espazo relativista e nun tempo relativista (a \u00fanica medida na que dous observadores poden estar de acordo cando se moven un respecto do outro, espazotemporalmente) onde o espazo-tempo \u00e9 unha \u00fanica magnitude absoluta. Polo que cando falamos de ano luz falamos dunha unidade de lonxitude do espazotempo, e non \u00e9 unha unidade de lonxitude do espazo newtoniano nin de medida do tempo newtoniano. Para unha mellor comprensi\u00f3n da xeometr\u00eda do espazotempo ver os artigos relatividade xeral e relatividade especial.\nEscolleuse \"a distancia percorrida no baleiro pola luz durante un ano\" para facer unha \"vara\" para medir o espazo-tempo. \nA\u00ednda que algu\u00e9n viaxara a unha velocidade relativista -preto da velocidade da luz- da Terra ao Sol e do Sol a Terra, seguir\u00eda a existir para el unha distancia de 8,3 minutos luz en cada viaxe, uns 16,6 minutos luz en total, o que se contraer\u00eda ser\u00eda o tempo, por iso no paradoxo dos xemelgos, o que quedou na Terra e m\u00e1is vello (o paradoxo comprobouse experimentalmente con reloxos at\u00f3micos).\nFeitos varios.\nComo a nosa galaxia ten 100\u00a0000 anos luz de di\u00e1metro, unha nave espacial hipot\u00e9tica, viaxando pr\u00f3xima \u00e1 velocidade da luz, precisar\u00eda de pouco m\u00e1is de 100.000 anos para cruzala. Mentres que, iso s\u00f3 \u00e9 verdade para un observador en repouso con relaci\u00f3n \u00e1 galaxia; a tripulaci\u00f3n da nave espacial far\u00eda esa viaxe en apenas alg\u00fans minutos. Iso por causa da dilataci\u00f3n temporal dos reloxos en movemento explicada pola teor\u00eda da relatividade especial. Por outro lado, a tripulaci\u00f3n ver\u00eda unha contracci\u00f3n da distancia da galaxia: do punto de vista deles, a galaxia aparentar\u00eda moi curta (na relatividade especial), esta cuesti\u00f3n levou a Einstein a elaborar a relatividade xeral, neste caso a distancia percorrida pola nave \u00e9 a mesma en anos luz."}
{"id": "16884", "revid": "89787", "url": "https://gl.wikipedia.org/wiki?curid=16884", "title": "Parsec", "text": "Parsec (pc) \u00e9 unha unidade de lonxitude usada en astronom\u00eda para medir grandes distancias. O nome \u00e9 un acr\u00f3nimo formado en ingl\u00e9s a partir das palabras paralax\" 'paralaxe' e second\" 'segundo'.\nParsec \u00e9 a distancia a cal se deber\u00eda situar un observador para ver a distancia dunha unidade astron\u00f3mica (UA), equivalente \u00e1 distancia da Terra ao Sol, baixo un \u00e1ngulo dun segundo de arco (1\").\n1 parsec (pc) equivale a 3,2616 anos luz, a 206 265 unidades astron\u00f3micas (UA) e a 3,08568025\u00d71016 m.\nTanto esta unidade como os seus m\u00faltiplos kiloparsec (kpc, mil p\u00e1rsecs, ou 3262 anos luz ) e megaparsec (Mpc, un mill\u00f3n de parsecs, ou 3,26 mill\u00f3ns de anos luz) son moi utilizados para indicar as enormes distancias c\u00f3smicas en medidas de distancias espaciais en traballos cient\u00edficos de astronom\u00eda gal\u00e1ctica e extra-gal\u00e1ctica."}
{"id": "16885", "revid": "56817", "url": "https://gl.wikipedia.org/wiki?curid=16885", "title": "Corpo negro", "text": "En f\u00edsica, un corpo negro \u00e9 un obxecto que absorbe toda a luz que o alcanza: a luz nin o atravesa nin \u00e9 reflectida. A pesar do nome, os corpos negros producen radiaci\u00f3n electromagn\u00e9tica tal como luz. Resumindo, un corpo negro pode ser definido como:"}
{"id": "16886", "revid": "27155", "url": "https://gl.wikipedia.org/wiki?curid=16886", "title": "Efecto Compton", "text": "En mec\u00e1nica cu\u00e1ntica, o efecto Compton, observado por Arthur Compton en 1923, consiste no aumento do lonxitude de onda (e diminuci\u00f3n de enerx\u00eda) que ocorre cando interact\u00faan fot\u00f3ns (de raios X ou gamma) de enerx\u00eda entre 0,5 MeV e 3, 5MeV cos electr\u00f3ns dun material.\nO efecto Compton \u00e9 orixinado pola dispersi\u00f3n de Compton, que \u00e9 a dispersion inel\u00e1stica dun fot\u00f3n por unha part\u00edcula cargada, xeralmente un electr\u00f3n. Parte da enerx\u00eda do fot\u00f3n \u00e9 transferida ao electr\u00f3n en retroceso. Na dispersi\u00f3n inversa de Compton (ou Compton inversa) unha part\u00edcula cargada transfire parte da s\u00faa enerx\u00eda a un fot\u00f3n."}
{"id": "16887", "revid": "77437", "url": "https://gl.wikipedia.org/wiki?curid=16887", "title": "Johannes Itten", "text": "Johannes Itten, nado en S\u00fcdern-Linden o 11 de novembro de 1888 e finado en Z\u00faric o 27 de maio de 1967, foi un pintor, dese\u00f1ador, mestre, escritor e te\u00f3rico da arte su\u00edzo asociado coa Bauhaus. Foi tam\u00e9n profesor na Hochschule f\u00fcr Gestaltung de Ulm, impulsada e dirixida por Max Bill, exalumno da Bauhaus.\nTraxectoria.\nItten naceu en S\u00fcdern-Linden e foi influenciado na s\u00faa educaci\u00f3n por Friedrich Fr\u00f6bel. A s\u00faa primeira formaci\u00f3n non foi como pintor, sen\u00f3n como mestre en Berna, onde se familiarizou coa teor\u00eda da psican\u00e1lise. Matriculouse na escola de Belas Artes de Xenebra, que o frustrou, e volveu a Berna. Al\u00ed desenvolveu o interese pola relixi\u00f3n e o misticismo, que o moveron a trasladarse a Xenebra para estudar con Eug\u00e8ne Gilliard, un pintor franc\u00e9s que ensinaba sobre os elementos xeom\u00e9tricos da arte. Esta primeira educaci\u00f3n en elementos xeom\u00e9tricos trasl\u00facese na obra posterior de Itten, no seu interese pola xeometr\u00eda da roda de cores. Entre 1919 e 1922, Itten ensinou, xunto a outros artistas de vangarda na Bauhaus en Weimar, Alema\u00f1a. Al\u00ed, os seus diversos intereses converxeron e deron como froito a s\u00faa teor\u00eda da cor. Itten expandeu a roda de cores desenvolvida por Adolf Hozel inventando un c\u00edrculo de cores e sete contrastes e ollando para a cor desde todos os \u00e1ngulos, filos\u00f3ficos, relixiosos, ps\u00edquicos, psicol\u00f3xicos e f\u00edsicos.\nA nova roda de cores de Itten revolucionou a maneira en que miramos as cores, influenciando artistas e dese\u00f1adores. A compilaci\u00f3n definitiva do que ensinaba no seu Curso Elemental publicouse baixo o t\u00edtulo \"A arte da cor\". A roda de cores de Itten ti\u00f1a en conta a sensaci\u00f3n subxectiva que se asocia coa cor obxectiva e os valores ps\u00edquicos e emocionais das cores. Itten aseguraba que existen determinadas caracter\u00edsticas inherentes \u00e1s cores particulares que influencian a maneira en que se sente o observador. \u00c9 as\u00ed, por exemplo, que se asevera que \"o azul \u00e9 fr\u00edo\".\nJohannes Itten abandonou a Bauhaus a ra\u00edz de desavinzas con Walter Gropius. O seu traballo de exploraci\u00f3n do uso e composici\u00f3n da cor remiten \u00e1s teas op-art de Josef Albers, Max Bill ou Bridget Riley e as obras expresionistas de Wassily Kandinsky."}
{"id": "16889", "revid": "23204", "url": "https://gl.wikipedia.org/wiki?curid=16889", "title": "Kofi Annan", "text": "Kofi Atta Annan, nado en Kumasi, Ghana, o 8 de abril de 1938 e finado en Berna o 18 de agosto de 2018, foi Secretario Xeral da Organizaci\u00f3n das Naci\u00f3ns Unidas e laureado co Premio Nobel da Paz no 2001.\nTraxectoria.\nDe orixe nobre na s\u00faa terra natal, o seu nome significa \"nacido nun venres\". Despois de comezar a estudar Econom\u00eda na Universidade de Ciencia e Tecnolox\u00eda de Kumasi, Kofi recibiu unha bolsa para continuar os seus estudos nos EUA.\nAnnan comezou a traballar nas Naci\u00f3ns Unidas ao ingresar en 1962 na Organizaci\u00f3n Mundial da Sa\u00fade. Ao longo dos anos exerceu diferentes funci\u00f3ns na ONU ata chegar ao posto de secretario-xeral o 1 de xaneiro de 1997. En decembro de 2006, logo de nove anos no cargo, foi substitu\u00eddo polo surcoreano Ban Ki-Moon."}
{"id": "16891", "revid": "1987", "url": "https://gl.wikipedia.org/wiki?curid=16891", "title": "Martin Luther King", "text": "Martin Luther King, Jr., nado como Michael King Jr en Atlanta (Xeorxia) o 15 de xaneiro de 1929 e asasinado en Memphis (Tennessee) o 4 de abril de 1968, foi un ministro e activista baptista estadounidense, un dos l\u00edderes m\u00e1is destacados do movemento polos dereitos civ\u00eds desde 1955 ata o seu asasinato en 1968. L\u00edder da igrexa afroamericana e fillo do activista dos dereitos civ\u00eds e ministro Martin Luther King Sr., King promoveu os dereitos civ\u00eds da xente de cor nos Estados Unidos a trav\u00e9s da non-violencia e a desobediencia civil. Inspirado polas s\u00faas crenzas cristi\u00e1s e o activismo non violento de Mahatma Gandhi, dirixiu unha resistencia non violenta contra as leis de Jim Crow e outras formas de discriminaci\u00f3n.\nKing participou e dirixiu marchas polo dereito ao voto, a desagregaci\u00f3n, os dereitos laborais e outros dereitos civ\u00eds. Supervisou o boicot aos autobuses de Montgomery de 1955 e m\u00e1is tarde converteuse no primeiro presidente da Conferencia Sur de Liderado Cristi\u00e1n (Southern Christian Leadership Conference, SCLC). Como presidente do SCLC, dirixiu o fracasado Movemento de Albany en Albany, Xeorxia, e axudou a organizar algunhas das protestas non violentas de 1963 en Birmingham, Alabama. King foi un dos l\u00edderes da marcha sobre Washington de 1963, onde pronunciou o seu discurso \"Te\u00f1o un so\u00f1o\" na escalinata do Lincoln Memorial. O movemento polos dereitos civ\u00eds logrou avances lexislativos fundamentais na lei de dereitos civ\u00eds de 1964, a lei do dereito ao voto de 1965 e a lei de vivenda xusta de 1968.\nA SCLC puxo en pr\u00e1ctica a t\u00e1ctica da protesta non violenta con certo \u00e9xito, escollendo estratexicamente os m\u00e9todos e lugares nos que se levaban a cabo as protestas. Houbo varios enfrontamentos dram\u00e1ticos coas autoridades segregacionistas, que \u00e1s veces se volveron violentos, King foi encarcerado varias veces. O director da Federal Bureau of Investigation (FBI) J. Edgar Hoover consideraba a King un radical e converteuno en obxecto da COINTELPRO do FBI a partir de 1963. Os axentes do FBI investig\u00e1rono por posibles v\u00ednculos comunistas, espiaron a s\u00faa vida persoal e grav\u00e1rono en secreto. En 1964, o FBI enviou a King unha carta an\u00f3nima ameazadora, que el interpretou como un intento de que se suicidase.\nO 14 de outubro de 1964, King foi premiado co Nobel da Paz por combater a desigualdade racial mediante a resistencia non violenta. En 1965, axudou a organizar d\u00faas das tres marchas de Selma a Montgomery. Nos seus \u00faltimos anos, ampliou o seu enfoque para inclu\u00edr a oposici\u00f3n \u00e1 pobreza, o capitalismo e a guerra de Vietnam. En 1968, King planeaba unha ocupaci\u00f3n nacional de Washington, D.C., que se chamar\u00eda Campa\u00f1a dos Pobres, cando foi asasinado o 4 de abril en Memphis, Tennessee. A s\u00faa morte foi seguida de loito nacional, as\u00ed como de ira que desembocou en disturbios en moitas cidades dos Estados Unidos. King recibiu a t\u00edtulo p\u00f3stumo a Medalla Presidencial da Liberdade en 1977 e a Medalla de Ouro do Congreso en 2003. O D\u00eda de Martin Luther King\u00a0Jr. estableceuse como d\u00eda festivo en cidades e estados dos Estados Unidos a partir de 1971; o d\u00eda festivo federal celebrouse por primeira vez en 1986, mediante unha lei asinada polo Presidente Ronald Reagan. Centos de r\u00faas nos Estados Unidos foron rebautizadas na s\u00faa honra, e o Condado de King no Estado de Washington foi rebautizado na s\u00faa honra. O Martin Luther King\u00a0Jr. Memorial no National Mall en Washington, D.C., foille dedicado en 2011.\nRecibiu o Premio Nobel da Paz en 1964.\nTraxectoria.\nPrimeiros anos e educaci\u00f3n.\nNacemento.\nKing naceu como Michael King Jr. o 15 de xaneiro de 1929, en Atlanta, Xeorxia, foi o segundo dos tres fillos de Michael King e Alberta King (nada Williams). King ti\u00f1a unha irm\u00e1 m\u00e1is vella, Christine King Farris, e un irm\u00e1n m\u00e1is novo, Alfred Daniel \"A.D.\" King. O pai de Alberta, Adam Daniel Williams, foi ministro na zona rural de Xeorxia, trasladouse a Atlanta en 1893, e converteuse en pastor da Igrexa Bautista Ebenezer ao ano seguinte. Williams casou con Jennie Celeste Parks. King, Sr. naceu dos parceiros, James Albert e Delia King de Stockbridge, Xeorxia, e era de ascendencia afroirlandesa. Na s\u00faa adolescencia, King Sr. abandonou a granxa dos seus pais e trasladouse a p\u00e9 ata Atlanta, onde cursou o bacharelato, e matriculouse no Morehouse College para estudar e ingresar no ministerio. King Sr. e Alberta comezaron a sa\u00edr en 1920, e casaron o 25 de novembro de 1926. Ata a morte de Jennie en 1941, viviron xuntos no segundo piso dunha casa de estilo vitoriano de dous pisos que era dos pais de Alberta, onde naceu King.\nPouco despois de casar con Alberta, King Sr. converteuse en pastor asistente da igrexa de Ebenezer. O pastor principal Williams morrera na primavera de 1931 e ese outono, King Sr. asumiu o papel, onde co tempo elevar\u00eda a asistencia de seiscentos a varios miles de persoas. En 1934, a igrexa enviou ao King Sr. nunha viaxe multinacional, inclu\u00edndo a Berl\u00edn para a reuni\u00f3n do Congreso da Alianza Mundial Baptista (BWA). Tam\u00e9n visitou en Alema\u00f1a lugares relacionados co l\u00edder da Reforma, Marti\u00f1o Lutero. Durante a s\u00faa estancia al\u00ed, King Sr. e os delegados da BWA foron testemu\u00f1as do ascenso do nazismo. Como reacci\u00f3n, a BWA emitiu unha resoluci\u00f3n que dic\u00eda: \"Este Congreso deplora e condena como unha violaci\u00f3n da lei de Deus Pai Celestial, toda animosidade racial, e toda forma de opresi\u00f3n ou discriminaci\u00f3n inxusta cara aos xudeus, cara \u00e1 xente de cor, ou cara \u00e1s razas sometidas en calquera parte do mundo.\" Ao volver a casa en agosto de 1934, King Sr. cambiou o seu nome polo de Martin Luther King e o do seu fillo de cinco anos polo de Martin Luther King Jr.\nPrimeiros anos.\nDurante a s\u00faa infancia, King e os seus dous irm\u00e1ns l\u00edan en voz alta a Biblia segundo lles instru\u00eda o seu pai. Despois de cear al\u00ed, a avoa de King, Jennie, \u00e1 que se refer\u00eda cari\u00f1osamente como \"mam\u00e1\", contaba historias animadas da Biblia aos seus netos. O seu pai usaba regularmente os azoutes para disciplinar aos seus fillos. \u00c1s veces, o pai tam\u00e9n fac\u00eda que os seus fillos se azoutaran. O pai de King comentou m\u00e1is tarde: \"[King] era un neno moi peculiar, cada vez que o azoutabas. Estaba al\u00ed parado, saltabanlle as b\u00e1goas pero nunca choraba\". Unha vez, cando King foi testemu\u00f1a de que o seu irm\u00e1n A.D. molestaba emocionalmente \u00e1 s\u00faa irm\u00e1 Christine, colleu un tel\u00e9fono e pegoulle a A.D. con el. Unha vez cando el e o seu irm\u00e1n xogaban na s\u00faa casa, A.D. esvarou dunha varanda e bateu contra a s\u00faa avoa, Jennie, facendo que non respondese. King, crendo que a matara, culpouse a si mesmo e intentou suicidarse saltando dende unha fiestra do segundo piso. Ao o\u00edr que a s\u00faa avoa estaba viva, levantouse e abandonou o chan onde caera.\nSendo neno King f\u00edxose amigo dun neno branco cuxo pai ti\u00f1a un negocio fronte \u00e1 casa da s\u00faa familia. En setembro de 1935, cando os rapaces ti\u00f1an uns seis anos, comezaron a escola. King tivo que asistir a unha escola para nenos negros, a Yonge Street Elementary School, mentres que o seu compa\u00f1eiro de xogos foi a unha escola separada s\u00f3 para nenos brancos. Pouco despois, os pais do neno branco deixaron de permitir que King xogara co seu fillo, dic\u00edndolle \"n\u00f3s somos brancos e ti es de cor\". Cando King lles transmitiu eses feitos aos seus pais, estes mantiveron unha longa charla con el sobre a historia da escravitude e do racismo en Am\u00e9rica. Ao co\u00f1ecer o odio, a violencia e a opresi\u00f3n que enfrontaron os negros nos Estados Unidos, King afirmar\u00eda m\u00e1is tarde que estaba \"determinado a odiar a todas as persoas brancas\". Os seus pais instru\u00edronlle que era o seu deber cristi\u00e1n amar a todos.\nKing foi testemu\u00f1a de como o seu pai opo\u00f1\u00edase \u00e1 segregaci\u00f3n e a diversas formas de discriminaci\u00f3n.\n Unha vez, cando o detivo un polic\u00eda que se refer\u00eda a King Jr. como \"neno\", o pai de King respondeu bruscamente que King era un neno pero que el era un home. Cando o pai de King levouno a unha zapater\u00eda do centro de Atlanta, o dependente d\u00edxolles que ti\u00f1an que sentar na parte de atr\u00e1s. O pai de King negouse, afirmando, antes de coller a King e sa\u00edr da tenda, \"ou compramos zapatos sentados aqu\u00ed ou non compramos ning\u00fan zapato\". Despois d\u00edxolle a King: \"Non me importa canto tempo te\u00f1a que vivir con este sistema, nunca o aceptarei\". En 1936, o pai de King dirixiu por centos de afroamericanos nunha marcha polos dereitos civ\u00eds ata o concello de Atlanta, para protestar pola discriminaci\u00f3n no dereito ao voto. King comentou m\u00e1is tarde que King Sr. era \"un verdadeiro pai\" para el\nAos cinco anos, King xa memorizaba e cantaba himnos e recitaba vers\u00edculos da Biblia. Durante o ano seguinte, empezou a ir a actos relixiosos coa s\u00faa nai e a cantar himnos mentres ela tocaba o piano. O seu himno favorito para cantar era \"I want to be more and more Like Jesus\" (Quero parecerme cada vez m\u00e1is a Xes\u00fas); emocionou aos asistentes co seu canto. Pouco tempo despois pasou a formar parte do coro xuvenil da s\u00faa igrexa. Ademais de cantar tam\u00e9n lle gustaba a \u00f3pera e tocaba o piano. A medida que crec\u00eda grazas \u00e1 lectura de dicionarios foi adquirindo un amplo vocabulario que trataba de utilizar constantemente nas s\u00faas conversaci\u00f3ns. Met\u00edase en altercados f\u00edsicos cos rapaces do seu barrio, pero a mi\u00fado utilizaba o seu co\u00f1ecemento das palabras para frear as pelexas.. King mostrou falta de interese pola gram\u00e1tica e a ortograf\u00eda, un trazo que mantivo durante toda a s\u00faa vida. En 1939, King cantou como membro do coro da s\u00faa igrexa vestido de escravo para o p\u00fablico branco da estrea en Atlanta da pel\u00edcula \"Foise co vento\" (\"Gone with the Wind\") En setembro de 1940, \u00e1 idade de 11 anos, King matriculouse no s\u00e9timo curso da Atlanta University Laboratory School. Mentres estivo al\u00ed, King tomou clases de viol\u00edn e piano, e mostrou gran interese nas s\u00faas clases de historia e ingl\u00e9s.\nO 18 de maio de 1941, King fuxiu de estudar na casa para ver un desfile, al\u00ed foi informado de que algo lle sucedera \u00e1 s\u00faa avoa materna. Ao regresar a casa, decatouse de que sufrira un infarto e faleceu mentres era trasladada a un hospital. Tomouse a morte da s\u00faa avoa moi mal, crendo que o seu truco de ir ver o desfile poder\u00eda ser o responsable de que Deus a levase. King saltou pola fiestra do segundo piso da s\u00faa casa, pero de novo sobreviviu a un intento de suicidio. O seu pai indicoulle no seu cuarto que el non deb\u00eda culparse pola s\u00faa morte xa que fora chamada a casa de Deus como parte do plan de Deus que non pod\u00eda ser cambiado. King loitou con isto, e non pod\u00eda crer completamente que os seus pais soubesen onde fora a s\u00faa avoa. Pouco despois, o pai de King decidiu mudar a familia a unha casa de ladrillo de dous pisos nun outeiro que daba ao centro de Atlanta.\nAdolescencia.\nNos seus anos de adolescencia, inicialmente sentiu resentimento contra os brancos debido \u00e1 \"humiliaci\u00f3n racial\" que el, a s\u00faa familia e os seus veci\u00f1os ti\u00f1an que soportar moitas veces no segregado Sur. En 1942, cando King ti\u00f1a 13 anos, converteuse no subdirector m\u00e1is novo dunha estaci\u00f3n de entrega de xornais para o \"Atlanta Journal\". Ese ano, King saltouse o noveno curso e matriculouse en Booker T. Washington High School, onde mantivo unha media de notable alto. O instituto era o \u00fanico da cidade para estudantes afroamericanos. Fora formado despois de que os l\u00edderes negros locais, inclu\u00eddo o av\u00f3 de King (Williams), instasen ao goberno da cidade de Atlanta a crealo.\nA\u00ednda que King creceu nun fogar baptista, ao entrar na adolescencia mostrouse esc\u00e9ptico #ante algunhas das afirmaci\u00f3ns do cristianismo. Comezou a cuestionar as ensinanzas do literalista predicadas na igrexa do seu pai. \u00c1 idade de 13 anos, negou a resurrecci\u00f3n corporal de Xes\u00fas durante a escola dominical. King dixo que sent\u00eda incapaz de identificarse coas mostras de emoci\u00f3n e os xestos dos fregueses que frecuentaban a s\u00faa igrexa, e dubidaba de se algunha vez obter\u00eda satisfacci\u00f3n persoal da relixi\u00f3n. M\u00e1is tarde declarou sobre este momento da s\u00faa vida: \"as d\u00fabidas empezaron a brotar sen tregua\".\nNo instituto, King deuse a co\u00f1ecer pola s\u00faa habilidade para falar en p\u00fablico, cunha voz que crecera ata converterse nun gran bar\u00edtono.. Uniuse ao equipo de debate do instituto. King seguiu sent\u00edndose m\u00e1is atra\u00eddo pola historia e a filosof\u00eda inglesa, e escolleu o ingl\u00e9s e a sociolox\u00eda como materias principais mentres estaba no instituto. King manti\u00f1a un abundante vocabulario. Pero apoi\u00e1base na s\u00faa irm\u00e1, Christine, para que lle axudase coa ortograf\u00eda, mentres King axud\u00e1baa coas matem\u00e1ticas. Estudaron as\u00ed de forma rutineira ata que Christine se graduou no instituto. King tam\u00e9n desenvolveu un interese pola moda, adorn\u00e1ndose habitualmente con zapatos de charol ben pulidos e traxes de tweed, o que lle valeu o alcume de \"Tweed\" ou \"Tweedie\" entre os seus amigos. Ademais, afeccionouse a ligar con mozas e a bailar. O seu irm\u00e1n A. D. comentou m\u00e1is tarde: \"Non paraba de ir de moza en moza, e decid\u00edn que non pod\u00eda seguirlle o ritmo. Sobre todo porque lle encantaban os bailes e era o mellor bailar\u00edn de jitterbug da cidade\".\nO 13 de abril de 1944, no seu segundo ano, King pronunciou o seu primeiro discurso en p\u00fablico durante un concurso de oratoria, patrocinado pola Improved Benevolent and Protective Order of Elks of the World en Dublin, Xeorxia.. No seu discurso afirmou: \"A Am\u00e9rica negra segue levando cadeas. O mellor negro est\u00e1 a merc\u00e9 do branco m\u00e1is mesqui\u00f1o. Incluso os ga\u00f1adores das nosas m\u00e1is altas honras enfr\u00f3ntanse \u00e1 barra de cor de clase\". King foi elixido ga\u00f1ador do concurso. Na viaxe de volta a Atlanta en autob\u00fas, o condutor ordenoulles a el e ao seu profesor que se puxesen de p\u00e9 para que os pasaxeiros brancos puidesen sentar. O condutor do autob\u00fas chamou a King \"negro fillo de puta\". King negouse nun principio, pero accedeu despois de que o seu profesor dix\u00e9selle que estar\u00eda a infrinxir a lei se non segu\u00eda as indicaci\u00f3ns do condutor. Como todos os asentos estaban ocupados, el e o seu profesor v\u00edronse obrigados a permanecer de p\u00e9 o resto do traxecto de volta a Atlanta. M\u00e1is tarde King escribiu sobre o incidente, dicindo \"Esa noite nunca sair\u00e1 da mi\u00f1a memoria. Foi o m\u00e1is furioso que estiven na mi\u00f1a vida\".\nMorehouse College.\nDurante o pen\u00faltimo ano de secundaria de King, o Morehouse College-un colexio masculino historicamente para negros ao que asistiran o pai e o av\u00f3 materno de King.\u2014comezou a aceptar estudantes de secundaria que aprobaron o exame de ingreso. Cando a segunda guerra mundial estaba en marcha, moitos estudantes universitarios negros alist\u00e1ronse na guerra, o que reduciu o n\u00famero de alumnos do Morehouse College. As\u00ed pois, a universidade prop\u00faxose aumentar o seu n\u00famero de estudantes permitindo que os j\u00faniors presentasen a s\u00faa solicitude. En 1944, \u00e1 idade de 15 anos, King aprobou o exame de ingreso e matriculouse na universidade para a tempada escolar dese outono.\nNo ver\u00e1n anterior a que King comezase o seu primeiro ano en Morehouse, subiuse a un tren co seu amigo -Emmett \"Weasel\" Proctor- e un grupo doutros estudantes de Morehouse College para traballar en Simsbury, Connecticut, no cultivo de tabaco de Cullman Brothers Tobacco (un negocio de puros). Este foi a primeira viaxe de King fora do sur segregado ao norte integrado. Nunha carta de xu\u00f1o de 1944 ao seu pai, King escribiu sobre as diferenzas que lle chamaban a atenci\u00f3n entre as d\u00faas partes do pa\u00eds: \"No noso cami\u00f1o cara aqu\u00ed vimos algunhas cousas que nunca previra ver. Despois de pasar Washington non houbo discriminaci\u00f3n en absoluto. Aqu\u00ed os brancos son moi amables. Imos a calquera sitio que queiramos e sent\u00e1monos onde queiramos\". Os estudantes traballaban na granxa para poder sufragar os seus gastos educativos no Morehouse College, xa que a granxa asociouse coa universidade para destinar os seus salarios \u00e1 matr\u00edcula, aloxamento e outros gastos da universidade. Entre semana, King e os demais estudantes traballaban nos campos, recollendo tabaco desde as 7:00 da ma\u00f1\u00e1 ata polo menos as 5:00 da tarde, soportando temperaturas superiores aos 100\u00a0\u00b0F, para ga\u00f1ar aproximadamente 4 d\u00f3lares estadounidenses ao d\u00eda. Os venres pola noite, King e os demais estudantes visitaban o centro de Simsbury para tomar batidos e ver pel\u00edculas, e os s\u00e1bados viaxaban a Hartford, Connecticut, para ver representaci\u00f3ns teatrais, ir de compras e comer en restaurantes. Todos os domingos \u00edan a Hartford para asistir aos oficios relixiosos, nunha igrexa chea de fieis brancos. King escribiu aos seus pais sobre a ausencia de segregaci\u00f3n en Connecticut, cont\u00e1ndolles que lle sorprend\u00eda que puidesen ir a \"un dos mellores restaurantes de Hartford\" e que \"negros e brancos fosen \u00e1 mesma igrexa\".\nAl\u00ed xogou ao f\u00fatbol no seu primeiro ano. O ver\u00e1n anterior ao seu \u00faltimo ano en Morehouse, en 1947, King, de 18 anos, decidiu ingresar no ministerio. Durante a s\u00faa estancia na universidade, King estudou baixo a tutela do seu presidente, o ministro baptista Benjamin Mays, a quen m\u00e1is tarde reco\u00f1ecer\u00eda como o seu \"mentor espiritual\". King chegara \u00e1 conclusi\u00f3n de que a igrexa ofrec\u00eda a forma m\u00e1is segura de responder a \"un impulso interior de servir \u00e1 humanidade\". O seu \"impulso interior\" hab\u00eda empezado a desenvolverse, e fixo as paces coa igrexa baptista, xa que cr\u00eda que ser\u00eda un ministro \"racional\" con serm\u00f3ns que eran \"unha forza respectuosa das ideas, mesmo da protesta social\". King licenciouse en sociolox\u00eda en Morehouse en 1948, aos dezanove anos.\nSeminario Teol\u00f3xico Crozer.\nKing matriculouse no Seminario Teol\u00f3xico Crozer de Upland, Pensilvania. Durante este tempo, King tam\u00e9n se matriculou en varios cursos na Universidade de Pensilvania. Durante este tempo, King tam\u00e9n se matriculou en varios cursos na Universidade de Pensilvania.\n Durante a s\u00faa estancia en Penn, King asistiu a cursos con William Fontaine, o primeiro profesor afroamericano de Penn, e Elizabeth F. Flower, unha das profesoras de filosof\u00eda de Penn. O pai de King apoiou plenamente a s\u00faa decisi\u00f3n de continuar a s\u00faa educaci\u00f3n e fixo arranxos para que King traballase co destacado ex alumno de Crozer, J. Pius Barbour, un amigo da familia que pastoreaba en Calvary Baptist Church na pr\u00f3xima Chester, Pensilvania. King chegou a ser co\u00f1ecido como un dos \"Fillos do Calvario\", honra que compartiu con William Augustus Jones Jr. e Samuel D. Proctor, que chegaron a ser co\u00f1ecidos predicadores da igrexa negra.\nUniversidade de Boston.\nKing converteuse en pastor en 1954, en Montgomery, Alabama. En 1955 obtivo un posdoutoramento na Universidade de Boston. Coliderou o boicot aos buses naquela cidade en 1955, que comezou coa negativa de Rosa Parks de ceder o seu sitio a un branco. El foi preso durante a campa\u00f1a, que se pechou coa decisi\u00f3n da Suprema Corte Americana en tornar ilegal a segregaci\u00f3n nos autobuses locais.\nDespois desa batalla, Martin Luther King participou na fundaci\u00f3n da Conferencia de Lideranza Crist\u00e1 do Sur, en 1957. A CLCS deber\u00eda organizar o activismo en torno da cuesti\u00f3n dos dereitos civ\u00eds. King mant\u00edvose \u00e1 fronte da CLCS ata s\u00faa morte, o que foi criticado polo m\u00e1is democr\u00e1tico e m\u00e1is radical Comit\u00e9 Non-Violento de Coordinaci\u00f3n Estudantil (CNVCE, ou en ingl\u00e9s, SNCC, Student Nonviolent Coordinating Committee). O CLCS estaba composto principalmente por comunidades negras ligadas a igrexas Batistas. King era seguidor das ideas de desobediencia civil non-violenta preconizadas por Mahatma Gandhi, e aplicaba esas ideas nas protestas organizados polo CLCS. King acertadamente preveu que as manifestaci\u00f3ns organizadas e non-violentas contra o sistema de segregaci\u00f3n predominante no sur dos Estados Unidos, atacadas de modo violento por autoridades racistas e con ampla cobertura dos medios, ir\u00edan crear unha opini\u00f3n p\u00fablica favorable ao cumprimento dos dereitos civ\u00eds; e esa foi a acci\u00f3n fundamental que fixo do debate acerca dos dereitos civ\u00eds o principal asunto pol\u00edtico nos EUA a partir do comezo da d\u00e9cada de 1960.\nEl organizou e liderou marchas para conseguir o dereito ao voto, a fin da segregaci\u00f3n, a fin das discriminaci\u00f3ns no traballo e outros dereitos civ\u00eds b\u00e1sicos. A maior parte destes dereitos foi, m\u00e1is tarde, agregada \u00e1 lei estadounidense coa aprobaci\u00f3n da Lei de Dereitos Civ\u00eds (1964) e da Lei de Dereitos Electorais (1965).\nKing e o CLCS escolleron con grande acerto os principios de protesta non-violenta, a\u00ednda que como medio de provocar e irritar as autoridades racistas dos lugares onde se daban as protestas -invariabelmente estas \u00faltimas actuaban de forma violenta. O CLCS tam\u00e9n participou nas protestas en Alabany (1961-62), que non tiveron \u00e9xito debido a divisi\u00f3ns no seo da comunidade negra e tam\u00e9n pola reacci\u00f3n prudente das autoridades locais; a seguir participou nas protestas en Birminghan (1963) e na protesta en St. Augustine (1964). King, o CLCS e o CNVCE uniron forzas en decembro de 1964, na protesta na cidade de Selma.\nO 14 de outubro de 1964 King converteuse na persoa m\u00e1is nova en recibir o Premio Nobel da Paz, que lle foi outorgado en reco\u00f1ecemento o seu liderado na resistencia non-violenta e pola fin da discriminaci\u00f3n racial nos Estados Unidos.\nCoa colaboraci\u00f3n parcial do CNVCE, King e o CLCS tentaron organizar unha marcha desde Selma ata a capital do Alabama, Montgomery, prevista para o d\u00eda 25 de marzo de 1965. Xa houbera d\u00faas tentativas de promover esta marcha, a primeira o 7 de marzo e a segunda o 9 de marzo.\nAntes, en 1963, King fora un dos organizadores da marcha en Washington, que inicialmente deber\u00eda ser unha marcha de protesta, mais despois de discusi\u00f3ns co ent\u00f3n presidente John F. Kennedy, acabou torn\u00e1ndose case nunha celebraci\u00f3n das conquistas do movemento negro (e do goberno) - o que irritou bastante a activistas m\u00e1is radicais e menos inxenuos.\nA partir de 1965 o l\u00edder negro pasou a dubidar das intenci\u00f3ns estadounidenses na Guerra do Vietnam. En febreiro e novamente en abril de 1967, King fixo serias cr\u00edticas ao papel que os EUA desempe\u00f1aban na guerra. En 1968 King e o SCLC organizaron unha campa\u00f1a por xustiza socio-econ\u00f3mica, contra a pobreza (a \"Campa\u00f1a dos Pobres\"), que ti\u00f1a por obxectivo principal garantir axuda para as comunidades m\u00e1is pobres do pa\u00eds.\nTam\u00e9n debe ser destacado o impacto que King tivo nos espect\u00e1culos de entretemento popular. Conversou coa actriz negra da serie Star Trek orixinal, Nichelle Nichols, cando ela ameazaba sa\u00edr do programa. Nichelle consideraba que o papel non estaba axudando en nada a s\u00faa carreira e que o estudio a trataba mal, mais King convenceuna de que era importante para os negros ter un representante nun dos programas m\u00e1is populares da televisi\u00f3n.\nMartin Luther King era odiado por moitos segregacionistas do sur, o que culminou no seu asasinato no d\u00eda 4 de abril de 1968, momentos antes dunha marcha, nun hotel da cidade de Memphis. James Earl Ray confesou o asasinato, e anos despois repudiou a s\u00faa confesi\u00f3n. A vi\u00fava de King, Coretta Scott King, xunto co resto da familia do l\u00edder, ga\u00f1ou un proceso civil contra Loyd Jowers, un home que armou un esc\u00e1ndalo ao dicir que lle ofreceran 100.000 d\u00f3lares polo asasinato de King.\nDesde a s\u00faa morte, a reputaci\u00f3n de King creceu tanto que chegou a converterse nun dos m\u00e1is reverenciados na historia estadounidense, chegando a ser considerado como o equivalente a Abraham Lincoln do s\u00e9culo XX. Os defensores desta comparaci\u00f3n din que ambos foron l\u00edderes de grandes avances na adquisici\u00f3n de dereitos humanos - contra grandes dificultades - e ambos tiveron a mesma fin, asasinados pola causa que defenderon.\nExisten diversos escritos e discursos de Martin Luther King, froito da s\u00faa longa experiencia como orador. A s\u00faa \"Carta da Prisi\u00f3n de Birmingham\", escrita en 1963, \u00e9 unha descrici\u00f3n apaixonada da s\u00faa cruzada pola xustiza.\nEn 1986 foi establecido un d\u00eda festivo nacional nos EUA para homenaxear a Martin Luther King, o chamado D\u00eda de Martin Luther King - sempre no terceiro luns de xaneiro, data pr\u00f3xima ao aniversario de King. En 1993, pola primeira vez, o festivo cumpriuse en todos os estados do pa\u00eds."}
{"id": "16915", "revid": "56817", "url": "https://gl.wikipedia.org/wiki?curid=16915", "title": "Paranthropus robustus", "text": "O Paranthropus robustus (tam\u00e9n co\u00f1ecido como \"Australopithecus robustus\") \u00e9 unha especie hom\u00ednida que viviu entre hai 1'9 e 1 mill\u00f3n de anos no sur de \u00c1frica.&lt;br&gt;\nOs primeiros restos da especie descubriunos en 1938 en Sur\u00e1frica Robert Broom, logo que un traballador dunha mina lle levase un fragmento de mand\u00edbula que conti\u00f1a un molar, de grandes dimensi\u00f3ns, e que descubrira un rapaz da zona, que o conduciu a unha cova de Kromdraai, onde atopou m\u00e1is restos, que el denominou \"Paranthropus robustus\", a\u00ednda que no momento non triunfou e clasificouse como \"Australopithecus rubustus\", pero actualmente boa parte dos especialistas opinan que son tan diferentes do resto dos \"Austrolopithecus\" que deben colocarse noutro x\u00e9nero, polo que resucitaron o nome que lle dera Broom.\nOs achados de Kromdraai consisten maioritariamente en restos de cranios, mand\u00edbulas, dentes e m\u00e1is alg\u00fans restos de \u00f3sos do brazo, os cadr\u00eds e os p\u00e9s; mentres os achados de Swartkrans, tam\u00e9n comenzados a escavar por Broom, son m\u00e1is amplos inclu\u00edndo un cranio case completo e numerosos restos poscraniais.\nCaracter\u00edsticas.\nO corpo do \"Paranthropus robustus\" era semellante ao \"Australopithecus africanus\", pero moito m\u00e1is robusto e grande, con premolares e molares moi grandes, a\u00ednda que os dentes dianteiros eran m\u00e1is pequenos co que ti\u00f1a m\u00e1is humana. Ti\u00f1a unha altura de 1'1 m as femias e 1'3 os machos, e o seu peso variaba entre os 40 e os 80 kg para os machos e 32\u201340\u00a0kg para as femias. Ti\u00f1a un volume cranial de 530 cc, os seus brazos eran longos en relaci\u00f3n ao corpo. Xunto os restos atop\u00e1ronse \u00f3sos traballados nos extremos, o que indicar\u00edan que se utilizaban para escarvar, e alg\u00fan tam\u00e9n queimados, o que poder\u00eda indicar a domesticaci\u00f3n do lume, pero \u00e9 dif\u00edcil de saber."}
{"id": "16917", "revid": "1131", "url": "https://gl.wikipedia.org/wiki?curid=16917", "title": "Canal de Suez", "text": "O canal de Suez (\u0642\u0646\u0627\u0629 \u0627\u0644\u0633\u0648\u064a\u0633, \"Qan\u0101t al-Suways\" en \u00e1rabe) \u00e9 un canal artificial de 193,3\u00a0km que liga o mar Mediterr\u00e1neo desde o porto exipcio de Port-Sa\u00efd ao mar Vermello polo porto de Suez atravesando o des\u00e9rtico istmo de Suez. Permite \u00e1s embarcaci\u00f3ns iren da Europa \u00e1 Asia sen teren que contornar a \u00c1frica polo cabo da Boa Esperanza. Antes da s\u00faa construci\u00f3n, as mercador\u00edas ti\u00f1an que ser transportadas por terra entre o mar Mediterr\u00e1neo e o mar Vermello.\nHistoria.\nNa antig\u00fcidade.\nTalvez durante a XII dinast\u00eda, o fara\u00f3n Senusret III escavou un canal a trav\u00e9s do Wadi Tumilat que un\u00eda o r\u00edo Nilo co mar Vermello e lle permit\u00eda o comercio co Punt. Existe constancia da s\u00faa existencia desde o s\u00e9culo XIII a.C., en tempos de Rams\u00e9s II, mais este canal desf\u00edxose posteriormente. Segundo Herodoto, Neco II tentou sen \u00e9xito re-escavalo a finais do s\u00e9culo VI a.C.. Por\u00e9n, Dar\u00edo I, o conquistador persa, si rematou as reparaci\u00f3ns arredor do ano 500 a.C.\nEste precedente do Canal de Suez foi restaurado por Tolomeo II arredor do 250 a.C. Durante o milenio seguinte foi modificado, destru\u00eddo e reconstru\u00eddo at\u00e9 o seu momento final, no s\u00e9culo VIII d.C., baixo o califa ab\u00e1sida al-Manusr.\nConstruci\u00f3n do Canal de Suez moderno.\nDurante a conquista de Exipto, Napole\u00f3n considerou a posibilidade de constru\u00edr o canal mais o proxecto foi abandonado logo de que unhas medici\u00f3ns err\u00f3neas indicasen que as augas do Mar Vermello eran m\u00e1is altas que as do Mediterr\u00e1neo, o que non permitir\u00eda un canal sen esclusas.\nEn 1854 e 1856, Ferdinand de Lesseps, que fora un diplom\u00e1tico vinte anos antes, obtivo a concesi\u00f3n da s\u00faa construci\u00f3n de Said Pasha, vicerrei do Exipto. Creouse unha empresa para a construci\u00f3n dun canal mar\u00edtimo aberto aos barcos de todas as naci\u00f3ns de acordo cos planos creados polo enxe\u00f1eiro austr\u00edaco Alois Negrelli. A construci\u00f3n do canal iniciouse o 25 de abril de 1859. No final dos traballos, Exipto e Francia eran os propietarios do canal. E a Compa\u00f1\u00eda do Canal de Suez (\"Compagnie Universelle du Canal Maritime de Suez\") operar\u00eda o canal por un per\u00edodo de 99 anos.\nEst\u00edmase que 1,5 mill\u00f3n de exipcios participaron na construci\u00f3n do canal e que 125.000 morreron, principalmente da c\u00f3lera. Nun principio, a construci\u00f3n levouse a cabo sobre todo por medios manuais; sen auga pot\u00e1bel, os traballadores realizaban o seu labor en condici\u00f3ns moi duras, axudados por camelos cargados con cestos. Por\u00e9n, reunir todos os meses 20.000 traballadores resultou sumamente dif\u00edcil. Por outra banda, m\u00e1is de 200 morr\u00edan cada ano e as tarefas det\u00ed\u00f1anse por causa de enfermidades contaxiosas. Aos cinco anos, o goberno exipcio suspendeu a contrataci\u00f3n de traballadores e procedeu a mecanizar os traballos.\nO 17 de febreiro de 1867, o primeiro nav\u00edo atravesou o canal, mais a inauguraci\u00f3n oficial foi o 17 de novembro de 1869. O emperador Napole\u00f3n III de Francia estaba presente, e para a ocasi\u00f3n encarg\u00f3uselle a Giuseppe Verdi a composici\u00f3n da \u00f3pera \"Aida\", que non puido rematar a tempo, polo que se representou \"Figaro\".\nUnha obra conflitiva.\nA influencia da abertura do canal no comercio mar\u00edtimo foi tremenda. Xogou un papel fundamental na penetraci\u00f3n e colonizaci\u00f3n de \u00c1frica e do Oriente Medio. A d\u00e9beda externa que ocasionou a s\u00faa construci\u00f3n obrigou a Ismail Pasha, sucesor de Said Pasha, a vender a s\u00faa parte do canal ao Reino Unido en 1875, o que garant\u00eda as\u00ed a rota brit\u00e1nica para as Indias. Esa compra, conducida polo primeiro ministro Benjamin Disraeli, foi financiada por un empr\u00e9stito do banco Rotschild. As tropas brit\u00e1nicas instal\u00e1ronse \u00e1s marxes do canal para protexelo en 1882. A Convenci\u00f3n de Constantinopla declarou en 1888 que o canal ser\u00eda unha zona neutral baixo protecci\u00f3n brit\u00e1nica.\nM\u00e1is tarde, durante a primeira guerra mundial, os ingleses negociaron o Acordo Sykes-Picot, que divid\u00eda o Oriente Medio para afastar a influencia francesa do canal. No Tratado anglo-exipcio de 1936, o Reino Unido retivo o control do canal.\nEn 1951, Nasser repudiou o tratado e en 1956 nacionalizou a Compa\u00f1\u00eda do Canal co obxectivo de financiar a construci\u00f3n do Encoro de Asu\u00e1n, ap\u00f3s o rexeitamento dos Estados Unidos e do Reino Unido de fornecer os fondos necesarios en represalia porque os exipcions adquiriran armamento da Uni\u00f3n Sovi\u00e9tica. Os bens exipcios foron conxelados e a axuda alimentaria suprimida. Os principais accionistas do canal eran daquela os brit\u00e1nicos e os franceses. Al\u00e9n diso, Nasser denunciou a presenza colonial do Reino Unido no Oriente Medio e apoiou os nacionalistas na Guerra de Alxeria. \nO Reino Unido, a Francia e Israel lanz\u00e1ronse ent\u00f3n a unha operaci\u00f3n militar, bautizada \"operaci\u00f3n mosqueteiro\", o 29 de outubro de 1956. A Crise do canal de Suez durou unha semana. A ONU confirmou a lexitimidade exipcia e condenou a expedici\u00f3n franco-israelo-brit\u00e1nica cunha resoluci\u00f3n mediante a cal tam\u00e9n se estableceu a presenza dunha forza das Naci\u00f3ns Unidas (UNEF). Como resultado dos danos e dos barcos afundidos, o canal fechouse at\u00e9 abril de 1957. \nAp\u00f3s a Guerra dos seis d\u00edas de 1967, o canal permaneceu fechado at\u00e9 1975, cunha forza de paz da ONU que permaneceu estacionada at\u00e9 1974. En 1973, durante a Guerra do Yom Kippur, o canal foi o escenario do ataque masivo do ex\u00e9rcito exipcio que tentou penetrar na Pen\u00ednsula do Sina\u00ed, controlada por Israel. Posteriormente, os israel\u00eds cruz\u00e1rono no sentido contrario.\nCaracter\u00edsticas.\nO canal non pos\u00fae esclusas, pois todo o traxecto est\u00e1 ao nivel do mar, contrariamente ao que sucede no canal do Panam\u00e1. O seu trazado apoiase en tres planos de auga, os lagos Manzala, Timsah e Amer. A anchura media do canal \u00e9 de 365 metros, dos que 190 m son naveg\u00e1beis. Inicialmente, eses dous valores eran de 52 e 44 m. O canal \u00e9 demasiado pequeno para dous carr\u00eds de tr\u00e1fico, polo que os barcos atrav\u00e9sano en convois e usan canais de derivaci\u00f3n. Hai 78\u00a0km de derivaci\u00f3ns, nun 40% da lonxitude total do canal. De norte a sur estas son: a derivaci\u00f3n de Port Said, de 36,5\u00a0km, a derivaci\u00f3n de Ballah de 9\u00a0km, a derivaci\u00f3n de Timsah, de 5\u00a0km, e a derivaci\u00f3n de Deversoir, de 27,5\u00a0km.\nO canal permite a pasaxe de nav\u00edos de 15 m de quilla somerxida (calado), mais hai traballos previstos a fin de permitir a pasaxe de supertankers de at\u00e9 22 m para o 2010. Actualmente, eses enormes nav\u00edos deben descargar unha parte da carga nun barco pertencente ao canal para poderen atravesalo. Aproximadamente 15.000 nav\u00edos por ano atravesan o canal, representando 14% do transporte mundial de mercador\u00edas. Unha traves\u00eda demora de 11 a 16 horas. \nDesde 1980 unha estrada cruza baixo o canal no sur.\nA nova canle.\nA nova canle de Suez inaugurouse o 6 de agosto de 2015, as autoridades prev\u00e9n que o n\u00famero de barcos duplicarase en menos de 10 anos e que os ingresos aumentar\u00e1n de 5.300 mill\u00f3ns de d\u00f3lares en 2014 a m\u00e1is de 13.000 mill\u00f3ns en 2023. \nA nova canle de Suez discorre paralela \u00e1 antiga e ten unha lonxitude de 72 quil\u00f3metros, dos cales 35 corresponden a escavaci\u00f3n en seco e os 37 restantes a ampliaci\u00f3n e afondamento. Ademais, hai unha superficie duns 76.000 quil\u00f3metros cadrados xunto \u00e1 canle para atraer m\u00e1is barcos. Permitira duplicar o tr\u00e1fico mar\u00edtimo na canle, a circulaci\u00f3n dos barcos en ambos sentidos a vez e a reduci\u00f3n dos tempos de espera para os buques. Esta nova ruta tam\u00e9n contrib\u00fae a reducir o consumo de combustible e, polo tanto, os custos de navegaci\u00f3n."}
{"id": "16920", "revid": "23204", "url": "https://gl.wikipedia.org/wiki?curid=16920", "title": "San Antonio La Paz", "text": "San Antonio La Paz \u00e9 unha cidade da Guatemala, pertencente ao departamento de El Progreso."}
{"id": "16935", "revid": "22570", "url": "https://gl.wikipedia.org/wiki?curid=16935", "title": "Perenne", "text": ""}
{"id": "16937", "revid": "98629", "url": "https://gl.wikipedia.org/wiki?curid=16937", "title": "Perennifolio", "text": "Os termos perennifolio e perennifolia, derivados do lat\u00edn \"perennis\", duradeiro, perenne, e \"folium\", folla, empr\u00e9gase en bot\u00e1nica para cualificar as \u00e1rbores e aos arbustos que pos\u00faen follas vivas ao longo de todo o ano, en contraposici\u00f3n aos termos caducifolio e caducifolia.\nNas \u00e1rbores caducifolias e nos arbustos caducifolios, todas as follas morren cada ano durante a estaci\u00f3n fr\u00eda e volven a brotar follas novas \u00e1 chegada da estaci\u00f3n c\u00e1lida.\nNas \u00e1rbores e arbustos de folla perenne, en cambio, s\u00f3 morren unha parte das follas cada inverno e outras, as m\u00e1is novas, permanecen na planta e \u00fanense \u00e1s novas que brotan cada primavera, de maneira que o per\u00edodo vital de cada folla pode durar varios anos, polo que tam\u00e9n se denominan sempreverdes."}
{"id": "16950", "revid": "1987", "url": "https://gl.wikipedia.org/wiki?curid=16950", "title": "Numeraci\u00f3n grega", "text": "A numeraci\u00f3n grega da Antig\u00fcidade era dobre: pod\u00edase escribir as cifras e os n\u00fameros ben por medio de signos chamados \u00abacrof\u00f3nicos\u00bb porque representaban \"grosso modo\" a primeira letra do seu nome en grego antigo ben por medio de letras, como a numeraci\u00f3n hebrea ou \u00e1rabe. Hoxe en d\u00eda, as cifras que se empregan en Grecia son as \u00e1rabes.\nNumeraci\u00f3n alfab\u00e9tica.\nEste sistema existe a\u00ednda hoxe en Grecia, ao xeito dos nosos n\u00fameros romanos na Galiza. Utiliza ademais das letras normais do alfabeto grego, tres letras arcaicas, \"digamma\" (trazado as m\u00e1is das veces como \"stigma\"), \"qoppa\" (distinto do \"qoppa\" literal antigo) e \"sampi\" (evoluci\u00f3n dunha letre m\u00e1is antiga). Puramente aditiva, esta numeraci\u00f3n non precisa do emprego do cero. Con todo, o c\u00e1lculo baseado sobre estas escrituras \u00e9 imposible: os antigos gregos utilizaban fichas situadas sobre \u00e1bacos, de madeira ou de m\u00e1rmore, divididos en columnas.\nHistoria.\nA numeraci\u00f3n alfab\u00e9tica \u00e9 m\u00e1is recente c\u00e1 acrof\u00f3nica. Foi introducida en Atenas ao mesmo tempo da adopci\u00f3n do modelo x\u00f3nico de Mileto, no 403 a,C. Con todo \u00e9 m\u00e1is antiga xa que se atopan testemu\u00f1os en Mileto do 700 a,C. Por isto \u00e9 chamada tam\u00e9n \u00abnumeraci\u00f3n milesia\u00bb; o alfabeto de Mileto, convertido en \u00abcl\u00e1sico\u00bb grazas a Atenas, non empregaba as tres letras suplementarias mencionadas na escritura das palabras: o seu mantemento na numeraci\u00f3n \u00e9, pois, un arca\u00edsmo que se explica pola necesidade de teren \u00e1 s\u00faa disposici\u00f3n tres veces nove signos diferentes.\nEstes signos, que evolucionaron co tempo, transmit\u00edronse a outras escrituras que tomaran en pr\u00e9stamo o resto das letras gregas: o alfabeto copto, o alfabeto g\u00f3tico e o alfabeto cir\u00edlico.\nUsos.\nNa antig\u00fcidade, era frecuente subli\u00f1ar as letras utilizadas para o valor numeral para distinguilas do resto do texto. Esta numeraci\u00f3n transmitiuse a alg\u00fans alfabetos derivados do grego, \u00e9 o caso a\u00ednda da copto, e foino \"mutatis mutandis\" en g\u00f3tico e en cir\u00edlico utilizado en eslavo antigo. \u00c1s veces, as letras tam\u00e9n se subli\u00f1an. En eslavo antigo, a barra baixa a que estaban estas letras num\u00e9ricas conv\u00e9rtese nun til chamado \"titlo\". As decenas seguen \u00e1s unidades ata o dezanove.\nCandos os textos comezaron a se imprimir, e basicamente por cuesti\u00f3ns tipogr\u00e1ficas principalmente, o subli\u00f1ado superior mudou nun signo \u00fanico \u2014 situado \u00e1 dereita das letras num\u00e9ricas \u2014 parecido a un acento agudo. Este signo, chamado \u03ba\u03b5\u03c1\u03b1\u03af\u03b1 \"ker\u00e9a\" \u00abcorno\u00bb codif\u00edcase independentemente en Unicode e leva o n\u00famero U+0374 (\u00absigno numeral grego\u00bb). Moitos editores confundiron a \u03ba\u03b5\u03c1\u03b1\u03af\u03b1 co acento agudo ou o ap\u00f3strofo, cousa que \u00e9 incorrecto semanticamente.\nAs\u00ed, o n\u00famero 11 escrib\u00edase \u0391\u0399\u0305, coa \u03ba\u03b5\u03c1\u03b1\u03af\u03b1, \u03b1\u03b9\u02b9. A \u03ba\u03b5\u03c1\u03b1\u03af\u03b1 substit\u00faese nos n\u00fameros superiores a 999 por outro car\u00e1cter que se escribe \u00e1 esquerda, a \u03b1\u03c1\u03b9\u03c3\u03c4\u03b5\u03c1\u03ae \u03ba\u03b5\u03c1\u03b1\u03af\u03b1 \"arister\u00ed ker\u00e9a\" \u00abcorno situado \u00e1 esquerda\u00bb: \u0375. Por veces, as d\u00faas \u03ba\u03b5\u03c1\u03b1\u03af\u03b1 empr\u00e9ganse conxuntamente.\nComo a letra \u03db (stigma) hoxe xa non se usa, a cifra 6 correspondente escr\u00edbese co d\u00edgrafo \u00ab\u03c3\u03c4\u00bb.\nDescendencia.\nA numeraci\u00f3n alfab\u00e9tica grega fixo nacer, directamente ou non, as numeraci\u00f3ns alfab\u00e9ticas seguintes:"}
{"id": "16951", "revid": "98629", "url": "https://gl.wikipedia.org/wiki?curid=16951", "title": "Robert Jarni", "text": "Robert Jarni, nado en \u010cakovec o 26 de outubro de 1968, \u00e9 un exfutbolista croata, internacional coa selecci\u00f3n do seu pa\u00eds.\nTraxectoria.\nXogou no Hajduk Split (1986-91), AS Bari (1991-93), Torino (1993-94), Juventus (1994-95), Real Betis (1995-98), Real Madrid (1998-99), Las Palmas (1999-2001) e Panathinaikos (2001-02).\n\u00c9 o xogador con m\u00e1is encontros internacionais disputados con Croacia, cun total de 81. Destaca sobre todo pola s\u00faa achega \u00f3 terceiro posto da selecci\u00f3n no Mundial de F\u00fatbol Francia 1998.\nRobert Jarni xogaba en calquera posici\u00f3n da banda esquerda, destacando pola s\u00faa velocidade e precisos centros. Tam\u00e9n era un gran lanzador de faltas.\nV\u00e9xase tam\u00e9n.\nLigaz\u00f3ns externas.\nPerf\u00edl do xogador en Bdfutbol"}
{"id": "16952", "revid": "89787", "url": "https://gl.wikipedia.org/wiki?curid=16952", "title": "Meme", "text": "Un meme \u00e9, nas teor\u00edas sobre a difusi\u00f3n cultural, a unidade m\u00ednima te\u00f3rica de informaci\u00f3n cultural transmis\u00edbel dun individuo a outro, ou dunha mente a outra, ou dunha xeraci\u00f3n \u00e1 seguinte. O termo e o seu significado \u00e9 na sociolox\u00eda an\u00e1logo ao de xene para a biolox\u00eda.\n\u00c9 un neoloxismo cu\u00f1ado por Richard Dawkins na s\u00faa obra \"The Selfish Gene\" (1976) para sinalar a similitude con memoria e m\u00edmese.\nA\u00ednda que na s\u00faa exposici\u00f3n Dawkins non imp\u00f3n restrici\u00f3ns, presenta incluso unha posibilidade de conformaci\u00f3n neuronal, o que vir\u00eda a ser unha posta en funcionamento f\u00edsica do propio meme. As\u00ed, no cerebro humano, as unidades de informaci\u00f3n agr\u00fapanse en mallas de neuronas (que poder\u00edan conter unidades de informaci\u00f3n b\u00e1sicas) e ax\u00f3ns (que relacionar\u00edan esas unidades de informaci\u00f3n, proporcionando as\u00ed informaci\u00f3n). A informaci\u00f3n almac\u00e9nase en funci\u00f3n desas mallas da mesma maneira nos distintos cerebros. Non obstante, a informaci\u00f3n sofre distorsi\u00f3ns ao ser transmitida. Estas distorsi\u00f3ns implican leves diferenciaci\u00f3ns no patr\u00f3n neuronal que se forma. Incluso as propias persoas poden recibir a informaci\u00f3n de distinta maneira, o que tam\u00e9n far\u00eda que se creasen patr\u00f3ns distintos.\nCon ou sen representaci\u00f3n f\u00edsica o \"meme\", o feito \u00e9 que presenta moitas caracter\u00edsticas propias do xene biol\u00f3xico: toda informaci\u00f3n pode reducirse a unha serie de elementos m\u00ednimos relacionados. Existen unha serie de elementos b\u00e1sicos:\nDeste xeito, ao igual que o xene, o meme re\u00fane todos os requisitos para se converter en axente da evoluci\u00f3n (neste caso, da evoluci\u00f3n cultural): lonxevidade, fecundidade e fidelidade de copia.\nA tese de Dawkins.\nSegundo Dawkins, posu\u00edmos dous tipos de procesadores informativos distintos:\nA tese m\u00e1is importante de Dawkins \u00e9 que os trazos culturais, ou memes, tam\u00e9n se replican. Por analox\u00eda coa agrupaci\u00f3n xen\u00e9tica nos cromosomas, consid\u00e9rase que os memes tam\u00e9n se agrupan en dimensi\u00f3ns culturais, increment\u00e1beis con novas adquisici\u00f3ns culturais. A gran diferenza \u00e9 que, mentres os cromosomas son unidades naturais independentes das nosas acci\u00f3ns, as dimensi\u00f3ns culturais son construci\u00f3ns nosas. As\u00ed, a cultura non \u00e9 tanto un conxunto de formas condutuais, sen\u00f3n m\u00e1is ben informaci\u00f3n que as especifica.\nTransmisi\u00f3n dos memes.\nPara o conxunto dos memes danse as caracter\u00edsticas propias de todo proceso evolutivo: \"fecundidade\" (algunhas ideas son especialmente efectivas), \"lonxevidade\" (persisten durante moito tempo) e \"fidelidade na replicaci\u00f3n\" (conservadorismo tradicional, especialmente o ensinado como parte da educaci\u00f3n infantil).\n\u00c1 s\u00faa vez, os memes danse nun amplo campo de variaci\u00f3n, repl\u00edcanse a si mesmos por mecanismos de imitaci\u00f3n e transmisi\u00f3n de cerebro a cerebro e enxendran un amplo abano de copias que subsisten en diversos medios. Con iso temos o marco xeral dun proceso evolutivo que Dawkins compara coa evoluci\u00f3n biol\u00f3xica, e incluso chega a aceptar que os memes deben ser considerados como \"estruturas viventes non s\u00f3 metaforicamente\", sen\u00f3n tecnicamente.\nOs memes alternativos, que poden servir para efectuar a mesma funci\u00f3n, ch\u00e1manse \"alelomemes\" ou \"memes hom\u00f3logos\". \u00c1 s\u00faa vez, os memes poden agruparse formando \"macromemes\", que constit\u00faen un sistema de moitos memes estruturados e interrelacionados que forman un obxecto cultural complexo, tal como unha lingua, unha teor\u00eda, unha mitolox\u00eda etc. En xeral, a maior parte das construci\u00f3ns te\u00f3ricas que sustentan a teor\u00eda da evoluci\u00f3n das especies, apl\u00edcanse polos defensores das teses de Dawkins \u00e1 teor\u00eda dos memes.\nDa mesma maneira que os xenes se autorreplican porque si (ergo, \"inconscientemente\"), os memes tenden a replicarse igualmente; as boas ideas non o son propiamente se son incapaces, \u00e1 vez, de replicarse ben. As\u00ed, os memes son indiferentes \u00e1 verdade, como os xenes son alleos a calquera clasificaci\u00f3n. Este mecanismo de autorreplicaci\u00f3n non \u00e9 exclusivo de sistemas vivos, como o ADN e o ARN: certos pol\u00edmeros e cristais, e os virus inform\u00e1ticos amosan este comportamento, polo cal non deber\u00eda resultar il\u00f3xico en algo inerte como un meme xa que, como vemos, se trata dun patr\u00f3n presente en moitos elementos naturais.\nOs xenes dun ser vivo, conforme pasan as xeraci\u00f3ns, alcanzan proporci\u00f3ns insignificantes nos seus descendentes. Deste xeito o equipo ou colecci\u00f3n de xenes dun individuo tende a desaparecer. Por\u00e9n unha boa idea ou un invento poden perdurar case intactos durante s\u00e9culos e s\u00e9culos.\nOs memes e os xenes a mi\u00fado ref\u00f3rzanse os uns aos outros, pero isto non sempre \u00e9 as\u00ed; por exemplo un xene para o celibato ser\u00eda erradicado rapidamente do acervo x\u00e9nico pois estar\u00eda condenado ao fracaso, en cambio un meme para o celibato pode ter moito \u00e9xito no acervo de memes. O medio de transmisi\u00f3n \u00e1 a influencia humana de diversa \u00edndole, palabra escrita, falada, o exemplo persoal etc.\nDesenvolvemento da teor\u00eda.\nA teor\u00eda dos memes est\u00e1 sendo desenvolvida por varios investigadores, que a unen \u00e1s teses de Lumsden e Wilson o que as vinculan cos estudos de Luigi Luca Cavalli-Sforza. Ademais do mesmo Dawkins, F. T. Cloak, J. M. Cullen, E. Moritz, A. Lynch e alg\u00fans outros autores, son os representantes desta concepci\u00f3n da transmisi\u00f3n e evoluci\u00f3n cultural.\nComo explicaci\u00f3n da evoluci\u00f3n da cultura, a\u00ednda aparece como unha pre-teor\u00eda en fase de acumulaci\u00f3n de datos e de elaboraci\u00f3n dun aparato matem\u00e1tico suficiente. Os estudos de Cavalli-Sforza e Marc Feldman proporcionan unha boa base de partida para o estudo cuantitativo da transmisi\u00f3n e evoluci\u00f3n cultural, a\u00ednda que estes autores non defenden exactamente a teor\u00eda principal dos memes de Dawkins. En calquera caso estes estudos iniciados desde a perspectiva da xen\u00e9tica, a sociobiolox\u00eda e a etolox\u00eda son a primeira aproximaci\u00f3n non soamente cualitativa ao proceso da transmisi\u00f3n e evoluci\u00f3n cultural, e pretenden ampararse na tradici\u00f3n cient\u00edfica do evolucionismo.\nPero mentres os procesos evolutivos biol\u00f3xicos r\u00e9xense sempre polo modelo darwiniano, a evoluci\u00f3n da cultura, con intervenci\u00f3n humana directa, parece seguir \u00e1s veces un modelo de tipo lamarckiano de transmisi\u00f3n de caracteres adquiridos, o que permite unha evoluci\u00f3n rapid\u00edsima \u2014potenciada pola velocidade case instant\u00e1nea dos medios de comunicaci\u00f3n\u2014 comparada cos procesos darwinianos. En calquera caso, a constituci\u00f3n xen\u00e9tica humana est\u00e1 determinada por uns 3.000 mill\u00f3ns de nucle\u00f3tidos procedentes do ADN materno e outros tantos procedentes do ADN paterno. Pero as neuronas do sistema nervioso son 100 veces m\u00e1is numerosas e as conexi\u00f3ns entre elas a\u00ednda moit\u00edsimo m\u00e1is. De a\u00ed que intentar a creaci\u00f3n dun modelo matem\u00e1tico que permita entender a evoluci\u00f3n cultural sexa unha empresa moi dif\u00edcil nestes momentos, pero que, non obstante, empeza a ser acometida polos autores mencionados e polos te\u00f3ricos da intelixencia artificial.\nFil\u00f3sofos como Daniel Dennett, Donald Davidson e Jes\u00fas Moster\u00edn contribu\u00edron a desenvolver unha teor\u00eda da cultura que saca partido \u00e1 noci\u00f3n de meme. En particular, e segundo Moster\u00edn, a cultura actual dun individuo nun momento determinado ser\u00eda o conxunto dos memes presentes no cerebro dese individuo nese momento. \u00c1 s\u00faa vez, a noci\u00f3n vaga de cultura dun grupo social \u00e9 analizada polo mesmo autor en varias noci\u00f3ns precisas distintas, definidas todas elas en funci\u00f3n dos memes presentes nos cerebros dos membros do grupo.\nOutras teor\u00edas similares.\nOutros autores sinalaron unha idea semellante e propuxeron outros termos para designar estas unidades m\u00ednimas de informaci\u00f3n cultural. As\u00ed, por exemplo, Edward O. Wilson e C.J. Lumsden propuxeron o termo \"culturgen\" (\"culturxene\"), e a\u00ednda que nas obras de ditos autores hai un m\u00e1is amplo tratamento cuantitativo da transmisi\u00f3n dos \"culturxenes\", acabou impo\u00f1\u00e9ndose a terminolox\u00eda de Dawkins, se ben non todos os defensores da teor\u00eda mem\u00e9tica compartan todas as teses de dito autor.\nCr\u00edticas \u00e1 teor\u00eda dos memes.\nA utilizaci\u00f3n da teor\u00eda dos memes estendeuse por varias ramas da ciencia e o pensamento, pero non \u00e9 aceptada universalmente, nin sequera no contexto dos estudos evolucionistas. Para alg\u00fans \u00e9 unha simple ocorrencia de Dawkins, un paralelismo innecesario que intentar\u00eda extrapolar ao mundo da cultura a s\u00faa teor\u00eda dos xenes ego\u00edstas, o que incluso poder\u00eda levar a conclusi\u00f3ns indesex\u00e1beis de aplicarse ao mundo da pol\u00edtica. De todos modos, e con independencia das ideas de Dawkins, nun contexto dado de an\u00e1lise cultural parece dif\u00edcil prescindir dalgunha noci\u00f3n de unidade elemental, ao que uns chaman \"trazo cultural\", outros \"variedade cultural\", e moitos outros \"meme\". Desde un punto de vista cient\u00edfico, o relevante parecen ser as an\u00e1lises e resultados aos que se chegue, m\u00e1is ben que a cuesti\u00f3n nominalista da terminolox\u00eda empregada."}
{"id": "16956", "revid": "88215", "url": "https://gl.wikipedia.org/wiki?curid=16956", "title": "Zvonimir Boban", "text": "Zvonimir Boban, nado o 8 de outubro de 1968 en Imotski (Croacia), foi un futbolista. Xogaba de centrocampista e \u00e9 mundialmente co\u00f1ecido por ser xogador do AC Milan.\nTraxectoria.\nComeza a s\u00faa carreira no Dinamo Zagreb, destacando dende moi cedo, e tomando parte do equipo xuvenil de Iugoslavia que venceu en 1987 no Mundial xuvenil de F\u00fatbol. Tras a independencia de Croacia, Boban pasou a xogar coa s\u00faa selecci\u00f3n.\nNo ano 1991 marcha para Italia, \u00f3 club AS Bari, onde s\u00f3 fica unha tempada, xa que o AC Milan interesouse por el e fichouno. Aqu\u00ed estivo xogando 9 tempadas, onde ga\u00f1ou 4 veces a Serie A, e unha vez a Champions League en 1994. Ao ano seguinte foron subcampi\u00f3ns.\nNo ano 2001 foi cedido ao Celta de Vigo, o que foi o seu derradeiro club, xa que se retirou en 2002.\nCoa selecci\u00f3n de Croacia conseguiu un terceiro posto no mundial de Francia 1998, sendo o capit\u00e1n e unha das estrelas do equipo. En total xogou 51 encontros e marcou 12 goles.\nDespois da s\u00faa retirada, Boban rematou a carreira de Historia. \u00c9 comentarista ocasional de deportes nunha televisi\u00f3n croata, RTL Televizija, e tam\u00e9n na Sky Italia italiana."}
{"id": "16957", "revid": "56817", "url": "https://gl.wikipedia.org/wiki?curid=16957", "title": "Imotski", "text": "Imotski \u00e9 unha pequena vila en Croacia de 4.347 habitantes, situada no Condado de Split-Dalmacia, preto da fronteira con Bosnia e Hercegovina."}
{"id": "16959", "revid": "23204", "url": "https://gl.wikipedia.org/wiki?curid=16959", "title": "Manet\u00f3n", "text": "Manet\u00f3n, nado por volta do s\u00e9culo III a.C., foi un sacerdote e historiador exipcio de Sebenitos durante os reinados de Tolomeo I e Tolomeo II. Foi o autor da \"Aigyptiak\u00e1\" (\"Historia do Exipto\"), na que organizou os gobernantes de Exipto nas dinast\u00edas nas que se apoia a exiptolox\u00eda moderna.\nTraxectoria.\nNon hai fontes que indiquen as datas do seu nacemento e pasamento, mais a s\u00faa obra as\u00f3ciase habitualmente cos reinados de Tolomeo I Soter (323-283 a.C.) e Tolomeo II Filadelfo (285-283 a.C.). No Papiro Hibeh, datado en 240/1 a.C. menci\u00f3nase a un Manet\u00f3n e, se se trata do mesmo, daquela ter\u00eda traballado tam\u00e9n durante o reinado de Tolomeo III Everxetes (246-222 a.C.). Manet\u00f3n era probabelmente un sacerdote do deus sol Ra en Heli\u00f3polis (Syncellus asegura que era o sacerdote superior) e consider\u00e1baselle tam\u00e9n unha autoridade no culto de Serapis, unha derivaci\u00f3n de Osiris-Apis. Serapis era unha derivaci\u00f3n greco-maced\u00f3nica do culto exipcio iniciada coa conquista de Alexandre Magno. Un dos dous primeiros Tolomeos importara unha estatua do deus entre 286 e 278 a.C., proxecto supervisado por Timoteo de Atenas (unha autoridade en Dem\u00e9ter en Eleusis e Manet\u00f3n.\nMalia ser exipcio e escribir sobre temas exipcios usou exclusivamente o grego. As obras co\u00f1ecidas son \"Aigyptiaka\", \"Contra Herodoto\", \"O Libro Sagrado\", \"Sobre a antig\u00fcidade e a relixi\u00f3n\", \"Sobre os festivais\", \"Sobre a preparaci\u00f3n de Kyphi\", \"Breviario de F\u00edsica\" e \"Libro de Sothis\".\n\"Aigyptiak\u00e1\".\nA \"Historia de Exipto\" \u00e9 a obra m\u00e1is extensa de Manet\u00f3n e a de maior relevancia. Est\u00e1 organizada cronoloxicamente e dividisa en tres volumes. A divisi\u00f3n que establece dos gobernantes en dinast\u00edas foi unha innovaci\u00f3n s\u00faa. Manet\u00f3n acu\u00f1ou o termo \"dinast\u00eda\" (do grego \"dynasteia\", \"poder de goberno\") para representar grupos de gobernantes cunha orixe com\u00fan. Non o entend\u00eda tal e como hoxe (li\u00f1axes consangu\u00edneas) sen\u00f3n que introduc\u00eda cada dinast\u00eda cando detectaba alg\u00fan tipo de descontinuidade, ora xeogr\u00e1fica (p.ex. a IV dinast\u00eda era de Menfis, a V de Elefantina), ora xeneal\u00f3xica (especialmente na I dinast\u00eda, na que se refire a cada fara\u00f3n sucesivo como \"fillo\" do anterior para definir o que entende por \"continuidade\"). Dentro da superestrutura dunha tabela xeneal\u00f3xica de gobernantes, Manet\u00f3n enche os ocos con narrativas extensas sobre os gobernantes fara\u00f3nicos.\nTense dito que a \"Aigyptiak\u00e1\" escribiuse como competencia das \"Historias\" de Her\u00f3doto co obxecto de fornecer unha historia nacional de Exipto, at\u00e9 ent\u00f3n inexistente. Desde esta perspectiva, \"Contra Her\u00f3doto\" pod\u00eda ser unha versi\u00f3n resumida ou simplemente parte da \"Aegyptiaka\" que circulase independentemente. Desafortunadamente, ningunha sobrevive hoxe na s\u00faa forma orixinal.\nTransmisi\u00f3n e recepci\u00f3n.\nMalia ter constitu\u00eddo a base para a reconstruci\u00f3n da historia de Exipto, a \"Aegyptiaka\" non s\u00f3 non se conservou na s\u00faa totalidade sen\u00f3n que se veu envolvido nunha disputa entre polemistas xudeus e anti-xudeus. Durante este per\u00edodo, as disputas versaban sobre as civilizaci\u00f3ns \"m\u00e1is antigas\", de xeito que a cr\u00f3nica de Manet\u00f3n foi moi posibelmente alterada adrede. Existe material semellante ao de Manet\u00f3n en Lis\u00edmaco de Alexandr\u00eda, e suponse que se inseriu dentro do de Manet\u00f3n. Parece que isto aconteceu antes do s\u00e9culo I d.C. cando Xosefo comezou a escribir. A referencia m\u00e1is antiga a Manet\u00f3n \u00e9 a de Xosefo en \"Contra Apionem\" (\"Contra Apio\"), na que, por\u00e9n, \u00e9 claro que Xosefo non dispu\u00f1a dos orixinais.\nFontes e M\u00e9todos.\nManet\u00f3n utilizou as listas de reis para estruturar a s\u00faa historia. Exist\u00edan precedentes \u00e1 s\u00faa disposici\u00f3n en Exipto e algunhas t\u00e9\u00f1ense preservado at\u00e9 hoxe. Xosefo afirma que utilizou \"tradici\u00f3n oral an\u00f3nima\" e \"mitos e lendas\", o cal \u00e9 perfectamente plaus\u00edbel para a \u00e9poca. Nalg\u00fans casos, Manet\u00f3n tentou sincronizar a historia exipcia coa grega, como cando fai corresponder a Memn\u00f3n con Amenofis e a Armesis con Danaos. Suponse polo tanto que estaba familiarizado co Ciclo \u00c9pico Grego e coa historia de Argos, a\u00ednda que tam\u00e9n se ten suxerido que estas son interpolaci\u00f3ns posteriores. En calquera caso, Manet\u00f3n empregaba unha koin\u00e9 flu\u00edda.\nListas de reis.\nAs listas de reis \u00e1s que ti\u00f1a acceso Manet\u00f3n sonnos desco\u00f1ecidas, mais das que sobreviviron at\u00e9 hoxe a m\u00e1is semellante e o Canon Real de Tur\u00edn ou Papiro de Tur\u00edn. A fonte m\u00e1is antiga coa que comparar son os Anais do Imperio Antigo (\"circa\" 2500 \u2013 2200 a.C.). Hai unha lista en Karnak debida a Thutmose do Imperio Novo, d\u00faas en Abidos (de Seti I e Rams\u00e9s, a segunda unha versi\u00f3n duplicada mais actualizada da anterior) e a lista de Saqqara do sacerdote Tenry.\nDesco\u00f1\u00e9cese a procedencia dos Anais do Imperio Antigo, que sobreviven na Pedra de Palermo. Son moitas as diferenzas entre os Anais e Manet\u00f3n. Aqueles s\u00f3 chegan \u00e1 V dinast\u00eda, mais os gobernantes predin\u00e1sticos l\u00edstanse como reis do Baixo Exipto e reis do Alto Exipto. Como contraste, Manet\u00f3n lista varios deuses gregos e exipcios comezando con Hefesto e Helios. En segundo lugar, os \"Anais\" fornecen informes anuais das actividades dos reis, sendo pouco prob\u00e1bel que Manet\u00f3n chegase a tal nivel de detalle.\nAs listas do Imperio Novo son moi selectivas. A de Seti I, por exemplo, d\u00e1 76 reis das dinast\u00edas I a XIX e omite os gobernantes hicsos e os asociados do her\u00e9tico Akhenat\u00f3n. A lista de Saqqara, contempor\u00e1nea de Rams\u00e9s II, d\u00e1 58 nomes, con omisi\u00f3ns parecidas. Se Manet\u00f3n chegou a utilizar estas listas, non lle deberon chegar debido \u00e1 s\u00faa natureza tan selectiva. Ademais, o seu prop\u00f3sito era cubrir as paredes dunha c\u00e1mara sagrada na que o fara\u00f3n (ou o tal Tenry, no caso da lista de Saqqara) fac\u00eda ofrendas aos seus predecesores, imaxinados como antecesores. Cada casa real ti\u00f1a unha lista tradicional particular deses \"antecesores\" e o seu prop\u00f3sito non era hist\u00f3rico sen\u00f3n relixioso.\nPor\u00e9n, o Canon Real de Tur\u00edn (contempor\u00e1neo de Rams\u00e9s II, como a lista de Saqqara), escrito en hier\u00e1tico, comeza cos deuses, e \u00e9 un ep\u00edtome moi semellante a Manet\u00f3n. Listas completas deste tipo ser\u00edan necesarias nas oficinas gobernamentais para poder datar contratos, t\u00edtulos etc., de maneira que non pod\u00edan ser selectivas como as listas de reis dos templos. As\u00famese que, como sacerdote, Manet\u00f3n deb\u00eda ter acceso a practicamente todos os materiais escritos do templo.\nTranscrici\u00f3ns dos nomes dos fara\u00f3ns.\nA partir da IV dinast\u00eda, os fara\u00f3ns levaban cinco t\u00edtulos diferentes, o \"nome de Horus\", o \"nome das D\u00faas Damas\", o \"nome do Horus de Ouro\", o \"praenomen\" ou \"nome do trono\" e o \"nomen\" ou nome de p\u00eda, chamado tam\u00e9n \"nome de Fillo de Ra\", xa que \u00eda precedido de \"Sa Re\"). Alg\u00fans fara\u00f3ns ti\u00f1an tam\u00e9n nomes m\u00faltiples dentro destes t\u00edtulos, como Rams\u00e9s II con seis nomes de Horus.\nAs transliteraci\u00f3ns de Manet\u00f3n coinciden con moitas listas de reis, polo que se acepta que seguiu unha delas. Non est\u00e1 claro at\u00e9 que nivel era consciente dos diferentes nomes fara\u00f3nicos dos gobernantes de hab\u00eda moito tempo (e ti\u00f1a nomes alternativos para alg\u00fans). Non se co\u00f1ecen todos os nomes diferentes de cada gobernante.\nComo consecuencia, non escolleu consistentemente dos cinco tipos diferentes de nomes, mais nalg\u00fans casos \u00e9 pos\u00edbel unha transliteraci\u00f3n directa. As\u00ed, \"Men\" ou \"Meni\" (nomes de Fillo de Ra e de lista real) conv\u00e9rtese en \"Menes\" (oficialmente, este \u00e9 o primeiro fara\u00f3n da primeira dinast\u00eda, Aha), mentres que \"Menkauhor/Menkahor\" (nomes do Trono e de lista real, o nome de Horus \u00e9 Menkhau e o nome de Fillo de Ra \u00e9 \"Kaiu Horkaiu[...]\") transcr\u00edbese como Menkheres. Noutros ac\u00fartase, como \"A'akheperen-Re\" (nomes do Trono e de lista real), que se converte en \"Khebron\" (Tutmosis II). Nalg\u00fans outros mudaron as consoantes por raz\u00f3ns desco\u00f1ecidas, como \"Tausret\" que acaba sendo \"Thouoris\" (Tausret). Existen m\u00e1is nomes conflitivos nalg\u00fans dos gobernantes das primeiras dinast\u00edas. Doutros non se pode reconstru\u00edr a forma orixinal en exipcio.\nActualmente \u00fasase as transliteraci\u00f3ns de Manet\u00f3n para os textos m\u00e1is populares e as das listas reais nos m\u00e1is eruditos. A divisi\u00f3n en dinast\u00edas contin\u00faa a ser a base de todas a historia do Exipto Antigo."}
{"id": "16960", "revid": "22570", "url": "https://gl.wikipedia.org/wiki?curid=16960", "title": "Carpe diem", "text": "A frase latina carpe diem significa literalmente \"atrapa o d\u00eda\" e aparece na oda I-XI de Horacio:\nO sentido da expresi\u00f3n \u00e9 \"div\u00edrtete encanto poidas\", \"goza do momento\". Horacio volve sobre o tema na oda III-XXIX. O motivo at\u00f3pase na poes\u00eda grega e na latina e aparece repetidamente en moitas literaturas, orixin\u00e1ndose na conciencia da brevidade da vida e da inevitabilidade da morte. Tense descrito como lema dos epic\u00fareos.\nNo s\u00e9culo IV, o poeta romano Ausonio introduciu o s\u00edmbolo da rosa, que representa a beleza e transitoriedade da vida (como aparece en \"De Rosis Nascentibus\"). Esta simbolox\u00eda continuou durante a Idade Media e aparece relacionada co motivo do \"carpe diem\" entre os goliardos e na poes\u00eda francesa e inglesa. En certa altura, a rosa acabou por representar a virxindade e a s\u00faa morte a perda da virxindade. Os poetas dos s\u00e9culos XV a XVII incorporaron frecuentemente o tema e a simbolox\u00eda nas chamadas \u00e1s s\u00faas amadas para que non os desde\u00f1asen, como no poema de Herrick \"\u00c1s virxes, que aproveiten o tempo\" (\"To the Virgins, to Make Much of Time\"), que comeza \"Gather ye Rose-buds, while ye may\" (\"Recollede os casulos de rosa, encanto poidades\").\nO motivo do \"carpe diem\" aparece tam\u00e9n nos serm\u00f3ns e na literatura devota da Idade Media e m\u00e1is tarde, se ben cun ton admonitorio: a vida \u00e9 curta, prep\u00e1rate para enfrontarte ao teu sino. Por\u00e9n, o esp\u00edrito m\u00e1is pag\u00e1n e epic\u00fareo do motivo \u00e9 o que ten resultado m\u00e1is atractivo, tanto aos escritores como aos lectores."}
{"id": "16961", "revid": "1410", "url": "https://gl.wikipedia.org/wiki?curid=16961", "title": "Paranthropus boisei", "text": "O Paranthropus boisei (anteriormente tam\u00e9n co\u00f1ecido como Australopithecus boisei) foi unha especie hom\u00ednida que habitou en \u00c1frica oriental entre hai 2,3 e 1,2 mill\u00f3ns de anos.\nOs primeiro f\u00f3sil, un cranio co\u00f1ecido como OH5, descubriuno Mary Leakey na garganta de Olduvai en 1959 e Louis Leakey deulle o nome de \"Zinjanthropus boisei\".\nA colecci\u00f3n de f\u00f3siles m\u00e1is ampla recolleuse arredor do Lago Turkana polo equipo de Richard Leakey, destacando KNR ER 406, un cranio dun individuo masculino e adulto. O f\u00f3sil KGA 10-525 procedente do sitio peleontol\u00f3xico de Konso (Etiop\u00eda) atopado en 1993 constit\u00fae o \u00fanico cranio con mand\u00edbula que se atopou desta especie, pero ademais polo medio no que foi atopado ded\u00facese que o h\u00e1bitat era de sabana.\nCaracter\u00edsticas.\nO seu cerebro ti\u00f1a unha capacidade de 530 cc, a altura media era de 1,4 m, cun peso de entre 40 e 80\u00a0kg. Ti\u00f1a grandes premolares e era unha especie especializada, cunha alimentaci\u00f3n baseada en vexetais duros, de baixo valor nutritivo. A especie ti\u00f1a un marcado dimorfismo sexual. Era semellante ao \"Paranthropus robustus\", pero m\u00e1is robusto e corpulento ca el."}
{"id": "16962", "revid": "88215", "url": "https://gl.wikipedia.org/wiki?curid=16962", "title": "G\u00e9rson", "text": "G\u00e9rson de Oliveira Nunes, co\u00f1ecido simplemente como G\u00e9rson, nado o 11 de xaneiro de 1941 en Niter\u00f3i, \u00e9 un futbolista brasileiro. Xogaba como mediocampista. O seu alcume era \"O Canhotinha de Ouro\". Est\u00e1 considerado coma un dos mellores pasadores da historia do f\u00fatbol brasileiro.\nTraxectoria.\nO alcumado \"Canhotinha de Ouro\", foi campi\u00f3n do mundo no ano 1970. Era quen de facer pases de m\u00e1is de corenta metros, colocando con grande precisi\u00f3n o bal\u00f3n onde quixera. Xogou en diversos clubs brasileiros, coma o Flamengo, e tam\u00e9n o Botafogo, o S\u00e3o Paulo e o Fluminense, tendo sido por este club campi\u00f3n carioca no ano 1973 e rematando a s\u00faa carreira neste club.\nG\u00e9rson tam\u00e9n ficou famoso nos anos setenta por protagonizar unha campa\u00f1a publicitaria de cigarros, na cal dic\u00eda \"Gosto de levar vantagem em tudo\" (\"G\u00fastame levar vantaxe en todo\"). Esta frase resum\u00eda a corrupci\u00f3n que sufr\u00eda o Brasil, ficando popularmente co\u00f1ecida coma lei de G\u00e9rson. O propio G\u00e9rson lamentou que o seu nome vaia ligado a este defecto do seu pa\u00eds, que nin ten que ver co seu xeito de ser nin coas s\u00faas ideas.\nMentres estivo en activo, os seus compa\u00f1eiros cham\u00e1balle \"Papagaio\", pois sempre gustou de falar moito sobre f\u00fatbol.\nTralo seu retiro, f\u00edxose comentarista deportivo, traballando en varios medios. A d\u00eda de hoxe at\u00f3pase no programa Jogo Aberto Rio. Amais diso, tam\u00e9n coordina unha escola de f\u00fatbol na s\u00faa cidade natal."}
{"id": "16965", "revid": "98629", "url": "https://gl.wikipedia.org/wiki?curid=16965", "title": "Peste", "text": "A peste \u00e9 unha enfermidade infectocontaxiosa que afecta tanto a animais como a humanos, e que causa a bacteria \"Yersinia pestis\" que se espalla a trav\u00e9s das pulgas das ratas \"Rattus rattus\" ou outros roedores.\nHistoria.\nA peste \u00e9, de todas as doenzas, unha das poucas que tiveron influencia determinante no desenvolvemento da historia da Humanidade.\nA bacteria da peste presente nos roedores \u00e9 sempre a orixe das epidemias. Hai dous reservatorios antigos, un ao p\u00e9 dos Himalaias e outro na rexi\u00f3n dos Grandes Lagos en \u00c1frica. As restantes poboaci\u00f3ns de roedores infectados existentes foron contaminadas en per\u00edodos hist\u00f3ricos.\nAs poboaci\u00f3ns dalg\u00fans roedores das pradar\u00edas viven en alt\u00edsimos n\u00fameros en enormes conxuntos de galer\u00edas subterr\u00e1neas que comunican unhas coas outras. O n\u00famero de individuos nestas comunidades permite \u00e1 peste establecerse porque, co constante nacemento de cr\u00edas, hai sempre suficiente n\u00famero de novos h\u00f3spedes de forma continua. Naturalmente, as poboaci\u00f3ns de ratos e de humanos nas (pequenas) cidades medievais nunca tiveron a masa cr\u00edtica continua de individuos susceptibles para se manteren. Nesas comunidades de homes, a peste infecta todos os individuos susceptibles ata s\u00f3 restaren os mortos e os inmunes. S\u00f3 despois de que xorde unha nova xeraci\u00f3n non inmune e se volta maioritaria, pode a peste regresar. Nas comunidades humanas, polo tanto, a peste ataca en epidemias.\nA Peste na Antig\u00fcidade.\nHai varias referencias a epidemias mort\u00edferas na Biblia. No per\u00edodo medieval, en que a peste era a principal doenza epid\u00e9mica mort\u00edfera, estas alusi\u00f3ns foron interpretadas como referentes a ela, unha idea que ten sido aceptada por moitos historiadores ata o presente. Por\u00e9n, non existe ning\u00fan dato cl\u00ednico que permita identificar as doenzas epid\u00e9micas da Biblia, como aquela que Deus ter\u00eda mandado contra os filisteos como castigo por roubaren a Arca da alianza.\nA epidemia descrita por Tuc\u00eddides que atinxiu Atenas no s\u00e9culo de Pericles (s\u00e9culo V a.C.), durante a Guerra do Peloponeso contra Esparta, matando un terzo da poboaci\u00f3n, tam\u00e9n foi considerada como peste. \u00c9 moito m\u00e1is probable, non obstante, que fora outra doenza como o Xaramp\u00f3n ou a Var\u00edola. Daquela, de calquera forma, a poboaci\u00f3n de Grecia era insuficiente para lle permitir establecerse, polo que desapareceu sen rastro.\nNo s\u00e9culo I, Rufo de \u00c9feso, un m\u00e9dico grego, d\u00e1nos unha descrici\u00f3n m\u00e1is clara de peste na Libia, Exipto e Siria. Describe os bubos duros, febre alta, dor e delirio. A descrici\u00f3n da doenza por Rufo deixa claro que a doenza era ent\u00f3n extremadamente infrecuente na rexi\u00f3n, a pesar da s\u00faa referencia por un m\u00e9dico do s\u00e9culo III a.C. que a ter\u00eda descrito, o que leva alg\u00fans historiadores a supor que xa ser\u00eda end\u00e9mica no Mediterr\u00e1neo desde hab\u00eda moito. Por\u00e9n, ser\u00e1 m\u00e1is probable que estas epidemias do s\u00e9culo I sexan debidas a raros viaxantes infectados. De feito, foi por volta dos primeiros anos da Era de Cristo cando se estableceron as primeiras ligaz\u00f3ns regulares por barco do Exipto Romano coa India. A peste \u00e9 transmisible de persoa a persoa, mais ese modo de transmisi\u00f3n mata axi\u00f1a (en 2-3 d\u00edas) e \u00e9 ineficaz, logo as epidemias deste tipo son de curta duraci\u00f3n e extensi\u00f3n. Como non exist\u00edan poboaci\u00f3ns de roedores infectados nesa \u00e9poca preto do Mediterr\u00e1neo, a transmisi\u00f3n epid\u00e9mica da peste por toda a Europa e Medio Oriente ser\u00eda imposible.\nA Peste de Xustiniano.\nA peste de Xustiniano afectou o Imperio romano do Oriente, m\u00e1is co\u00f1ecido co\u00f1ecido como Imperio Bizantino, en 541 e 542, chegando ao occidente do Mediterr\u00e1neo en 543 e 544. Os historiadores da \u00e9poca dannos a primeira descrici\u00f3n inconfundible da peste.\nEsta epidemia debe ter tido orixe na Etiop\u00eda a partir dos Grandes Lagos, ou polos nav\u00edos romanos que fac\u00edan comercio coa India, e entrou no territorio de Bizancio por Exipto. Nesa altura o Exipto pagaba a anona, o imposto de gran de trigo, para abastecer os mercados de Constantinopla, como fixera anteriormente a Roma. Ser\u00edan neses nav\u00edos onde se levou a peste \u00e1 capital. Nesta cidade, a peste matou no seu pico preto de 10.000 persoas por d\u00eda, segundo o historiador da \u00e9poca Procopio, acabando por matar ao 40% da poboaci\u00f3n da cidade. A nobreza foi tam\u00e9n decimada, levando o Emperador Xustiniano a promulgar novas leis de sucesi\u00f3n para lidar coa situaci\u00f3n da perda aguda dos seus militares e bur\u00f3cratas.\nNesa altura, o Imperio Bizantino loitaba contra a ocupaci\u00f3n b\u00e1rbara das terras do antigo Imperio romano occidental, tendo xa, grazas aos seus xenerais Belisario e ao escravo imperial e eunuco Nars\u00e9s, recuperado o Norte de \u00c1frica, inclu\u00edndo Cartago dos V\u00e1ndalos, e a Italia e o sur de Espa\u00f1a (inclu\u00edndo o Algarve) dos Ostrogodos e Visigodos. A perda de fondos e de homes na capital debido \u00e1 peste foi determinante na cesaci\u00f3n das hostilidades no per\u00edodo de maior \u00e9xito, levando finalmente \u00e1 derrota da campa\u00f1a pola presi\u00f3n continua das tribos b\u00e1rbaras non conquistadas que al\u00ed habitaban.\nEn total ter\u00eda morto o 25% da poboaci\u00f3n das costas do Mediterr\u00e1neo Oriental, preto de 25 mill\u00f3ns de persoas.\nPeste Negra.\nA Peste negra foi unha epidemia que chegou a Europa, a China, o Medio Oriente e outras rexi\u00f3ns do Mundo durante o s\u00e9culo XIV (1347-1350), matando un terzo da poboaci\u00f3n de Europa e proporci\u00f3ns probabelmente semellantes noutras rexi\u00f3ns. A peste non s\u00f3 decimou a poboaci\u00f3n sen\u00f3n que destru\u00edu a brillante civilizaci\u00f3n europea da baixa Idade Media, da construci\u00f3n das catedrais e do Feudalismo e Mercantilismo, que foi substitu\u00edda pola bastante diferente civilizaci\u00f3n dos Descubrimentos e do Renacemento, logo que a poboaci\u00f3n volveu a medrar.\nDurante o per\u00edodo de revoluci\u00f3n que causou, cuestion\u00e1ronse instituci\u00f3ns como a Igrexa cat\u00f3lica, prosperaron novas formas de relixi\u00f3n m\u00edsticas e de pensar e minor\u00edas inocentes como os leprosos e os xudeus foron perseguidas e acusadas de seren a causa da peste.\nA \"Terceira Pandemia\".\nA terceira pandemia ocorreu no s\u00e9culo XIX, mais a s\u00faa diseminaci\u00f3n foi efectivamente trabada polos esforzos dos m\u00e9dicos.\nIniciouse probabelmente na estepa da Manchuria, onde as marmotas infectadas foron cazadas en grandes n\u00fameros polos inmigrantes chineses que as vend\u00edan aos occidentais para producir casacas. A partir de 1855 espallouse por toda a China, ameazando os europeos de Hong Kong en 1894, o que levou ao env\u00edo de equipos m\u00e9dicos e bacterioloxistas \u00e1 rexi\u00f3n. Por\u00e9n, foi imposible espallar a s\u00faa diseminaci\u00f3n por nav\u00edos para portos en todo o mundo, inclu\u00edndo na Europa e California. Ter\u00eda sido ent\u00f3n cando os roedores salvaxes das pradar\u00edas americanas e do Brasil se infectaron.\nEsta pandemia matou a 12 mill\u00f3ns de persoas na China e maila India.\nA Ciencia da Medicina e a Peste.\nO primeiro investigador en considerar a peste negra unha doenza infecciosa foi Rhases, un m\u00e9dico \u00e1rabe, no s\u00e9culo X.\nAs primeiras medidas eficaces de sa\u00fade p\u00fablica foron tomadas nos portos mediterr\u00e1neos europeos. A corentena permit\u00eda aos portuarios verificar a presenza da peste e conter a s\u00faa diseminaci\u00f3n eficazmente, secuestrando os ocupantes dun nav\u00edo durante un per\u00edodo superior ao da incubaci\u00f3n da doenza.\nPor\u00e9n, coa Terceira Pandemia foi cando comezou a investigaci\u00f3n cient\u00edfica m\u00e1is seria sobre a doenza, por investigadores traballando na Asia nos anos de 1890. O franc\u00e9s Paul Louis Simond identificou a pulga dos roedores como principal vector de transmisi\u00f3n. En 1894, en Hong Kong, o bacterioloxista su\u00edzo Alexandre Yersin illou pola primeira vez a \"Yersinia pestis\", e determinou o seu modo de transmisi\u00f3n, tendo sido homenaxeado coa nomeaci\u00f3n a partir do seu nome da especie responsable. Tam\u00e9n en 1894 o m\u00e9dico Xapon\u00e9s Shibasaburo Kitasato identificou independentemente o bacilo responsable.\nA \u00faltima epidemia de peste na Europa ocorreu na Ucra\u00edna e Rusia en 1877-1889, nas rexi\u00f3ns da estepa (Urais e Caspio). Grazas \u00e1s medidas de contenci\u00f3n, morreron apenas 420 persoas. A localizaci\u00f3n da \u00faltima epidemia \u00e9 reveladora xa que \u00e9 na estepa onde se sit\u00faa a poboaci\u00f3n de roedores que albergan a bacteria endemicamente.\nMedicina.\nHoxe en d\u00eda a peste non \u00e9 un problema maior de sa\u00fade.\n\"Yersinia pestis\".\nHai varias especies do x\u00e9nero \"Yersinia\", e a maior\u00eda son bacterias inocuas da flora intestinal normal. Son da familia das Enterobacteriaceae.\nA \"Y. pestis\" \u00e9 un pequeno bacilo encapsulado Gram-negativo, encapsulado e inm\u00f3bil, aerobio e anaerobio facultativo. Como todos os gramnegativos, non tolera exposici\u00f3n ao ar seco por moito tempo e cont\u00e9n externamente a mol\u00e9cula lipopolisac\u00e1rido (LPS), ou endotoxina, que activa de forma despropositada o sistema inmunitario, levando \u00e1 produci\u00f3n de citocinas que producen vasodilataci\u00f3n excesiva con risco de choque s\u00e9ptico e morte.\n\u00c9 capaz de variar os seus ant\u00edxenos externos e \u00e9 resistente \u00e1 acci\u00f3n do complemento (secreta encimas que o destr\u00faen). Al\u00e9n diso resiste \u00e1 morte por fagocitose, a trav\u00e9s do sistema de secreci\u00f3n tipo III, con que inxecta prote\u00ednas que bloquean por desfosforilaci\u00f3n varias prote\u00ednas do fagocito envolvidas no proceso da fagocitose; destru\u00edndo os filamentos de actinia, inhibindo a formaci\u00f3n de citocinas e inducindo a apoptose do macr\u00f3fago. A s\u00faa c\u00e1psula \u00e9 protecci\u00f3n adicional contra a fagocitose.\nTransmisi\u00f3n.\nA peste bub\u00f3nica \u00e9 unha doenza fundamentalmente de roedores (ratos, ratazanas, coellos, marmotas, esqu\u00edos). Espallase entre eles por contacto directo ou polas pulgas, s\u00e9ndolles normalmente fatal.\nA peste nos humanos \u00e9 unha t\u00edpica zoonose, causada polo contacto con roedores infectados. As pulgas dos roedores recollen a bacteria do sangue dos animais infectados, e cando estes morren, procuran novos h\u00f3spedes. Mentres a bacteria multiplicase no intestino da pulga. Cans, gatos e seres humanos poden ser infectados, cando a pulga libera bacterias na pel da v\u00edtima. A \"Y.pestis\" entra ent\u00f3n na linfa a trav\u00e9s de feridas ou microabrasi\u00f3ns na pel, como a da picada da pulga.\nOutra forma de infecci\u00f3n \u00e9 por inhalaci\u00f3n de gotas de l\u00edquido de esbirros ou tose dun individuo doente.\nEpidemiolox\u00eda.\nA peste foi unha epidemia extremadamente mort\u00edfera na Europa, China, Medio Oriente, Asia e \u00c1frica durante varias \u00e9pocas, principalmente durante a baixa Idade Media. A \u00faltima epidemia significativa ocorreu no fin do s\u00e9culo XIX, na China e a India, mais a\u00ednda hoxe se rexistran casos en varios pa\u00edses, principalmente naqueles en que hai poboaci\u00f3ns de roedores salvaxes infectados. Hai preto de 2000 casos por ano en todo o mundo, nas rexi\u00f3ns en que hai roedores infectados.\nHai hoxe poboaci\u00f3ns de roedores con peste end\u00e9mica no Occidente dos EUA, \u00e1 car\u00f3n dos Himalaias, chairas da Eurasia setentrional (Mongolia, Manchuria na China, Ucra\u00edna), rexi\u00f3n dos grandes lagos na \u00c1frica oriental e algunhas rexi\u00f3ns do Brasil e dos Andes. A transmisi\u00f3n da peste \u00e9 rara e debida a contacto directo cos animais infectados e non a trav\u00e9s de pulgas.\nProgresi\u00f3n e S\u00edntomas.\nA bacteria entra por pequenas quebras invisibles da integridade da pel. De a\u00ed espallase polos ganglios linf\u00e1ticos, onde se multiplica.\nDespois de, no m\u00e1ximo, sete d\u00edas, no 90% dos casos presenta febre alta, mal estar e os bubos, que son protuberancias azuladas na pel. San na verdade apenas ganglios linf\u00e1ticos hemorr\u00e1xicos e inchados debido \u00e1 infecci\u00f3n. A cor azul-esverdeada v\u00e9n da dexeneraci\u00f3n da hemoglobina. O surximento dos bubos corresponde a unha taxa media de supervivencia que pode ser tan baixa como 25% se non for tratada. As bacterias invaden ent\u00f3n a corrente sangu\u00ednea, onde se multiplican causando peste septic\u00e9mica.\nA peste septic\u00e9mica caracter\u00edzase polas hemorraxias en varios \u00f3rganos. As hemorraxias para a pel forman manchas escuras, de onde ven o nome de peste negra. Do sangue poden invadir calquera \u00f3rgano, sendo com\u00fan a infecci\u00f3n do pulm\u00f3n.\nA peste pneum\u00f3nica pode ser un desenvolvemento da peste bub\u00f3nica ou unha inhalaci\u00f3n directa de gotas infecciosas expelidas por outro doente. Hai tose con expectoraci\u00f3n sanguinolenta e purulenta altamente infecciosa. A peste inhalada ten menor per\u00edodo de incubaci\u00f3n (2-3 d\u00edas) e \u00e9 logo de inicio pulmonar, sen bubos. Despois do surximento dos s\u00edntomas pulmonares a peste non tratada \u00e9 mortal no 100% dos casos.\nMesmo tratada con antibi\u00f3ticos, e descontando a fase inicial, a peste ten a\u00ednda unha mortalidade do 15%.\nDiagn\u00f3stico.\nO diagn\u00f3stico \u00e9 feito por recolla de mostras de l\u00edquido dos bubos, pus ou sangue e cultura en meos de nutrientes para observaci\u00f3n ao microscopio e an\u00e1lise bioqu\u00edmica.\nPrevenci\u00f3n.\nEvitar o contacto con roedores e erradicalos das \u00e1reas de habitaci\u00f3n \u00e9 a \u00fanica protecci\u00f3n eficaz. O vinagre foi utilizado na Idade Media, xa que as pulgas e as ratas evitan o seu cheiro.\nA peste \u00e9 unha doenza de comunicaci\u00f3n obrigatoria \u00e1s autoridades. Contactos de individuos afectados a\u00ednda hoxe son postos en corentena durante seis d\u00edas.\nTratamento.\nOs antibi\u00f3ticos revolucionaron o tratamento da peste, torn\u00e1ndoa en axente da morte case certa en doenza facilmente controlable. San eficaces a estreptomicina, tetraciclinas e cloranfenicol.\nComo arma biol\u00f3xica.\nA peste foi inicialmente introducida en Caffa como arma biol\u00f3xica. Cad\u00e1veres de turcos que morreran desa doenza foron catapultados para dentro das murallas da cidade, de onde se espallou dando orixe \u00e1 Peste Negra do s\u00e9culo XIV.\nDurante a Primeira guerra mundial, o ex\u00e9rcito do Xap\u00f3n desenvolveu a peste en canto arma biol\u00f3xica de diseminaci\u00f3n por pulgas. Foi usada contra civ\u00eds chineses e prisioneiros de guerra na Manchuria.\nDurante a Guerra fr\u00eda os EUA e a URSS desenvolveron estirpes xeneticamente modificadas de bacilos \"Y.pestis\" para a diseminaci\u00f3n aerosolizada polo ar. A Uni\u00f3n Sovi\u00e9tica probabelmente desenvolveu armas eficaces en grande volume, segundo alg\u00fans relatorios dos servizos secretos dos Estados Unidos, mais os datos espec\u00edficos non son co\u00f1ecidos e \u00e9 prob\u00e1bel que os arsenais xa te\u00f1an sido destru\u00eddos."}
{"id": "16970", "revid": "23204", "url": "https://gl.wikipedia.org/wiki?curid=16970", "title": "Epidemia", "text": "Epidemia (ou andazo cando \u00e9 benigna) \u00e9 a ocorrencia, nunha comunidade ou rexi\u00f3n xeogr\u00e1fica concreta, de casos de doenza, accidente, malformaci\u00f3n conx\u00e9nita, comportamento especificamente relacionado coa sa\u00fade ou outros acontecementos relacionados coa sa\u00fade, claramente en exceso con respecto \u00e1s cifras de referencia habituais. Cando a expansi\u00f3n da epidemia afecta a varias rexi\u00f3ns xeogr\u00e1ficas simultaneamente, f\u00e1lase de pandemia.\nA\u00ednda que tradicionalmente se deu especial \u00e9nfase \u00e1s doenzas infecciosas transmisibles na definici\u00f3n do termo, hoxe en d\u00eda apl\u00edcase a calquera outro fen\u00f3meno que afecta negativamente \u00e1 sa\u00fade, e as\u00ed pode falarse de \"epidemia de tabaquismo\", \"epidemia de diabetes\" ou outras.\nCando se trata dunha enfermidade que se distrib\u00fae dunha forma similar entre os animais, f\u00e1lase dunha epizootia.\nO n\u00famero de casos indicativos da presenza dunha epidemia debida a un axente transmisible var\u00eda de acordo co axente, dimensi\u00f3n, tipo e estado inmunitario da poboaci\u00f3n exposta, experiencia ou falta de experiencia previa co axente responsable e co tempo, lugar e forma de ocorrencia. Est\u00e1, polo tanto, relacionada coa frecuencia relativa da doenza na mesma \u00e1rea e na mesma poboaci\u00f3n, na mesma estaci\u00f3n ou per\u00edodo do ano.\nA ocorrencia dun \u00fanico caso dunha doenza transmisible hai moitos anos ausente na poboaci\u00f3n en causa ou o primeiro caso dunha doenza ata ent\u00f3n desco\u00f1ecida na \u00e1rea requiren notificaci\u00f3n inmediata e unha investigaci\u00f3n completa. A ocorrencia de dous casos dunha tal doenza, asociadas no espazo e no tempo na poboaci\u00f3n en cuesti\u00f3n, \u00e9 considerada como proba suficiente para confirmar unha epidemia.\nEste termo ten orixe no grego cl\u00e1sico: \"epi\" (sobre) + \"demos\" (pobo) e xa o utilizou Hip\u00f3crates no s\u00e9culo VI a.C.."}
{"id": "16971", "revid": "289", "url": "https://gl.wikipedia.org/wiki?curid=16971", "title": "Andacio", "text": ""}
{"id": "16974", "revid": "23204", "url": "https://gl.wikipedia.org/wiki?curid=16974", "title": "Doenza", "text": "Unha doenza ou enfermidade \u00e9 unha condici\u00f3n anormal que afecta \u00f3 corpo dun organismo. A mi\u00fado \u00e9 interpretada como unha condici\u00f3n m\u00e9dica asociada a uns s\u00edntomas e sinais espec\u00edficos. Pode ser causada por factores procedentes dunhas fontes externas, como as enfermidades infecciosas, e poden causar dor, disfunci\u00f3n, malestar, problemas sociais ou a morte \u00e1 persoa aflixida. No senso m\u00e1is amplo, tam\u00e9n se incl\u00faen feridas, discapacidades, desordes, s\u00edndromes, infecci\u00f3ns, s\u00edntomas illados, desviaci\u00f3n do comportamento, e variaci\u00f3ns at\u00edpicas de estruturas e funci\u00f3ns, mentres que noutros contextos e para outros prop\u00f3sitos son consideradas noutras categor\u00edas. As doenzas adoitan afectar \u00e1s persoas non s\u00f3 fisicamente, sen\u00f3n tam\u00e9n emocionalmente, xa que poden alterar a perspectiva da vida e a personalidade das persoas.\nExisten catro tipos principais de doenzas: doenzas pat\u00f3xenas, doenzas de discapacidade, doenzas hereditarias e doenzas psicol\u00f3xicas. Tam\u00e9n poden ser clasificadas como transmisibles e non transmisibles. A doenza m\u00e1is com\u00fan do mundo \u00e9 doenza das enxivas que afecta a 3 de cada 4 persoas. A doenza m\u00e1is mortal do mundo \u00e9 a doenza isqu\u00e9mica do coraz\u00f3n (obstruci\u00f3n da circulaci\u00f3n do sangue), seguida polas cerebrovasculares e as infecci\u00f3ns das v\u00edas respiratorias.\nA morte causada por unha doenza \u00e9 chamada morte por causas naturais. O estudo das doenzas denom\u00ednase patolox\u00eda, mentres que a medicina \u00e9 un corpus do co\u00f1ecemento m\u00e1is amplo, abranguendo tanto o co\u00f1ecemento das enfermidades como o seu tratamento.\nDefinici\u00f3n e termos relacionados.\nO concepto de doenza \u00e9 unha aproximaci\u00f3n que orienta sobre o tipo de problema de sa\u00fade en cuesti\u00f3n, e axuda no seu entendemento. Toda doenza ten un compo\u00f1ente conceptual que a categoriza, e proporciona un punto de referencia para identificar que pode ter en com\u00fan ou diferenciarse unha entidade nosol\u00f3xica doutra.\nDiferenza entre doenza e outros termos.\nPor definici\u00f3n, existe unha soa doenza, pero a caracterizaci\u00f3n e identificaci\u00f3n de variados procesos e estados diferentes da sa\u00fade levou \u00e1 discriminaci\u00f3n dun universo de entidades distintas (entidades nosol\u00f3xicas), moitas delas entendidas estritamente como enfermidades pero outras non (\"cf.\" s\u00edndrome, entidade cl\u00ednica e trastorno). Deste xeito, as enfermidades e procesos suced\u00e1neos e an\u00e1logos, son entendidas como categor\u00edas determinadas pola mente humana.\nFitopatolox\u00eda e medicina veterinaria.\nAs enfermidades que afectan \u00e1s plantas concirnen \u00e1 fitopatolox\u00eda, e as patolox\u00edas que afectan \u00f3s animais son dominio da ciencia veterinaria. A doenza humana \u00e9 o n\u00facleo organizador da ciencia m\u00e9dica, pois gran parte do co\u00f1ecemento m\u00e9dico est\u00e1 orientado cara a enfermidade e a s\u00faa soluci\u00f3n.\nPatolox\u00eda humana e nosolox\u00eda.\nEstritamente, as doenzas son obxecto de estudo da patolox\u00eda (do grego \u03c0\u03b1\u03b8\u03bf\u03c2: 'afecci\u00f3n', 'sufrimento'), p\u00f3la da medicina que investiga as caracter\u00edsticas propias de cada entidade, os seus compo\u00f1entes e o proceso que desenvolven, en relaci\u00f3n coa evidencia morfofisiol\u00f3xica que se imprime na biolox\u00eda do organismo enfermo. Por\u00e9n, \u00e9 a nosolox\u00eda a disciplina encargada de gobernar a definici\u00f3n e clasificaci\u00f3n das diversas doenzas segundo unha normativa baseada na caracterizaci\u00f3n e identificaci\u00f3n dos compo\u00f1entes e funci\u00f3ns que definen cada entidade nosol\u00f3xica como algo \u00fanico e discernible do resto. As\u00ed, son estudadas nun contexto m\u00e1is amplo, comparativo e sistem\u00e1tico, dentro dun esquema global da patolox\u00eda.\nNomenclatura.\nPara denominar unha doenza, como regra xeral, especif\u00edcase a parte do corpo afectada, seguida dun sufixo que indica a etiopatoxenia do problema de sa\u00fade.\nExemplos:\nAlgunhas enfermidades levan o nome de quen as descubriu ou describiu por vez primeira; son os denominados ep\u00f3nimos, como \u00e9 o caso da doenza de Alzheimer e a doenza de Parkinson\nA\u00ednda que coloquialmente se emprega moito nese senso, a palabra patolox\u00eda non \u00e9 sin\u00f3nimo de 'enfermidade', xa que fai referencia a unha disciplina, e non \u00f3 nome das enfermidades.\nDefinici\u00f3n de doente.\nUn doente \u00e9 un ser humano que padece unha enfermidade, sexa consciente ou non do seu estado. Joan Riehl-Sisca define o \"rol do doente\" como \u00aba posici\u00f3n que asume unha persoa cando se sente enferma\u00bb. A forma na que un individuo percibe a sa\u00fade e a enfermidade \u00e9 un fen\u00f3meno complexo e particular de como este reacciona en conxunto e se enfronta \u00e1 situaci\u00f3n en diferentes dimensi\u00f3ns da s\u00faa personalidade. As\u00ed, cada persoa vivir\u00e1 a experiencia de sa\u00fade-enfermidade de xeito diferente e isto condicionar\u00e1 o significado que lle de a tales experiencias.\nEn 2019 a Organizaci\u00f3n Mundial da Sa\u00fade (OMS) estableceu o d\u00eda 17 de setembro como o \"D\u00eda Mundial da Seguridade do Paciente\", co obxectivo de concienciar \u00e1 sociedade e mellorar a seguridade do paciente e reducir os danos causados durante o tratamento .\nExperiencia da enfermidade.\nA experiencia da enfermidade \u00e9 a vivencia dun proceso que implica cambios ou modificaci\u00f3ns dun estado previo. Div\u00eddese en cinco etapas:\nConduta de enfermidade.\nEn xeral, as \u00abpersoas enfermas\u00bb act\u00faan dunha forma especial fronte o seu estado; os soci\u00f3logos m\u00e9dicos chaman \"conduta de enfermidade\" a tal modificaci\u00f3n na actitude. A conduta de enfermidade implica como o doente controla o seu organismo, define e interpreta os seus s\u00edntomas, adopta acci\u00f3ns e fai uso do sistema sanitario. Existe unha gran variabilidade na forma na que as persoas reaccionan fronte \u00e1 enfermidade, tanto a propia como a allea. Por\u00e9n, a manifestaci\u00f3n da conduta de enfermidade pode usarse para controlar as adversidades da vida. A conduta de enfermidade pode converterse en an\u00f3mala cando \u00e9 desproporcionada respecto \u00f3 problema e a persoa persiste no papel de doente.\nExemplos.\nComo exemplos de enfermidades poden citarse:"}
{"id": "16994", "revid": "23204", "url": "https://gl.wikipedia.org/wiki?curid=16994", "title": "Karma", "text": "Karma (do s\u00e1nscrito \u0915\u0930\u094d\u092e \"karmam\"; en pali, \"Kamma\") significa acci\u00f3n. O termo ten uso relixioso dentro das doutrinas budista, hindu\u00edsta e xainista. Foi posteriormente adoptado tam\u00e9n pola Teosof\u00eda, polo Espiritismo e por un subgrupo significativo do movemento New Age.\nNon obstante, d\u00e9bese notar que non hai moita consistencia de uso do termo ou de interpretaci\u00f3n do seu significado. As relixi\u00f3ns utilizan o termo karma para expresar un conxunto de acci\u00f3ns dos homes e as s\u00faas consecuencias. Este termo, na f\u00edsica, \u00e9 equivalente \u00e1 lei: \"Para toda acci\u00f3n existe unha reacci\u00f3n de forza e sentido contrario\". Neste caso, para toda acci\u00f3n realizada polo ser humano, este pode esperar unha reacci\u00f3n. Se practicou o mal, ent\u00f3n recibir\u00e1 de volta un mal en intensidade equivalente ao mal causado. Se practicou o ben, ent\u00f3n recibir\u00e1 de volta un ben en intensidade equivalente ao ben causado. Dependendo da doutrina e dos dogmas da relixi\u00f3n discutida, este termo pode parecer diferente, por\u00e9n a s\u00faa esencia focal\u00edzase sempre nas acci\u00f3ns e nas s\u00faas consecuencias.\nKarma segundo o Budismo.\nNo Budismo, \"kamma\" ou \"karma\" \u00e9 a palabra para \"acto\" ou \"acci\u00f3n\", e nese sentido \u00fasase a palabra en textos m\u00e1is antigos para ilustrar a importancia de desenvolver actitudes e intenci\u00f3ns correctas. Consid\u00e9rase que por xerar karma os seres est\u00e1n presos ao Samsara, e polo tanto a meta \u00faltima da pr\u00e1ctica budista \u00e9 extinguir o karma.\nNon todas as ramas do Budismo lle dan importancia ao karma, como por exemplo a rama Zen.\nKarma segundo o Esoterismo.\nAlg\u00fans movementos esot\u00e9ricos adoitan falar do karma no sentido de \"conxunto de dem\u00e9ritos acumulados\" e en dharma como \"conxunto de m\u00e9ritos acumulados\" (polo tanto o contrario de karma). Esa terminolox\u00eda non \u00e9 consistente co uso tradicional das relixi\u00f3ns orientais, principalmente porque dharma significa ensino ou verdade en vez de m\u00e9rito ou virtude."}
{"id": "16997", "revid": "23204", "url": "https://gl.wikipedia.org/wiki?curid=16997", "title": "Lingua pali", "text": "O pali \u00e9 unha lingua indoeuropea, da rama \u00edndica, e pr\u00e1crita. P\u00f3dese dicir que o Pali \u00e9 unha forma simplificada do s\u00e1nscrito. A s\u00faa fama prov\u00e9n de ser a lingua na cal se rexistraron as escrituras do budismo Theravada, co\u00f1ecidas como o Canon Pali no Sri Lanka no s\u00e9culo -I. A lingua tivo representaci\u00f3n escrita nunha variedade de sistemas de escritura, do brahmi ao devan\u00e1gari e outros sistemas \u00edndicos ata unha forma romanizada desenvolvida por T. W. Rhys Davids, da Pali Text Society.\nAlg\u00fans budistas da escola Theravada consideran que o Pali foi a lingua falada por Buda. Por\u00e9n, non est\u00e1 claro incluso se chegou a ser de feito unha lingua falada. Varios investigadores mante\u00f1en que era unha lingua puramente literaria creada a partir dalg\u00fans dialectos hind\u00fas, sendo o magadhi (lingua do reino de Magada/Magadha) un dos m\u00e1is probables devanceiros."}
{"id": "17001", "revid": "56817", "url": "https://gl.wikipedia.org/wiki?curid=17001", "title": "Theravada", "text": "O Theravada (en pali e s\u00e1nscrito: \"Sthaviravada\"), \u00e9 considerada a m\u00e1is antiga de entre as escolas de budismo actualmente existentes. A escola \"Theravada\" \u00e9 tam\u00e9n a \u00fanica que non considera can\u00f3nicas as escrituras adoptadas polas escolas \"Mahayana\" e \"Vaxrayana\". \u00c9 unha das dezaoito (ou vinte) escolas \"Nik\u0101ya\", que se formaron na India no s\u00e9culo seguinte \u00e1 morte de Buda. M\u00e1is concretamente prov\u00e9n do grupo \"Vibhajjav\u0101da\" que xurdiu da antiga seita \"Sthavira\" no tempo do terceiro concilio budista (250 a. C.). Esta vertente do budismo perdeu adeptos na s\u00faa terra natal, a India, pero perviviu coma tradici\u00f3n viva nas zonas do sueste asi\u00e1tico.\nAlgunhas veces \u00e9 indebidamente chamada \"Hinayana\", que etimoloxicamente \u00e9 un termo pexorativo (significa algo como \"o veh\u00edculo cativo\") en contraposici\u00f3n ao \"Mahayana\" (o gran veh\u00edculo).\nCaracter\u00edsticas.\nA escola \"Theravada\" basea a s\u00faa doutrina exclusivamente no Canon Pali e os seus comentarios; cabe destacar entre estes \u00faltimos o Visuddhimagga (430 d. C.), do erudito Buddhaghosa. Logo de ser transmitidas oralmente durante s\u00e9culos, as escrituras do Canon Pali foron escritas finalmente no s\u00e9culo I antes de Cristo, en Sri Lanka, no que a propia tradici\u00f3n \"Theravada\" reco\u00f1ece coma o cuarto concilio. A colecci\u00f3n de textos \"Sutta\" e \"Vinaya\" do Canon Pali est\u00e1n xeralmente consideradas polos estudos contempor\u00e1neos coma as primeiras formas de literatura budista, e son consideradas xenu\u00ednas por todas as vertentes do budismo.\nO \"Theravada\" (pali: \"thera\" \"anci\u00e1ns\" + \"vada\" \"palabra, doutrina\" ), ten sido moitos s\u00e9culos a relixi\u00f3n predominante no Sri Lanka, Birmania, Camboxa e Tailandia; actualmente o n\u00famero de Budistas Theravada en todo o mundo excede os 100 mill\u00f3ns de persoas. En d\u00e9cadas recentes comezou a fincar as s\u00faas ra\u00edces no Occidente.\nNa doutrina \"Theravada\" as persoas poden acordar do \"so\u00f1o da ignorancia\" realizando, de xeito directo, a verdadeira natureza do seu ser; as persoas que acadan este estado son co\u00f1ecidas coma \"arahants\" e, en ocasi\u00f3ns, coma budas. Logo de varias vidas de busca espiritual chegan ao final do ciclo dos renacementos, e non se volven reencarnar coma humano, animal, pantasma, ou outra forma de vida. Os comentarios do Canon Pali clasifican estes \"seres espertos\" en tres categor\u00edas:"}
{"id": "17002", "revid": "289", "url": "https://gl.wikipedia.org/wiki?curid=17002", "title": "Hinaiana", "text": ""}
{"id": "17014", "revid": "111586", "url": "https://gl.wikipedia.org/wiki?curid=17014", "title": "Australopithecus", "text": "Austrolopithecus ou australopiteco \u00e9 un x\u00e9nero extinto de hom\u00ednidos. Os f\u00f3siles m\u00e1is antigos te\u00f1en unha antig\u00fc\u00eddade de 4,2 mill\u00f3ns de anos. O cerebro da maior\u00eda das especies de \"Austrolopithecus\" era un 35% do dos modernos humanos, entre 400 e 500\u00a0cm\u00b3, e a altura variaba entre 1,3 e 1,6 m.\nCaracter\u00edsticas.\nOs \"Austrolopithecus\" foron os antecesores dos \"Paranthropus\" e do x\u00e9nero \"Homo\". Os \"Austrolopithecus\" asemell\u00e1banse aos chimpanc\u00e9s, coa importante diferenza de ser b\u00edpedes. Hai constancia de emprego de utensilios de \u00f3so, pero principalmente para escarvar, como tam\u00e9n fan os propios chimpanc\u00e9s, e non hai probas que dominasen o lume. Nun principio as especies \"aethiopicus\", \"boisei\" e \"robustus\" estiveron inclu\u00eddas neste x\u00e9nero, pero actualmente hai a tendencia a inclu\u00edlas nun x\u00e9nero diferente, o \"Paranthropus\", as especies deste grupo son m\u00e1is grandes e recias, e son morfoloxicamente diferentes dos \"Austrolopithecus\"."}
{"id": "17016", "revid": "5312", "url": "https://gl.wikipedia.org/wiki?curid=17016", "title": "Tronco", "text": "Tronco pode referirse a:"}
{"id": "17018", "revid": "1576", "url": "https://gl.wikipedia.org/wiki?curid=17018", "title": "El pacto de los lobos", "text": ""}
{"id": "17021", "revid": "1987", "url": "https://gl.wikipedia.org/wiki?curid=17021", "title": "Tronco (\u00e1rbore)", "text": "O tronco ou toro \u00e9 o talo principal das \u00e1rbores e arbustos. Nas plantas, un tronco \u00e9 un tipo de caule le\u00f1osa, resistente, cil\u00edndrica ou c\u00f3nica e tam\u00e9n m\u00e1is longa na base ca na cima, con ramificaci\u00f3ns que se forman a partir de certa altura. \nXusto debaixo da superficie do tronco (casca), a saiba da \u00e1rbore, transporta os nutrientes minerais procedentes da terra. A \u00e1rbore protexe esas canles mediante a casca; as\u00ed e todo, plantas parasitas, insectos e fungos.\nO tronco da maior parte das \u00e1rbores adultas chega a aumentar uns 2,5 cm por ano (o das sequoias xigantes, 8 cm), e medra cara a f\u00f3ra, de xeito que se cortamos un tronco \u00e9 pos\u00edbel ver os aneis conc\u00e9ntricos que o conforman. Contando eses aneis, s\u00e1bese a idade que ti\u00f1a a \u00e1rbore.\nCh\u00e1mase toco \u00e1 parte do tronco ou do talo que queda pegado \u00e1 ra\u00edz, despois de cortar unha planta ou unha \u00e1rbore."}
{"id": "17022", "revid": "25871", "url": "https://gl.wikipedia.org/wiki?curid=17022", "title": "Ra\u00edz", "text": "A ra\u00edz \u00e9 un \u00f3rgano das plantas, carente de follas, que serve para fixar a planta \u00f3 chan, de onde absorbe as materias nutritivas para o seu crecemento. Amais de absorber auga e sales minerais, ten outras d\u00faas funci\u00f3ns: fixar firmemente a planta ao solo e almacenar substancias de reservas.\n\u00c9 com\u00fan pensar que \u00e1s \u00e1rbores, en especial as grandes, te\u00f1en unhas ra\u00edces moi profundas; mais \u00e9 falso. As ra\u00edces te\u00f1en un crecemento en direcci\u00f3n inversa \u00e1s das p\u00f3las. Se estas medran en vertical, as ra\u00edces fano en horizontal. As ra\u00edces dunha \u00e1rbore de sesenta metros non profundan na terra m\u00e1is de tres metros; en cambio, est\u00e9ndense horizontalmente por un terreo semellante a un campo de f\u00fatbol.\nA pesar de estaren normalmente as ra\u00edces soterradas, estas necesitan os\u00edxeno (o que hai na terra) para sobrevivir. De a\u00ed que sexa moi pouco frecuente que haxa \u00e1rbores que poidan vivir en terreos anegados (os mangleiros tropicais), pois a auga impide a presenza de os\u00edxeno no solo. As \u00e1rbores que son quen de medrar en terreos pantanosos te\u00f1en dous tipos de ra\u00edces:\nNo outono, nas zonas temperadas do planeta, d\u00e1se a ca\u00edda da folla e, tam\u00e9n, a morte de t\u00f3dolos pelos das ra\u00edces.\nEstrutura interna.\nA estrutura interna da ra\u00edz dunha planta est\u00e1 formada por varias capas conc\u00e9ntricas. "}
{"id": "17029", "revid": "98629", "url": "https://gl.wikipedia.org/wiki?curid=17029", "title": "Selecci\u00f3n de f\u00fatbol do Uruguai", "text": "A selecci\u00f3n de f\u00fatbol do Uruguai \u00e9 o equipo representativo do Uruguai en diferentes competici\u00f3ns internacionais de f\u00fatbol. Est\u00e1 xestionada pola Asociaci\u00f3n Uruguaia de F\u00fatbol, membro da Conmebol (Confederaci\u00f3n Suramericana de F\u00fatbol), sendo o pa\u00eds m\u00e1is pequeno asociado a ela. A selecci\u00f3n ocupa actualmente o quinto posto na clasificaci\u00f3n mundial da FIFA.\nO equipo ao longo da s\u00faa historia ga\u00f1ou at\u00e9 en d\u00faas ocasi\u00f3n a Copa do Mundo de F\u00fatbol de FIFA, iclu\u00edndo a s\u00faa primeira edici\u00f3n na que foron o equipo anfitri\u00f3n e tras vencer a por 4 a 2 na final. Vinte anos despois \"La Celeste\" (alcume da seleeci\u00f3n, do castel\u00e1n: \"A Celeste\") no mundial do Brasil 1950, conseguiu de novo o t\u00edtulo tras vencer \u00e1 favorita, o Brasil, por 2-1 na final, nun episodio que se co\u00f1ece como o \"Maracanazo\". Ademais de dous t\u00edtulos mundiais os uruguaios tam\u00e9n acadaron a vitoria nos torneos de f\u00fatbol dos Xogos Ol\u00edmpicos de Par\u00eds 1924 e \u00c1msterdan 1928, celebrados antes da creaci\u00f3n dos mundiais. As\u00ed pois, en total a selecci\u00f3n ten ga\u00f1ado ao longo da s\u00faa historia dezanove t\u00edtulos oficiais (rexistro compartido coa ): 2 Copa do Mundo de F\u00fatbol, 2 Xogos Ol\u00edmpicos, 14 Copa Am\u00e9rica e o \"Mundialito\".\nHistoria.\nO Uruguai \u00e9 un dos equipos m\u00e1is exitosos do mundo, xa que conquistou dezanove competici\u00f3ns oficiais, xa sexan reco\u00f1ecidas pola FIFA ou por outras Confederaci\u00f3ns. Tr\u00e1tase de d\u00faas edici\u00f3ns da Copa Mundial de F\u00fatbol, d\u00faas edici\u00f3ns dos Xogos Ol\u00edmpicos, unha Copa de Ouro de Campi\u00f3ns Mundiais, tam\u00e9n chamada \"Mundialito\", e catorce edici\u00f3ns da Copa Am\u00e9rica. Historicamente o f\u00fatbol foi un elemento fundamental no que refire ao afianzamento da nacionalidade uruguaia e \u00e1 proxecci\u00f3n internacional da imaxe do Uruguai como pa\u00eds, nos comezos do s\u00e9culo XX.\nFoi ademais a primeira selecci\u00f3n, xunto \u00e1 da , en xogar un partido internacional f\u00f3ra das Illas Brit\u00e1nicas, concretamente o 16 de maio de 1901 en Montevideo, con triunfo arxentino por 3 a 2. Un antecedente indica que haber\u00eda outro partido anterior, a\u00ednda que non coas selecci\u00f3ns de cada pa\u00eds, sen\u00f3n con selecci\u00f3ns de cada capital, Bos Aires e Montevideo, o 15 de agosto de 1889, onde dous equipos representativos das capitais de \u00e1mbolos pa\u00edses enfront\u00e1ronse en conmemoraci\u00f3n do setenta aniversario da ra\u00ed\u00f1a Vitoria de Inglaterra. Supostamente o partido tivo lugar no chamado \"New Ground de La Blanqueada\" e terminou co triunfo do conxunto arxentino por 3 a 0.\nO alcume da selecci\u00f3n, \"La Celeste\" (do castel\u00e1n: \"A Celeste\"), prov\u00e9n da primeira vitoria internacional do equipo o 15 de agosto de 1910 por 3 a 1, sendo este xustamente o primeiro partido no que empregou a s\u00faa camiseta celeste, adoptada como emblema nacional en reco\u00f1ecemento ao triunfo que pouco antes conseguira o River Plate uruguaio ante o poderoso Alumni arxentino por 2 a 1 con eses mesmas cores. Posteriormente, a selecci\u00f3n uruguaia ser\u00eda a primeira campioa do continente derrotando aos arxentinos na final da Copa Am\u00e9rica 1916, disputada na cidade de Bos Aires.\nA nivel mundial, o Uruguai comezou a brillar de xeito temper\u00e1n cando alcanzou as medallas douradas nos Xogos Ol\u00edmpicos de Par\u00eds 1924 e \u00c1msterdan 1928. A Selecci\u00f3n uruguaia cegou en Europa coas s\u00faas presentaci\u00f3ns ol\u00edmpicas e ga\u00f1ouse a admiraci\u00f3n e o respecto do universo deportivo, colocando ao f\u00fatbol suramericano no m\u00e1is alto plano de consideraci\u00f3n nunha \u00e9poca en que devandito continente era a\u00ednda ignorado no mapa internacional do f\u00fatbol. Durante 76 anos, o Uruguai foi o \u00fanico pa\u00eds suramericano en ocupar o m\u00e1ximo sitial ol\u00edmpico, honra actualmente compartida coa que dende Atenas 2004 \u00e9 medalla de ouro, repetindo o logro nos \u00faltimos xogos de Pequ\u00edn 2008. A diferenza \u00e9 que desde 1930 os t\u00edtulos ol\u00edmpicos do f\u00fatbol non valen un campionato do Mundo como aqueles. Por iso, o Uruguai reco\u00f1\u00e9cese a si mesmo como tetra-campi\u00f3n do Mundo, e de a\u00ed o mant\u00e9n as catro estrelas no escudo da s\u00faa camiseta.\nO Uruguai, como Bicampi\u00f3n ol\u00edmpico, foi elixido para celebrar a primeira Copa Mundial de F\u00fatbol de 1930. Neste torneo, derrotou novamente \u00e1 , por 4-2, alz\u00e1ndose como o primeiro ga\u00f1ador da Copa do Mundo neste deporte. En 1950, o Uruguai confirmou a s\u00faa estirpe triunfal derrotando \u00f3 Brasil na final da Copa Mundial de F\u00fatbol de 1950. Este evento m\u00edtico \u00e9 co\u00f1ecido mundialmente como o \"Maracanazo\", un logro deportivo hist\u00f3rico e un dos momentos m\u00e1is dram\u00e1ticos e inesquecibles da historia do f\u00fatbol. Anos despois, \"La Celeste\" volveu estar en semifinais dun Mundial de en 1954 e 1970 mais sen a mesma sorte.\nA partir de ent\u00f3n, a\u00ednda que a nivel continental o f\u00fatbol uruguaio seguiu conquistando t\u00edtulos at\u00e9 mediados dos anos noventa, a nivel Mundial a selecci\u00f3n uruguaia non volveu a acadar os resultados de anta\u00f1o, a\u00ednda que en 2010 volveu a acadar as semininais dun mundial, rematando finalmente no cuarto posto. As\u00ed e todo, en 1980, o equipo uruguaio consagrouse campi\u00f3n do \u00fanico e m\u00e1ximo torneo oficial at\u00e9 o momento, a Copa de Ouro de Campi\u00f3ns Mundiais, mellor co\u00f1ecida como \"Mundialito\", torneo organizado pola FIFA que reuniu a todos os Campi\u00f3ns do Mundo, f\u00f3ra de , que se negou a participar, substitu\u00edda polos , para celebrar o cincuentenario da primeira edici\u00f3n dos campionatos mundiais, que se desenvolveu no Uruguai en 1930. A selecci\u00f3n do Uruguai destacouse futbolisticamente tanto a nivel mundial como a nivel continental, compartindo coa Arxentina o primeiro lugar en cantidade de Copas Am\u00e9rica, ambos con 14, seguidos polo Brasil, con 8. \u00c9 un dos equipos con m\u00e1is trofeos do f\u00fatbol mundial, o que \u00e9 a\u00ednda m\u00e1is destacable nun pa\u00eds cunha poboaci\u00f3n que apenas supera o tres mill\u00f3ns de habitantes.\nUniforme.\nLocal.\nDesde o primeiro partido internacional, en 1901, at\u00e9 1910, o Uruguai non tivo un uniforme oficial. O primeiro partido xogouno co uniforme do club montevideano Albion FC. Durante ese tempo \"experimentou\" cunha gran cantidade de uniformes, ata que en 1910, con motivo de disputarse VI Copa Lipton fronte \u00e1 selecci\u00f3n de f\u00fatbol da Arxentina, esta comunicou oficialmente que adoptara o uniforme celeste e branco. Ante isto o delegado do Montevideo Wanderers, Ricardo Le Bas, propuxo que o Uruguai adoptase as\u00ed mesmo un uniforme oficial, pero quen fixo s\u00faa a moci\u00f3n foi H\u00e9ctor Rivadavia G\u00f3mez, quen naquela \u00e9poca era o diregente da liga Uruguaia de Football.\nPor ese ent\u00f3n o River Plate FC de Montevideo, tras obter por segunda vez o Campionato Uruguaio de F\u00fatbol, venceu ao equipo porte\u00f1o Alumni, xogando co seu uniforme alternativo de cor celeste. Debido a este logro, a selecci\u00f3n uruguaia adquiriu esa cor para o seu uniforme\nVisitante.\nA camiseta de alternativa de cor vermella foi utilizada por primeira vez durante o Campionato Suramericano de 1935, tam\u00e9n co\u00f1ecido como o \"Suramericano de Santa Beatriz\". O \u00faltimo partido do devandito torneo foi disputado o 27 de xaneiro de 1935 entre a , que xogou con camiseta de cor branca; e o Uruguai, con camiseta vermella. Os \"charr\u00faas\" lograron a vitoria por 3 a 0 e o t\u00edtulo suramericano. A camiseta de alternativa vermella foi adoptada formalmente en 1991.\nAnterior a 1991 no mundial de 1970 contra Italia por exemplo, utilizouse unha camiseta de alternativa cor branca. Esta utilizouse tam\u00e9n no mundial de M\u00e9xico 1986, na Copa Am\u00e9rica 1987, na Copa Am\u00e9rica 1989, no mundial de Italia 1990 e no mundial de Sur\u00e1frica 2010 na vitoria por 3 tantos contra 0 ante o pa\u00eds organizador durante a fase de grupos.\nXogadores.\nM\u00e1is partidos disputados.\nActualizado a 13 de novembro de 2017\nM\u00e1ximos goleadores da selecci\u00f3n.\nActualizado a 13 de novembro de 2017."}
{"id": "17030", "revid": "1131", "url": "https://gl.wikipedia.org/wiki?curid=17030", "title": "Rexurdimento celta", "text": "Co\u00f1\u00e9cese como Rexurdimento celta o revivir do interese pola cultura, os mitos, lendas e a literatura dos \"pobos celtas\" que se produciu en Europa na segunda metade do s\u00e9culo XVIII e continuou durante o Romanticismo e parte do s\u00e9culo XX.\nHistoria.\nO interese polas culturas g\u00f3tica e celta apareceu a mediados do s\u00e9culo XVIII coas obras de Thomas Gray, influenciadas pola colecci\u00f3n de poes\u00eda galesa publicada por Ieuan Brydydd en 1764. Foron moi populares influentes tam\u00e9n os poemas pseudo-ossi\u00e1nicos escritos por James Macpherson.\nNo s\u00e9culo XIX public\u00e1ronse moitas traduci\u00f3ns de obras das literaturas celtas, especialmente, os \"Mabinogion\" (Charlotte Guest, 1838-1849), o \"Barzaz Breiz\" e \"Os Bardos bret\u00f3ns do s\u00e9culo VI\" (Hersart de la Villemarqu\u00e9, 1839-1850). En 1854 Ernest Renan publicou \"A Poes\u00eda das razas celtas\", un estudo moi influente e en 1865-6 Mathew Arnold pronunciou unha serie de conferencias sobre a literatura celta en Oxford que vinculaba todas as literaturas celtas e contribu\u00edu a promover a creaci\u00f3n da c\u00e1tedra de Celta nesta universidade en 1877.\nDurante o XIX moitos escritores ingleses empregaron a tem\u00e1tica celta, como Thomas Love Peacock, Tennyson e Gerard Manley Hopkins. En Escocia destacaron William Black e William Sharp (este co pseud\u00f3nimo de Fiona Macleod). O rexurdimento foi especialmente vigoroso na Irlanda con autores como W. B. Yeats, \"AE\" (pseud\u00f3nimo de George William Russell, Oliver St John Gogarty, Sean O'Casey e James Stephens. En Irlanda recibiu o nome de \"Lusco-fusco celta\".\nGalicia.\nGaliza tam\u00e9n tivo o seu propio rexurdimento celta, co\u00f1eceuse como \"celtismo\" e o seu maior representante foi Eduardo Pondal. Durante a ditadura de Francisco Franco, t\u00f3dalas formas da cultura galega foron suprimidas en favor da \"cultura espa\u00f1ola\" que estaba fortemente baseada na cultura andaluza. Esta \u00e9poca de negaci\u00f3n cultural durou at\u00e9 a morte de Franco, en 1975, cando foi restaurada a democracia e todas as culturas do estado puideron florecer unha vez m\u00e1is. Destacados m\u00fasicos e agrupaci\u00f3ns celtas son Carlos N\u00fa\u00f1ez, Luar na Lubre e Susana Seivane. Hoxe en d\u00eda, o Movemento de Rexurdimento Galaico ten como obxectivo revivir a lingua galaica."}
{"id": "17031", "revid": "43327", "url": "https://gl.wikipedia.org/wiki?curid=17031", "title": "Pompeio", "text": "Pompeio pode referirse a:"}
{"id": "17032", "revid": "127505", "url": "https://gl.wikipedia.org/wiki?curid=17032", "title": "Cneo Pompeio Magno", "text": "Cneo Pompeio Magno, co\u00f1ecido como Pompeio o Magno, nado o 29 de setembro de 106 a.C. e finado en Exipto o 28 de setembro de 48 a.C.) foi un pol\u00edtico e xeneral da Rep\u00fablica Romana.\nDesde moi novo tivo vocaci\u00f3n pol\u00edtica e militar e grande ambici\u00f3n por conseguir unha boa carreira e chegar ao mandato supremo de Roma. Os seus comezos nesta carreira foron xunto ao c\u00f3nsul de Roma, Sila, como oficial do seu ex\u00e9rcito. Casou cunha muller chamada Antistia, que repudiou anos m\u00e1is tarde para casar de novo con Emilia (fillastra de Sila). Tivo unha terceira muller, Xulia, que era filla de Xulio C\u00e9sar, o home con quen Pompeio formou o primeiro triunvirato de Roma.\nMoitos foron os m\u00e9ritos militares que levaron a Pompeio ao triunfo de ser nomeado c\u00f3nsul romano no ano 71 a.C. O devandito nomeamento foi unha excepci\u00f3n na que o Senado se saltou as normas das leis polas que se rex\u00edan ent\u00f3n para obter este t\u00edtulo, \u00e9 dicir, o que se chamaba \"cursus honorum\".\nTraxectoria.\nGuerra de Sertorio.\nCando Roma se deu conta de que Quinto Sertorio, propretor da Hispania Citerior, se engrandec\u00eda e pretend\u00eda chegar a ser un monarca independente nesta provincia, mandou a Pompeio para que axudase ao proc\u00f3nsul Quinto Cecilio e xuntos vencesen a Sertorio. Deste xeito Roma expresaba o seu desexo de quitar plenamente o poder a Sertorio, que se fora facendo cada vez m\u00e1is grande e perigoso.\nPara este empe\u00f1o Roma creou un ex\u00e9rcito especial e pediu aos c\u00f3nsules que se fixesen cargo, pero os c\u00f3nsules neg\u00e1ronse a emprender esa campa\u00f1a. Con todo, ofreceuse voluntario un xeneral novo e ambicioso, que xa triunfara \u00e1 beira de Lucio Cornelio Sila na reconquista de \u00c1frica e por cuxos m\u00e9ritos o propio Sila lle deu o apelativo de Magno, e o Senado honroulle co triunfo (espectacular desfile que se organizaba en ofrenda cara a alg\u00fan xeneral que o merecese) no 79 a.C. Este xeneral era Cneo Pompeio.\nEn primeiro lugar, Pompeio e o seu ex\u00e9rcito fixeron a grande obra de constru\u00edr unha calzada no monte Xenebra, que foi o primeiro cami\u00f1o artificial que houbo nos Alpes, o mesmo que anos m\u00e1is tarde, no 58 a.C., utilizar\u00eda C\u00e9sar para levar as s\u00faas lexi\u00f3ns \u00e1 Galia. Foi necesario constru\u00edr esta ruta porque o cami\u00f1o da costa estaba ocupado polo pobos dos salvios (b\u00e1rbaros veci\u00f1os de Marsella), que estaban en p\u00e9 de guerra. Ao pasar Pompeio pola nova calzada, sorprendeu os salvios polo flanco e venceunos sen dificultade, podendo as\u00ed seguir pola estrada da costa, cruzar os Pireneos e entrar na Hispania o ano 77 a.C.\nA guerra contra Sertorio comezou e nos primeiros tempos o triunfo deste \u00faltimo foi considerable. As s\u00faas forzas militares e o seu talento eran moi superiores \u00e1s de Pompeio e Metelo, que tam\u00e9n loitaba contra el desde o extremo meridional do oeste. Pompeio edificou un campamento de inverno \u00e1 vista de que a guerra ser\u00eda dura e que se alongar\u00eda. O campamento chamouse Pompaelo, e as\u00ed naceu a futura cidade de Pamplona. Pola s\u00faa banda, Metelo tam\u00e9n edificara o seu propio campamento, que se chamou Metellinum, e que co tempo ser\u00eda Badaxoz.\nA guerra contra Sertorio terminou no ano 41 a.C., co triunfo de Pompeio e Metelo.\nOs piratas.\nO Senado de Roma levaba moitos anos sen ocuparse da mari\u00f1a e do coidado das s\u00faas costas, feito que os numerosos piratas aproveitaron para vivir a dout\u00e1n e actuar en consecuencia. O Mediterr\u00e1neo estaba invadido por estes fuxidos aventureiros que proced\u00edan case todos das costas de Cilicia, en Asia Menor (no golfo de Alexandreta, fronte \u00e1 illa de Chipre). A s\u00faa audacia e a s\u00faa seguridade eran tal que chegaron a desembarcar na desembocadura do r\u00edo T\u00edber, intern\u00e1ndose ata as proximidades de Roma sen seren molestados.\nDadas as circunstancias, no ano 67 a.C. a Asemblea do pobo aprobou unha lei pola cal se outorgaba a Pompeio ata 200 naves e autorizaci\u00f3n para aumentar o seu ex\u00e9rcito, cousa que non se fac\u00eda normalmente con ning\u00fan xeneral. En 40 d\u00edas, Pompeio varreu de piratas as costas do Mediod\u00eda occidental e noutros tantos d\u00edas limpou a parte oriental ata chegar \u00e1s costas de Cilicia, onde tam\u00e9n fixo un bo escarmento.\nO regreso a Roma.\nLogo da campa\u00f1a contra os piratas Pompeio dirixiuse a Siria loitando e vencendo ao rei Mitr\u00eddates VI, campa\u00f1a b\u00e9lica que durou desde o 67 a.C. ata o 62 a.C. No 61 regresou para Roma de forma triunfal por terceira vez. Licenciou o seu ex\u00e9rcito e pediu ao Senado que lle concedese terras para os seus lexionarios, como paga e recompensa. Pero o Senado non fixo caso da s\u00faa petici\u00f3n, polo que Pompeio, que era altivo e orgulloso e co\u00f1ec\u00eda os seus propios m\u00e9ritos en todas as campa\u00f1as anteriores, volveuse contra o partido aristocr\u00e1tico dos senadores, e no ano 60 declarouse abertamente inimigo do Senado, po\u00f1\u00e9ndose de acordo co pol\u00edtico Marco Licinio Craso e co xeneral Xulio C\u00e9sar para formar o primeiro Triunvirato, cuxos triunviros eran estes tres xenerais. Nun principio este acordo careceu do apoio do Senado e non tivo soporte legal ning\u00fan. O seu programa estaba concibido para engrandecer Roma a\u00ednda \u00e1 custa da oposici\u00f3n dos senadores. Ti\u00f1an ao seu favor o pobo e os soldados e por un tempo os tres xenerais foron os donos de Roma.\nCos anos, a relaci\u00f3n dos tres xenerais foise deteriorando. No ano 53 a.C. morreu Craso en Carres (cidade pr\u00f3xima a Harran, na actual Turqu\u00eda, ao sueste), loitando contra os partos. No ano 52 a.C., o Senado decidiu destitu\u00edr a C\u00e9sar do seu cargo de c\u00f3nsul coa idea de que quedase un s\u00f3, Pompeio. Este feito foi o comezo da grande inimizade entre C\u00e9sar mais os seus partidarios e Pompeio mais os seus.\nA fin de Pompeio.\nCando lle chegaron as noticias do seu cesamento, C\u00e9sar decidiu regresar a Roma co seu ex\u00e9rcito e defender os seus dereitos coa s\u00faa axuda. Cruzou no 49 a.C. o antigo r\u00edo Rubic\u00f3n, que marcaba a fronteira entre Italia e a Galia Cisalpina, e presentouse nas proximidades de Roma desafiando ao Senado e ao propio Pompeio. Ante esta audacia de C\u00e9sar, Pompeio optou por retirarse para Brundisium (actual Brindisi, ao sur de Italia) e m\u00e1is tarde para Grecia, onde contaba cun ex\u00e9rcito que lle era fiel; ti\u00f1a tam\u00e9n moitos partidarios seguidores da Hispania e contaba as\u00ed mesmo coa frota que mandara na campa\u00f1a contra os piratas. Malia todo, C\u00e9sar tomou o control da pen\u00ednsula It\u00e1lica e perseguiu a Pompeio, derrot\u00e1ndoo na soada batalla de Farsalia (antiga cidade ao norte de Grecia), no 48 a.C. Esta batalla tense na Historia como unha das m\u00e1is interesantes da Antig\u00fcidade desde o punto de vista da arte militar.\nPompeio puido fuxir, dirix\u00edndose para Exipto, onde lle esperaba a morte \u00e1s mans dun sicario do rei Ptolomeo XIII (irm\u00e1n de Cleopatra), cando desembarcou en Pelusio o 28 de setembro do ano 48 a.C. Ptolomeo quixo deste xeito render tributo a C\u00e9sar, de quen se sent\u00eda grande amigo pol\u00edtico."}
{"id": "17034", "revid": "98629", "url": "https://gl.wikipedia.org/wiki?curid=17034", "title": "Karl-Heinz Rummenigge", "text": "Karl-Heinz Rummenigge, nado o 2 de setembro de 1955 en Lippstadt, \u00e9 un futbolista alem\u00e1n retirado.\nTraxectoria.\n\u00c1 idade de 18 anos abandona a s\u00faa vila natal e marcha cara M\u00fanic, contratado por un dos equipos da cidade, o Bayern de M\u00fanic. Al\u00ed ficar\u00eda ata 1984, sendo tres veces o m\u00e1ximo anotador da Bundesliga e ademais unha das estrelas do equipo. Nese tempo entre outros t\u00edtulos ga\u00f1ou a Copa de Europa en 1976. Despois marchar\u00eda \u00f3 Inter de Mil\u00e1n, onde xogar\u00eda 3 tempadas, retir\u00e1ndose finalmente no Servette su\u00edzo en 1989.\nFormou parte da selecci\u00f3n alem\u00e1 nos mundiais de Arxentina 78, Espa\u00f1a 82 e M\u00e9xico 86. Nestes dous \u00faltimos torneos foi subcampi\u00f3n, e fixo nos tres unha actuaci\u00f3n extraordinaria. Si conseguiu a vitoria, por\u00e9n, na Eurocopa de 1980.\nActualmente traballa para o Bayern de M\u00fanic."}
{"id": "17045", "revid": "88215", "url": "https://gl.wikipedia.org/wiki?curid=17045", "title": "G\u00fcnter Netzer", "text": "G\u00fcnter Netzer, nado en M\u00f6nchengladbach o 14 de setembro de 1944, \u00e9 un futbolista alem\u00e1n.\nTraxectoria.\nOs seus inicios foron no Borussia M\u00f6nchengladbach, club no que estivo ata o ano 1973, cando fichou polo Real Madrid. Rematar\u00eda a s\u00faa carreira como xogador no Grasshoppers Zurich no que estivo dende 1976 ata 1978.\nCun toque de bal\u00f3n extraordinario, abraiou \u00f3s seus rivales co seu dominio do esf\u00e9rico, enviando pases maxistrais a cada curruncho do terreo. Era co\u00f1ecido como \"O Karajan do F\u00fatbol Europeo\" en referencia \u00f3 famoso director austr\u00edaco.\nInternacionalmente deixou a s\u00faa pegada sobre todo na Eurocopa de 1972, cando \na selecci\u00f3n xermana ga\u00f1ou o torneo. No mundial de 1974 s\u00f3 disputou 21 minutos, participando moi pouco na consecuci\u00f3n do t\u00edtulo. En total xogou 37 encontros internacionais en anotou 6 goles\nComo adestrador, f\u00edxose cargo do Hamburgo ga\u00f1ando 3 t\u00edtulos da Bundesliga en 1979, 1982 e 1983."}
{"id": "17046", "revid": "6291179", "url": "https://gl.wikipedia.org/wiki?curid=17046", "title": "Confederaci\u00f3n Intersindical Galega", "text": "A Confederaci\u00f3n Intersindical Galega (CIG) \u00e9 un sindicato nacionalista galego formado a partir da uni\u00f3n da INTG e CXTG en abril de 1994. O seu primeiro secretario xeral foi Fernando Acu\u00f1a, na altura de 2022 ocupa o cargo Paulo Carril.\nEstrutura.\nA CIG est\u00e1 integrada por sete agrupaci\u00f3ns comarcais (Vigo, A Coru\u00f1a, Pontevedra, Santiago de Compostela, Ferrol, Ourense e Lugo) e oito federaci\u00f3ns sectoriais ou de industria (Administraci\u00f3n P\u00fablica, Banca, Aforro e Seguros, Construci\u00f3n e Madeira, Ensino, FGAMT, Industria, Sanidade, e Servizos). As\u00ed mesmo, a central sindical conta con departamentos e secretar\u00edas espec\u00edficas para temas como muller, pensionistas, mocidade, sa\u00fade laboral, inmigrantes e cooperaci\u00f3n. O seu \"Consello Federal\" \u00e9 o m\u00e1ximo organismo entre congresos e consta de 100 membros.\nHistoria.\nNon se pode entender a configuraci\u00f3n da CIG sen ter presentes a evoluci\u00f3n e os avances do sindicalismo nacionalista galego desde os acontecementos de 10 de marzo de 1972 e a creaci\u00f3n do Frente Obreiro da Uni\u00f3n do Povo Galego (UPG) at\u00e9 o proceso de converxencia de comezos dos 90, que deu orixe \u00e1 actual Confederaci\u00f3n Intersindical Galega (CIG) en 1994. A propia CIG reivind\u00edcase herdeira das loitas sindicais dos anos 70 e das organizaci\u00f3ns que xurdiron naquela \u00e9poca, coma o Sindicato Obreiro Galego (SOG).\nO Frente Obreiro e o SOG.\nHistoricamente, consid\u00e9rase que a reaparici\u00f3n do movemento obreiro galego organizado despois da s\u00faa pr\u00e1ctica destruci\u00f3n nos anos 30 e 40 pola ditadura franquista foron os graves acontecementos do 10 de marzo de 1972, cando dous obreiros ferrol\u00e1ns (Amador Rey e Daniel Niebla) do estaleiro Baz\u00e1n en Ferrol foron asasinados pola polic\u00eda durante a represi\u00f3n dunha manifestaci\u00f3n. Centos m\u00e1is resultaron feridos e houbo ducias de detidos e torturados. A data, que actualmente \u00e9 recordada a trav\u00e9s do D\u00eda da Clase Obreira Galega, causou unha forte mobilizaci\u00f3n no resto de n\u00facleos industrias de Galiza, especialmente na cidade de Vigo, en solidariedade coa mobilizaci\u00f3n ferrol\u00e1. En setembro do mesmo ano houbo en Vigo unha folga xeral na que participaron 30.000 obreiros. Estas mobilizaci\u00f3ns foron organizadas por Comisi\u00f3ns Obreiras (CCOO), o principal sindicato e movemento de oposici\u00f3n ao franquismo na altura, pero contaron coa participaci\u00f3n de activistas nacionalistas.\nA finais de 1972, a UPG crea o Frente Obreiro (FO), dirixido por Moncho Reboiras. A organizaci\u00f3n, que non era un sindicato, sen\u00f3n unha \"secci\u00f3n\" obreira do partido, conseguiu unha certa implantaci\u00f3n en Vigo, as\u00ed como tam\u00e9n presenza en Ferrol e na Coru\u00f1a, a\u00ednda que con menor forza. En 1975, debido a un importante incremento da militancia, o FO decidiu converterse nun sindicato de clase, co nome de Sindicato Obreiro Galego (SOG), que foi o primeiro sindicato galego de orientaci\u00f3n nacionalista. Os seus obxectivos eran a loita contra a \"explotaci\u00f3n dos traballadores galegos\", a \"emigraci\u00f3n forzada\" e a \"colonizaci\u00f3n cultural da Galiza\". O SOG, de ideolox\u00eda marxista-leninista fixo parte da Asemblea Nacional-Popular Galega (AN-PG) e celebrou a s\u00faa primeira Asemblea Xeral en abril de 1976, xa sen Moncho Reboiras, asasinado o 12 de agosto de 1975 pola Polic\u00eda. O SOG disolveuse en 1977 ao unificarse cos sindicatos sectoriais creados pola UPG: a Uni\u00f3n dos Traballadores do Ensino de Galicia (UTEG), o Sindicato dos Traballadores Galegos do Mar (STGM), o Sindicato dos Traballadores Galegos da Administraci\u00f3n P\u00fablica (STGAP), a Uni\u00f3n dos Traballadores da Sanidade de Galicia (UTSG) e a Uni\u00f3n dos Traballadores da Banca de Galiza (UTBG).\nA ING e os Pactos da Moncloa.\nEsta converxencia deu lugar \u00e1 Intersindical Nacional Galega (ING), fundada en marzo de 1977. En xu\u00f1o do mesmo ano Francisco Garc\u00eda Montes foi escollido como secretario xeral da organizaci\u00f3n, que celebrou a s\u00faa primeira Asemblea Xeral en outubro. O obxectivo principal da ING era preparar o escenario para a constituci\u00f3n dunha \"Central Sindical \u00danica Galega\", e, ademais, loitar contra a emigraci\u00f3n forzada, pola educaci\u00f3n gratu\u00edta para todo o pobo, pola recuperaci\u00f3n do patrimonio sindical e pola construci\u00f3n dunha \"Patria Galega Ceive\" e sen explotaci\u00f3n. Ao mesmo tempo, a ING desvinculouse da AN-PG para deixar liberdade pol\u00edtica aos seus afiliados.\nA conxuntura econ\u00f3mica era grave. Despois da crise do petr\u00f3leo de 1973, o paro chegou a niveis moi altos e a inflaci\u00f3n superou o 40%. Nese momento foron asinados polos principais partidos pol\u00edticos, patronal e polos sindicato CCOO e UGT os chamados \"Pactos da Moncloa\". Estes pactos reco\u00f1eceron o despedimento libre para o 5% dos traballadores de cada empresa e fixaron o l\u00edmite do crecemento salarial nun 22% (independentemente da inflaci\u00f3n). A ING convocou varias xornadas de mobilizaci\u00f3ns, xunto con outras organizaci\u00f3ns da esquerda nacionalista coma a AN-PG, UPG, Comisi\u00f3ns Labregas (CCLL) e a Uni\u00f3n da Mocidade Galega (UMG). A ING tam\u00e9n convocou mobilizaci\u00f3ns contra o \"Acuerdo B\u00e1sico Interconfederal\" (1978), o \"Acuerdo Marco Interconfederal\" (1979) e contra o Estatuto dos Traballadores de 1980.\nUnificaci\u00f3n da ING e CTG: a INTG.\nNas primeiras elecci\u00f3ns sindicais despois do franquismo, celebradas en 1978, a ING converteuse no terceiro sindicato da Galiza con 722 delegados (13,5% do total) e, como estratexia, aprobou buscar unha fusi\u00f3n coa Central dos Traballadores Galegos (CTG). Grazas a esta fusi\u00f3n o sindicalismo nacionalista poder\u00eda acadar o 17,5% de representaci\u00f3n, conseguindo, polo tanto superar o 15% exixido pola lexislaci\u00f3n espa\u00f1ola para ser reco\u00f1ecido oficialmente coma un \"sindicato m\u00e1is representativo\". Ademais, no texto de unificaci\u00f3n recolleuse a vontade de continuar avanzando cara a \"Central Sindical \u00danica Galega\". A ING-CTG pasou a denominarse, desde 1981, Intersindical Nacional dos Traballadores Galegos (INTG). En 1982 a Confederaci\u00f3n Sindical Galega (CSG) integrouse na INTG, o que permitiu chegar a 1.659 delegados sindicais nas elecci\u00f3ns dese ano (18,7%)..\nAs Folgas de 1984 e a loita contra a reconversi\u00f3n.\nA INTG convocou unha folga xeral para o 14 de febreiro de 1984 contra as reconversi\u00f3n industriais, en particular contra as que afectaban ao naval. CCOO e UXT tam\u00e9n convocaron folga, a\u00ednda que s\u00f3 nas comarcas de Vigo e Ferrol. O \u00e9xito da folga fixo que CCOO se unise \u00e1 INTG na seguinte convocatoria de folga xeral, o 12 de xullo. A UXT non se comprometeu co paro, debido \u00e1 s\u00faa relaci\u00f3n co gobernante Partido Socialista. \u00c9 m\u00e1is, a UXT acusou \u00e1 INTG e a CCOO de \"crearen un clima de violencia na mesma li\u00f1a da ETA\". A folga foi considerada exitosa pola INTG e polo resto de organizaci\u00f3ns nacionalistas, o que facilitou unha terceira convocatoria para o 29 de novembro dese mesmo ano. Esta \u00faltima folga foi contra o pacto social (AES) asinado entre a UXT e o goberno espa\u00f1ol e que avanzaba na li\u00f1a do desmantelamento da industria naval da R\u00eda de Vigo. Esta nova folga volveu a contar co apoio de CCOO e tivo moita repercusi\u00f3n nas \u00e1reas m\u00e1is afectadas, especialmente Vigo e Ferrol.\nD\u00faas organizaci\u00f3ns: CXTG e INTG.\nEn 1984 xurdiu unha corrente interna cr\u00edtica coa direcci\u00f3n do sindicato e co seu secretario xeral Xan Carballo (escollido no Congreso de 1983). Esta corrente, denominada Converxencia Sindical Nacionalista (CSN), provi\u00f1a fundamentalmente da CTG e da CSG, e estaba vinculada ao Partido Socialista Galego-Esquerda Galega (PSG-EG) de Camilo Nogueira Rom\u00e1n. A CSN decidiu abandonar a INTG en 1985, formando a Confederaci\u00f3n Xeral de Traballadores Galegos (CXTG), que celebrou en outubro dese mesmo ano o seu primeiro Congreso. Fernando Acu\u00f1a foi escollido secretario xeral deste novo sindicato. Nas elecci\u00f3ns sindicais de 1986, a CXTG conseguiu 1.087 delegados e a INTG 1.067. As relaci\u00f3ns coa CXTG provocaron unha escisi\u00f3n no interior da INTG, que quedou reflectida nas elecci\u00f3ns internas do III Congreso de 1987, onde houbo 4 candidaturas diferentes. A lista pr\u00f3xima ao Bloque Nacionalista Galego (BNG) conseguiu 6 membros, a pr\u00f3xima \u00e1 Frente Popular Galega (FPG) 3 membros e a vinculada coa Assembleia do Povo Unido 1 membro. Manuel Mera foi escollido secretario xeral.\nA creaci\u00f3n da CIG.\nNos seguintes anos houbo un acercamento entre a CXTG e a INTG que culminou coa candidatura conxunta \u00e1s elecci\u00f3ns sindicais de 1990. Esta candidatura foi un \u00e9xito, pois conseguiu 3.527 delegados (o 23,7% do total) e o reco\u00f1ecemento oficial coma sindicato m\u00e1is representativo. As d\u00faas centrais sindicais convocaron unha folga xeral nacional conxunta en 1992. O proceso de unificaci\u00f3n rematou co congreso fundacional da CIG en 1994.\nS\u00e9culo XXI.\nO III Congreso da CIG, celebrado en maio de 2001, rematou coa elecci\u00f3n de Suso Seixo, vinculado \u00e1 UPG, como secretario xeral en substituci\u00f3n de Fernando Acu\u00f1a R\u00faa, vinculado a Unidade Galega. En 2004, a CIG convertese na terceira forza sindical en Galiza, con 4.594 delegados (26,2%).\nImplantaci\u00f3n.\nEsta organizaci\u00f3n sindical ten a consideraci\u00f3n a efectos xur\u00eddicos de \"sindicato m\u00e1is representativo a nivel galego\" ao ter m\u00e1is do 15 % dos delegados de persoal e dos representantes dos traballadores nos comit\u00e9s de empresa, e nos \u00f3rganos correspondentes das Administraci\u00f3ns P\u00fablicas, e contar con m\u00e1is de 1.500 representantes. Obtivo nas elecci\u00f3ns sindicais de 1990 en Galiza o 26,3% e m\u00e1is de 4.000 dos delegados sindicais.\nAp\u00f3s as elecci\u00f3ns sindicais de 2007, a CIG viu de incrementar at\u00e9 en 1.000 os seus delegados convertendo o sindicato nacionalista no segundo con m\u00e1is delegados do pa\u00eds chegando aos 5.623, por diante de Comisi\u00f3ns Obreiras, que obtivo 5.576, e a tan s\u00f3 556 de UGT.\nEn 2018, a CIG converteuse por primeira vez na central sindical con m\u00e1is representantes do pa\u00eds, con 4.480 delegados e delegadas (o 28,28% do total). A CIG supera \u00e1 altura de 2022 os 75.000 afiliados, sendo o sindicato galego con m\u00e1is afiliados.\nEn 2019 obtivo 29,37% dos delegados sindicais (4.548 delegados), por diante dos 3.990 da UXT e os 3.982 de CCOO."}
{"id": "17048", "revid": "5863", "url": "https://gl.wikipedia.org/wiki?curid=17048", "title": "Matto Congrio", "text": "Matto Congrio foi un grupo galego de m\u00fasica instrumental, creado en 1993. Matto Congrio publicou un disco gravado en Dubl\u00edn (9 temas) e Madrid (2 temas), e contou coa participaci\u00f3n de Paddy Moloney (gaiteiro de The Chieftains). Alg\u00fans dos compo\u00f1entes do grupo van formar posteriormente Berrog\u00fcetto.\nO grupo estaba formado por:"}
{"id": "17049", "revid": "88215", "url": "https://gl.wikipedia.org/wiki?curid=17049", "title": "Helmut Haller", "text": "Helmut Haller, nado en Augsburgo o 21 de xullo de 1939 e finado na mesma cidade o 11 de outubro de 2012, foi un futbolista alem\u00e1n.\nTraxectoria.\nHaller foi un dianteiro que fixo o seu debut internacional aos dezanove anos en 1958. Xogou en Chile, en Inglaterra e mais en M\u00e9xico. Ga\u00f1ou 33 copas en total, marcando 13 goles.\nAlema\u00f1a Occidental chegou \u00e1 final da competici\u00f3n de 1966 e Haller marcou o primeiro gol do partido, pero os contrincantes Inglaterra ga\u00f1aron 4-2. \u00c1 parte da s\u00faa medalla de prata, Haller tam\u00e9n gardou a pelota do encontro, a\u00ednda que por m\u00e1is de 30 anos despois el volvese a Inglaterra e lla regalase a Geoff Hurst, quen conseguira un hat-trick no encontro e, por ende, considerado o lex\u00edtimo propietario segundo a tradici\u00f3n.\nNa historia do seu club, Haller xogou no Augsburg, logo mudou a Italia no Bologna e logo na Juventus. En 1973 regresou \u00f3 club da s\u00faa vila natal e retirouse en 1979."}
{"id": "17052", "revid": "22570", "url": "https://gl.wikipedia.org/wiki?curid=17052", "title": "Lingua ake", "text": "O ake \u00e9 unha lingua n\u00edxer-congo que se fala en Nixeria.\nDistribuci\u00f3n xeogr\u00e1fica.\nF\u00e1lase en tres aldeas da rexi\u00f3n de Lafia, no estado de Nasarawa\nUsos sociais.\nNas d\u00faas aldeas m\u00e1is pequenas o ake f\u00e1lao toda a poboaci\u00f3n, pero na aldea m\u00e1is grande o hausa est\u00e1 substitu\u00edndo \u00e1 lingua."}
{"id": "17053", "revid": "1505", "url": "https://gl.wikipedia.org/wiki?curid=17053", "title": "Disco", "text": "A palabra disco pode referirse a:"}
{"id": "17054", "revid": "85894", "url": "https://gl.wikipedia.org/wiki?curid=17054", "title": "Mago Xacobe", "text": "Xacobe Sanz, m\u00e1is co\u00f1ecido como mago Xacobe, nado en Santiago de Compostela o 14 de xullo de 1983, \u00e9 un mago galego.\nIniciouse no mundo da maxia en 1994. A s\u00faa primeira intervenci\u00f3n televisiva produciuse no programa \"Pasarela de estrelas\" en 1995 e, en 1999, acudiu \u00e1s \"Tardes con Ana\" (TVG).\nComezou a traballar profesionalmente na televisi\u00f3n en 2001, primeiro en Localia de Santiago de Compostela, onde conduc\u00eda un programa semanal de maxia, e logo colaborando esporadicamente en espazos da TVG. Desde 2003 participa en produci\u00f3ns de entretemento como \"Supermartes\" ou \"Luar\" combinando esta faceta coa interpretaci\u00f3n en curtametraxes.\nRealiza colaboraci\u00f3ns con diferentes medios galegos, como \"El Correo Gallego\", \"La Voz de Galicia\" e \"Radio Obradoiro\". Comezou estudos de interpretaci\u00f3n en Madrid no ano 2001, acudindo \u00e1 escola Karpas Teatro, dirixida por Manuel Carcedo e Julio Pascual. Como mago realizou m\u00e1is de 500 actuaci\u00f3ns por toda Espa\u00f1a e, como actor, \u00e9 protagonista de d\u00faas curtametraxes.\nV\u00e9xase tam\u00e9n.\nLigaz\u00f3ns externas.\nwww.magoxacobe.com"}
{"id": "17063", "revid": "23204", "url": "https://gl.wikipedia.org/wiki?curid=17063", "title": "Niccol\u00f2 Machiavelli", "text": "Niccol\u00f2 Machiavelli, tam\u00e9n citado como Nicol\u00e1s Maquiavelo e Nicolao Maquiavelo, nado en Florencia o 3 de maio de 1469 e finado \"ib\u00eddem\" o 21 de xu\u00f1o de 1527, foi un historiador, fil\u00f3sofo e pol\u00edtico italiano da era do Renacemento.\nTraxectoria.\nCo\u00f1\u00e9cese moi pouco dous seus primeiros 28 anos de vida; \u00e1 parte dalgunhas menci\u00f3ns pouco definidas non diario do seu pai, a primeira proba directa \u00e9 unha carta escrita en 1497. Non obstante, a partir dous seus escritos faise evidente que recibiu unha boa educaci\u00f3n, quizais na Universidade de Florencia. En 1498, converteuse nun pol\u00edtico e diplom\u00e1tico da Rep\u00fablica de Florencia, dedicouse a diversas actividades literarias, ademais de intentar regresar \u00e1 escena pol\u00edtica. Finalmente logrou recuperar a confianza da familia de M\u00e9dici, e o cardeal Giulio de M\u00e9dici encargoulle que escribira a historia de Florencia. Acabou o libro en 1525, despois de que o cardeal se convertera no papa Clemente VII. Niccol\u00f2 Machiavelli morreu en 1527, sen conseguir ambici\u00f3n de volver \u00e1 vida p\u00fablica.\nCasou en 1502 con Marietta Corsini, con quen tivo catro fillos e d\u00faas fillas.\nContexto hist\u00f3rico.\n\u00c9 o fundador do pensamento pol\u00edtico moderno. Traballou como funcionario p\u00fablico da rep\u00fablica florentina a partir de 1498. Coa fin da rep\u00fablica (1512), Machiavelli perdeu os cargos e marchou ao exilio.\nCarreira e influencia.\nA invasi\u00f3n de Carlos VIII de Francia en 1494 deu inicio a un per\u00edodo turbulento na historia de Italia, que ent\u00f3n se divid\u00eda en cinco poderes diferentes: Florencia, Mil\u00e1n, Venecia e N\u00e1poles. Varias potencias estranxeiras, sobre todo Francia, Espa\u00f1a e o Sacro Imperio Romano, disput\u00e1banse o pa\u00eds. Florencia era militarmente inferior a estes ex\u00e9rcitos, o que levou a Machiavelli a pasar catorce anos viaxando en misi\u00f3n diplom\u00e1tica a varias cidades nun intento por manter a flote \u00e1 atribulada rep\u00fablica.\nNo transcurso das s\u00faas actividades diplom\u00e1ticas, Machiavelli co\u00f1eceu a C\u00e9sar Borgia, fillo ilex\u00edtimo do papa Alexandre VI. O papa era unha figura importante no norte de Italia e supo\u00f1\u00eda unha ameaza importante para Florencia. A\u00ednda que C\u00e9sar era inimigo de Florencia e Machiavelli defensor dunha postura republicana, este \u00faltimo quedou impresionado por fortaleza, intelixencia e capacidade do primeiro. Neste personaxe vemos unha das fontes para a co\u00f1ecida obra de Machiavelli, \"O Pr\u00edncipe\". Alexandre VI faleceu en 1503, e o seu sucesor, o papa Xulio II, foi outro home forte e exitoso que impresionou a Machiavelli, tanto pola s\u00faa capacidade militar coma pola s\u00faa astucia. Non obstante, a tensi\u00f3n entre Francia e o papado levou a Florencia a aliarse cos franceses en contra do papa e os seus aliados espa\u00f1ois. Os franceses perderon, e Florencia con eles. En 1512, Espa\u00f1a disolveu o goberno da cidade-estado e os Medici regresaron e instalaron o que foi unha tiran\u00eda de facto baixo o cardeal M\u00e9dici. Machiavelli foi revelado do seu cargo pol\u00edtico e exiliouse \u00e1 s\u00faa granxa de Florencia. A s\u00faa carreira pol\u00edtica poder\u00eda ter rexurdido cos M\u00e9dici, pero implic\u00f3uselle falsamente nun complot contra a familia, polo que foi torturado, multado e encarcerado. Foi liberado ao cabo dun mes, pero as posibilidades de que volvesen empregalo eran moi escasas e os seus intentos por encontrar un novo cargo pol\u00edtico foron infrutuosos. Decidiu ent\u00f3n agasallar a Giuliano de Medici, cabeza da familia M\u00e9dici en Florencia, cun libro. Cando o rematou, Giuliano xa morrera, polo que Machiavelli cambiou a dedicatoria ao seu sucesor, Lorenzo. A tem\u00e1tica do libro era moi habitual na \u00e9poca: consellos a un pr\u00edncipe.\n\"O pr\u00edncipe\".\n\"O pr\u00edncipe\" \u00e9 un libro enxe\u00f1oso e c\u00ednico, e demostra unha profunda comprensi\u00f3n de Italia en xeral e de Florencia en particular. Nel, Machiavelli arg\u00fae que os obxectivos dun gobernante xustifican os medios que empregan para alcanzalos. \"O pr\u00edncipe\" era moi distinto a outros libros da s\u00faa clase porque se afastaba decididamente da moralidade cristi\u00e1. Machiavelli ofrece consellos desapiadadamente pr\u00e1cticos a un pr\u00edncipe, as\u00ed que, tal e como aprendera durante a s\u00faa experiencia con papas e cardeais de \u00e9xito excepcional, os valores cristi\u00e1ns deb\u00edan deixarse a un lado se se interpo\u00f1\u00edan no cami\u00f1o. A postura de Machiavelli c\u00e9ntrase na vida de virtude, pero non se trata do concepto moderno de virtual moral. Ach\u00e9gase m\u00e1is ao concepto medieval das virtudes concibidas como as capacidades ou funci\u00f3ns das cousas, como o poder sandador de minerais e plantas. Machiavelli escribe sobre as virtudes dos pr\u00edncipes, que eran os poderes e funci\u00f3ns que ti\u00f1an que ver co goberno. A ra\u00edz latina de virtude tam\u00e9n se asocia \u00e1 masculinidade (como en viril), e iso entronca co que Machiavelli afirma en relaci\u00f3n ao pr\u00edncipe e ao Estado, no que en certos casos virtude se utiliza como sin\u00f3nimo de \u00e9xito e define un Estado que debe ser admirado e imitado.\nParte da argumentaci\u00f3n de Machiavelli c\u00e9ntrase en que un gobernante non pode verse limitado pola moralidade, sen\u00f3n que debe facer todo o necesario para garantir a s\u00faa propia gloria e o \u00e9xito do Estado que goberna, unha postura que logo se co\u00f1ecer\u00eda como realismo. Non obstante, segundo Machiavelli, o fin non xustifica os medios en todos os casos. Hai alg\u00fans medios que o pr\u00edncipe sabio debe evitar, pois a\u00ednda que lle poidan axudar a obter os seus fins, tam\u00e9n poden conducilo a futuros perigos. Os medios que han de evitarse son aqueles que poden facer que o pobo odie o seu pr\u00edncipe. Poden amalo ou temelo, ou, preferiblemente, ambas as d\u00faas cousas afirma Machiavelli, a\u00ednda que \u00e9 m\u00e1is importante que o pr\u00edncipe sexa temido que amado. Pero o pobo non debe odialo, porque \u00e9 moi probable que ese odio conduza a unha rebeli\u00f3n. Ademais, un pr\u00edncipe que maltrata innecesariamente o seu pobo \u00e9 merecedor de desprezo: ha de ter reputaci\u00f3n de ser compasivo, non cruel. Isto pode implicar que, en ocasi\u00f3ns, se castigue duramente uns poucos para lograr unha orde social xeral que beneficie a m\u00e1is persoas a longo prazo.\nNos casos que Machiavelli afirma que o fin xustifica os medios, esta norma s\u00f3 \u00e9 aplicable aos pr\u00edncipes. A conduta adecuada para os cidad\u00e1ns do Estado nunca \u00e9 a mesma que para o pr\u00edncipe. Non obstante, mesmo no caso de cidad\u00e1ns normais, Machiavelli desde\u00f1a a moralidade cristi\u00e1 convencional, \u00e1 que considera d\u00e9bil e inadecuada para unha cidade forte.\nPr\u00edncipe ou rep\u00fablica.\nExisten motivos para sospeitar que \"O pr\u00edncipe\" non recolle a opini\u00f3n persoal de Machiavelli. Quizais a disparidade m\u00e1is importante \u00e9 a que se encontra entre as ideas que cont\u00e9n este texto e as que manifesta na s\u00faa outra obra fundamental, \"Discursos sobre a primeira d\u00e9cada de Tito Livio\". Nos \"Discursos\", Machiavelli afirma que a rep\u00fablica \u00e9 o r\u00e9xime ideal e que deber\u00eda institu\u00edrse sempre que exista, ou poida establecerse, un grao razoable de igualdade. O principado s\u00f3 \u00e9 adecuado cando non existe igualdade nin pode ser instaurada nun Estado. Non obstante, pode tam\u00e9n argumentarse que \"O pr\u00edncipe\" presenta as verdadeiras ideas de Machiavelli respecto a como se debe gobernar nese caso; se o principiado \u00e9, en ocasi\u00f3ns, un mal necesario, debe gobernarse do mellor xeito posible. Ademais, Machiavelli cr\u00eda que Florencia estaba inmersa en tal axitaci\u00f3n pol\u00edtica que necesitaba dun gobernante forte para levala a bo porto.\nAgradar aos lectores.\nOutro motivo polo que debemos tratar o contido \"O pr\u00edncipe\" con cautela \u00e9 que Machiavelli o escribiu para congraciarse cos M\u00e9dici. Non obstante, tam\u00e9n dedicou os \"Discursos\" a varios membros do goberno republicano de Florencia. Poder\u00eda argumentarse, pois, que Machiavelli escrib\u00eda o que as persoas \u00e1s cales dedicaba a s\u00faa obra quer\u00edan ler. Por\u00e9n,\"O pr\u00edncipe\" cont\u00e9n gran parte do que se cre eran as verdadeiras crenzas de Machiavelli, como a necesidade dunha milicia cidad\u00e1 para non depender de mercenarios. O problema reside en saber discernir que partes reflicten as s\u00faas crenzas e cales non. Resulta tentador separalas en funci\u00f3n do ben que encaixan coa ideolox\u00eda do lector obxectivo, pero \u00e9 pouco probable que o resultado fose acertado. Tam\u00e9n se suxeriu que Machiavelli pretend\u00eda escribir unha s\u00e1tira e que o seu verdadeiro p\u00fablico obxectivo eran os republicanos, non a elite no poder. Esta idea bas\u00e9ase en que Machiavelli non o escribiu en lat\u00edn, a lingua da elite, sen\u00f3n en italiano, a lingua do pobo. Certamente, en ocasi\u00f3ns \"O pr\u00edncipe\" lese como unha s\u00e1tira, coma se se esperase que o lector chegase \u00e1 conclusi\u00f3n de que se \u00e9 as\u00ed como debe comportarse un pr\u00edncipe, hai que evitar custe o que custe ser gobernado por un. Se Machiavelli satirizaba tam\u00e9n a idea de que o fin xustifica os medios, o obxectivo deste breve e enganosamente sinxela obra \u00e9 moito m\u00e1is enigm\u00e1tico do que caber\u00eda pensar nun principio."}
{"id": "17064", "revid": "879", "url": "https://gl.wikipedia.org/wiki?curid=17064", "title": "Maquiavelo", "text": ""}
{"id": "17065", "revid": "85894", "url": "https://gl.wikipedia.org/wiki?curid=17065", "title": "Enxe\u00f1ar\u00eda de software", "text": "Enxe\u00f1ar\u00eda de software \u00e9 unha \u00e1rea do co\u00f1ecemento orientada \u00e1 especificaci\u00f3n, desenvolvemento e mantemento de sistemas de \"software\" aplicando tecnolox\u00edas e pr\u00e1cticas de ciencia da computaci\u00f3n, xesti\u00f3n de proxectos e outras disciplinas, considerando produtividade e calidade.\nActualmente, estas tecnolox\u00edas e pr\u00e1cticas engloban linguaxes de programaci\u00f3n, bases de datos, ferramentas, plataformas, bibliotecas, patr\u00f3ns e procesos.\nOs fundamentos cient\u00edficos para a enxe\u00f1ar\u00eda de software comprenden o uso de modelos abstractos e precisos que permiten ao enxe\u00f1eiro especificar, proxectar, po\u00f1er en funcionamento e manter sistemas de software, avaliando e garantindo as s\u00faas calidades. Ademais disto, a enxe\u00f1ar\u00eda de software debe ofrecer mecanismos para planificar e xestionar o proceso de desenvolvemento.\nA enxe\u00f1ar\u00eda do software est\u00e1 composta por tres elementos:\nHistoria.\nA enxe\u00f1ar\u00eda de software (ES) xurdiu a mediados dos anos setenta nunha tentativa de tratar coa crise do software e dar un tratamento de enxe\u00f1ar\u00eda (m\u00e1is sistem\u00e1tico e controlado) ao desenvolvemento de sistemas de software complexos. Un sistema de software complexo caracter\u00edzase por un conxunto de compo\u00f1entes abstractos de software (estruturas de datos e algoritmos) encapsulados na forma de procedementos, funci\u00f3ns, m\u00f3dulos, obxectos ou axentes interconectados entre si, compondo a arquitectura do software, que deber\u00e1n ser executados en sistemas computacionais.\nDefinici\u00f3n.\nSegundo Fritz Bauer, a enxe\u00f1ar\u00eda de software \u00e9 \"a creaci\u00f3n e a utilizaci\u00f3n de s\u00f3lidos principios de enxe\u00f1ar\u00eda a fin de obter software de maneira econ\u00f3mica, que sexa fiable e que traballe eficientemente en m\u00e1quinas reais\". O propio significado de enxe\u00f1ar\u00eda xa trae os conceptos de creaci\u00f3n, construci\u00f3n, an\u00e1lise, desenvolvemento e mantemento.\nA enxe\u00f1ar\u00eda de software conc\u00e9ntrase nos aspectos pr\u00e1cticos da produci\u00f3n dun sistema de \"software\", mentres que a ciencia da computaci\u00f3n estuda os fundamentos te\u00f3ricos dos aspectos computacionais.\nA enxe\u00f1ar\u00eda de sistemas \u00e9 unha \u00e1rea m\u00e1is ampla por tratar de todos os aspectos de sistemas baseados en computadores, inclu\u00edndo \"hardware\" e enxe\u00f1ar\u00eda de procesos, ademais do software.\nDito doutro modo, a enxe\u00f1ar\u00eda do software trata sistematicamente t\u00f3dalas fases do ciclo de vida do software.\nProduci\u00f3n de software.\nA produci\u00f3n de software \u00e9 o conxunto coherente de pr\u00e1cticas que leva a crear software. Normalmente div\u00eddese nunhas fases de especificaci\u00f3n, dese\u00f1o de proxecto, desenvolvemento e testaxe, a\u00ednda que en funci\u00f3n dos proxectos e das metodolox\u00edas estas fases poden ser m\u00e1is complexas ou mesmo desaparecer. Nos proxectos de software interve\u00f1en ferramentas, persoas e m\u00e9todos.\nHai distintos modelos de produci\u00f3n de software:\nModelos de madurez.\nOs modelos de madurez xurdiron para avaliar a calidade dos procesos de software nunha organizaci\u00f3n (empresa ou instituci\u00f3n). O m\u00e1is co\u00f1ecido \u00e9 o \"Capability Maturity Model Integration\" (CMMI), do Software Engineering Institute (SEI).\nXesti\u00f3n de proxectos.\nA xesti\u00f3n de proxectos oc\u00fapase de entregar o produto de software no prazo e conforme os requisitos establecidos, tendo en conta sempre as limitaci\u00f3ns de orzamento e tempo. O obxectivo \u00e9 \"facer o produto apropiado, de xeito correcto, e xestionado de forma axeitada\", \u00e9 dicir, que importa tanto o resultado, como a forma de execuci\u00f3n, coma a calidade da metodolox\u00eda da xesti\u00f3n do proxecto.\nA xesti\u00f3n de proxectos de software caracter\u00edzase, a diferenza da xesti\u00f3n de proxectos noutras industrias, por tratar sobre un produto intanxible, moi flexible e cun proceso de desenvolvemento con baixa estandarizaci\u00f3n.\nDependendo da metodolox\u00eda que se siga, as fases destes proxectos chamaranse de xeitos diferentes, pero habitualmente tr\u00e1tase de:\nDentro da planificaci\u00f3n incl\u00faese a organizaci\u00f3n do proxecto, \u00e9 dicir, a composici\u00f3n e estruturaci\u00f3n do equipo, inclu\u00edndo a definici\u00f3n de responsabilidades, a estruturaci\u00f3n de tarefas, a elaboraci\u00f3n dun cronograma, a orzamentaci\u00f3n e a an\u00e1lise de riscos. Como calquera outro tipo de proxecto, nos proxectos de software a produtividade non \u00e9 lineal en relaci\u00f3n ao tama\u00f1o do equipo, e o aumento de produtividade non \u00e9 inmediato logo do aumento do equipo, por mor dos custos de aprendizaxe. A especializaci\u00f3n dos proxectos (linguaxes, metodolox\u00edas) fai que estes custos de aprendizaxe sexan maiores en software ca noutros campos.\nUnha vez resolta a planificaci\u00f3n, a xesti\u00f3n dun proxecto de software oc\u00fapase da vixilancia da execuci\u00f3n do proceso do desenvolvemento do software. Ese proceso pode referirse ao ciclo de vida do produto, desde que se publica ata que se retira do mercado, ou a subprocesos.\nA especificaci\u00f3n \u00e9 a fase en que se concibe o produto e cando se enuncian os requisitos que debe ter o software. Os requisitos poden ser funcionais (ou non funcionais), de usuario (solicitados polo cliente) ou de sistema (necesarios pola estrutura da programaci\u00f3n) etc. \u00c9 com\u00fan que o cliente non saiba o que realmente necesita, que as s\u00faas necesidades muden ao longo do proceso de desenvolvemento e que haxa problemas na comunicaci\u00f3n. Todos eses factores vense agravados pola intanxibilidade do software, e pola imprevisibilidade dos custos de cada requisito.\nA fase de dese\u00f1o e implementaci\u00f3n \u00e9 cando se dese\u00f1a e se desenvolve o software.Incl\u00fae acttividades como o dese\u00f1o da arquitectura, o dese\u00f1o das bases de datos e das interfaces gr\u00e1ficas, loxicamente a escriutura do c\u00f3digo (a programaci\u00f3n), pero tam\u00e9n a integraci\u00f3n das funcionalidades, e mais a documentaci\u00f3n.\nAs fases div\u00eddense \u00e1 s\u00faa vez en actividades, que son agrupaci\u00f3ns de tarefas relacionadas entre si. As tarefas son os pasos pequenos e manexables do proxecto, onde se fai o traballo. Algunhas destas tarefas te\u00f1en interdependencias, \u00e9 dicir, que a execuci\u00f3n dunha tarefa depende da execuci\u00f3n doutra.\nAs tarefas tam\u00e9n se relacionan cos roles, \u00e9 dicir, a espec\u00edfica responsabilidade dunha persoa das que forman o equipo. O resultado dunha tarefa \u00e9 un \"produto de traballo\", que \u00e1 s\u00faa vez pode ser o input doutra tarefa. Unha tarefa consome un recurso, que pode ser tempo, tecnolox\u00eda, co\u00f1ecemento, cartos ou persoas.\nA diminuci\u00f3n de calidade para acelerar o desenvolvemento prexudica sempre a produtividade futura.\nModelaxe.\nA abstracci\u00f3n do sistema de software a trav\u00e9s de modelos que o describen \u00e9 un poderoso instrumento para o entendemento e comunicaci\u00f3n do produto final a desenvolver.\nA maior dificultade nesta actividade est\u00e1 no equilibrio (\"tradeoff\") entre simplicidade (favorecendo a comunicaci\u00f3n) e a complexidade (favorecendo a precisi\u00f3n) do modelo.\n\u00c9 com\u00fan a utilizaci\u00f3n de linguaxes para modelaxe como UML.\nTecnolox\u00edas e pr\u00e1cticas.\nA enxe\u00f1ar\u00eda de software aborda unha serie de pr\u00e1cticas e tecnolox\u00edas, principalmente estudadas pola ciencia da computaci\u00f3n, enfocando o seu impacto na produtividade e calidade de software. Destacan o estudo de linguaxe de programaci\u00f3n, bancos de datos e paradigmas de programaci\u00f3n, como:\nFerramentas.\nOutro punto importante \u00e9 o uso de ferramentas CASE (do ingl\u00e9s \"Computer-Aided Software Engineering\"). Esa clasificaci\u00f3n abrangue toda ferramenta baseada en computadores que auxilian actividades de enxe\u00f1ar\u00eda de software, desde a an\u00e1lise de requisitos e modelaxe ata programaci\u00f3n e probas.\nOs ambientes de desenvolvemento integrado (IDEs) te\u00f1en maior importancia e soportan:"}
{"id": "17066", "revid": "22570", "url": "https://gl.wikipedia.org/wiki?curid=17066", "title": "Epinicio", "text": "Na Grecia Cl\u00e1sica, o epinicio (\u1f10\u03c0\u03af\u03bd\u03b9\u03ba\u03bf\u03b9 / \"epinikoi\", \"sobre a vitoria\") era un canto coral destinado \u00e1 celebraci\u00f3n dos vencedores en xogos deportivos. Era acompa\u00f1ado en xeral pola c\u00edtara e/ou polo aulos e era de extensi\u00f3n maior que as composici\u00f3ns de l\u00edrica mon\u00f3dica. Exist\u00edan dous tipos:\nA estrutura b\u00e1sica consist\u00eda en grupos de tres estrofas e as partes eran m\u00e1is ou menos as seguintes:\nSegundo a tradici\u00f3n, o epinicio foi \"inventado\" por Sim\u00f3nides de Ceos. Os compositores m\u00e1is c\u00e9lebres foron P\u00edndaro e Baqu\u00edlides. Eur\u00edpides compuxo un para Alcibiades."}
{"id": "17067", "revid": "25871", "url": "https://gl.wikipedia.org/wiki?curid=17067", "title": "PHP", "text": "PHP era orixinalmente o acr\u00f3nimo de \"Personal Home Pages\" (\"P\u00e1xina web persoal\") e posteriormente o acr\u00f3nimo recursivo de \"PHP Hypertext Preprocesor\" (Pre-procesador de Hipertexto PHP). PHP \u00e9 unha linguaxe de programaci\u00f3n de computadores interpretada, libre e moi utilizada para xerar contido din\u00e1mico na Web.\nA linguaxe apareceu no ano 1994, como un subconxunto de scripts en Perl creados por Rasmus Lerdof. Coas adici\u00f3ns de Zeev Suraski e Andi Gutmans, dous programadores israelitas pertencentes ao Technion, o instituto israelita de tecnolox\u00eda, que reescribiron o parser, foi lanzada en 1997 como PHP 3, primeira versi\u00f3n est\u00e1bel e parecida \u00e1 linguaxe actual. En maio de 2000 f\u00edxose p\u00fablica a versi\u00f3n 4, e en xullo de 2004, a versi\u00f3n 5.\nCaracter\u00edsticas.\nTr\u00e1tase dunha linguaxe extremamente modularizada, o que a fai ideal para a s\u00faa instalaci\u00f3n e uso en servidores web. \u00c9 moi parecida, en tipos de dados, sintaxe e mesmo funci\u00f3ns, \u00e1 linguaxe C. e \u00e1 C++. (A partir da versi\u00f3n 5, inclusive, PHP conta cun suporte maior \u00e1 orientaci\u00f3n a obxectos.) Pode ser, dependendo da configuraci\u00f3n do servidor, embutida no c\u00f3digo HTML. Ademais diso, dest\u00e1case a extrema facilidade con que PHP \u00e9 lida por servidores de base de datos, como MySQL, Microsoft SQL Server e Oracle.\nExisten versi\u00f3ns do PHP dispo\u00f1\u00edbeis para ambientes Windows e Linux. A Wikipedia funciona sobre un software enteiramente escrito en PHP, usando bases de datos MySQL ou MediaWiki.\nConstru\u00edr unha p\u00e1xina din\u00e1mica baseada en bases de dados \u00e9 sinxelo con PHP, xa que este fornece soporte a un gran n\u00famero de bases de datos: Oracle, Sybase, PostgreSQL, InterBase, MySQL, SQLite, MSQL etc, podendo abstraer o Banco coa biblioteca ADOdb, entre outras.\nPHP d\u00e1 soporte aos protocolos IMAP, SNMP, NNTP, POP3, HTTP, LDAP, XML-RPC, SOAP. \u00c9 pos\u00edbel abrir sockets e interactuar con outros protocolos, e as bibliotecas de terceiros expanden a\u00ednda m\u00e1is estas funcionalidades.\n\u00c9 moi frecuente a creaci\u00f3n de sitios web utilizando o sistema operativo Linux, o servidor web Apache, a base de datos MySQL e a linguaxe de gui\u00f3ns PHP, nunha combinaci\u00f3n co\u00f1ecida polo acr\u00f3nimo LAMP. Se en vez de Linux se emprega Windows, f\u00e1lase de WAMP.\nHistoria.\nFoi orixinalmente dese\u00f1ado en Perl, coa base na escritura dun grupo de CGI binarios escritos na linguaxe C polo programador dan\u00e9s-canadense Rasmus Lerdorf no ano 1994 para mostrar o seu curr\u00edculum v\u00edtae e gardar certos datos, coma a cantidade de tr\u00e1fico que a s\u00faa p\u00e1xina web recib\u00eda. O 8 de xu\u00f1o do 1995 foi publicado \"Personal Home Page Tools\" despois de que Lerdorf o combinara co seu propio \"Form Interpreter\" para crear PHP/FI.\nDous programadores israel\u00eds do Technion, Zeev Suraski e Andi Gutmans, reescribiron o analizador sint\u00e1ctico (\"parser\" en ingl\u00e9s) no ano 1997 e crearon a base do PHP3, cambiando o nome da linguaxe \u00e1 forma actual. Inmediatamente comezaron experimentaci\u00f3ns p\u00fablicas de PHP3 e foi publicado oficialmente en xu\u00f1o de 1998.\nPara 1999, Suraski e Gutmans reescribiron o c\u00f3digo de PHP, producindo o que hoxe se co\u00f1ece como motor Zend. Tam\u00e9n fundaron Zend Technologies en Ramat Gan, Israel.\nEn maio de 2000 PHP 4 foi lanzado baixo o poder do motor Zend Engine 1.0. O d\u00eda 13 de xu\u00f1o de 2007 anunciouse a suspensi\u00f3n do soporte e desenvolvemento da versi\u00f3n 4 de PHP, a pesar do anunciado liberouse unha nova versi\u00f3n con melloras de seguridade, a 4.4.8 publicada o 13 de xaneiro do 2008 e posteriormente a versi\u00f3n 4.4.9 publicada o 7 de agosto do 2008. Segundo esta nova darase soporte a fallos cr\u00edticos ata o 9 de agosto de 2008.\nO 13 de xu\u00f1o de 2004, foi lanzado PHP 5, utilizando o motor Zend Engine 2.0 (o Zend Engine 2). Incl\u00fae todas as vantaxes de que prov\u00e9 o novo Zend Engine 2, como:\nExemplos de c\u00f3digo.\nAs li\u00f1as de c\u00f3digo php deben ir precedidas de &lt;?php e finalizadas con ?&gt;.\n&lt;?php\n phpinfo();\n&lt;?php\n echo date('d/m/Y');"}
{"id": "17068", "revid": "23204", "url": "https://gl.wikipedia.org/wiki?curid=17068", "title": "Homo", "text": "Homo \u00e9 o x\u00e9nero de hom\u00ednidos que incl\u00fae os humanos modernos. Est\u00edmase que ten unha antig\u00fcidade de entre 2,4 e 1,6 mill\u00f3ns de anos. Todas as especies, ag\u00e1s \"Homo sapiens\", est\u00e1n extinguidas. A \u00faltima das especies relacionadas en desaparecer foi \"Homo neanderthalensis\" hai 30.000 anos, a\u00ednda que descubrimentos recentes suxiren que o \"Homo floresiensis\" desapareceu hai 12.000 anos.\nO termo \u00fasase para designar os humanos desde que Carl von Linn\u00e9 llo asignara en 1758\nEn relaci\u00f3n aos \"Australopithecus\", xa as primeiras especies do x\u00e9nero \"Homo\" foron moito m\u00e1is omn\u00edvoras, con dentes m\u00e1is pequenos e a cara menos prominente e asociados a eles nos rexistros f\u00f3siles at\u00f3panse restos de \u00f3sos e pedras traballados. Os machos \"Homo\" son entre un 15 e un 20% m\u00e1is corpulentos que as femias, a diferenza dos \"Australopithecus\" nos que o dimorfismo sexual era moito m\u00e1is acusado, o que poder\u00eda indicar que os machos non ti\u00f1an que competir polas femias, sen\u00f3n que dentro do grupo hab\u00eda unha complexa rede de relaci\u00f3ns sociais e de cooperaci\u00f3n propios dunha sociedade de cazadores-colleitadores."}
{"id": "17069", "revid": "5863", "url": "https://gl.wikipedia.org/wiki?curid=17069", "title": "Jean Renoir", "text": "Jean Renoir, nado o 15 de setembro de 1894 en Par\u00eds e finado o 12 de febreiro de 1979 en Beverly Hills (California), foi un cineasta, produtor e actor franc\u00e9s.\nTraxectoria.\nJean Renoir foi o segundo fillo do pintor impresionista Pierre-Auguste Renoir e de Aline Victorine Charigot.\nOs seus filmes, moito tempo incomprendidos e subestimados, aparecen hoxe como tendo marcado profundamente as mutaci\u00f3ns do cinema franc\u00e9s entre 1930 e 1950, antes de abrir a porta para a Nouvelle Vague do cinema franc\u00e9s. Fran\u00e7ois Truffaut foi particularmente influenciado por Jean Renoir."}
{"id": "17070", "revid": "109216", "url": "https://gl.wikipedia.org/wiki?curid=17070", "title": "Laetoli", "text": "Laetoli \u00e9 un sitio paleontol\u00f3xico que se localiza a 45\u00a0km ao suroeste da garganta de Olduvai, en Tanzania, pr\u00f3ximo ao Parque Nacional do Serengeti.\nEn 1978 Mary Leakey atopou pisadas de hom\u00ednidos dunha antig\u00fcidade de 3,7 mill\u00f3ns de anos. Tres hom\u00ednidos cami\u00f1aran cara o norte, e deixaran cos seus p\u00e9s pisadas moi ben definidas na cinsa volc\u00e1nica, que por mor da chuvia se convertera en lama, procedente dunha das erupci\u00f3ns do volc\u00e1n Sadiman, situado a vinte quil\u00f3metros. Dous hom\u00ednidos \u00edan por diante e outro segu\u00edaos pisando nas s\u00faas pegadas, polo que \u00e1s veces se fai dif\u00edcil seguir o seu trazado. As pisadas demostran que cami\u00f1aban erguidos habitualmente, de igual xeito a como o fai un humano moderno. O segundo hom\u00ednido \u00e9 moito m\u00e1is pequeno, seguramente unha femia ou unha cr\u00eda.\nNo mesmo sitio descubr\u00edronse restos de mand\u00edbulas e dentes, presumiblemente de \"Australopithecus afarensis\". Tam\u00e9n se descubriron pisadas doutras vinte especies animais: hienas, babu\u00ednos, xabar\u00eds, xirafas, gacelas, rinocerontes etc."}
{"id": "17071", "revid": "89787", "url": "https://gl.wikipedia.org/wiki?curid=17071", "title": "Guy de Maupassant", "text": "Guy de Maupassant, nado en Dieppe o 5 de agosto de 1850 e finado en Par\u00eds o 6 de xullo de 1893, foi un escritor franc\u00e9s con predilecci\u00f3n para situaci\u00f3ns psicol\u00f3xicas e de cr\u00edtica social con t\u00e9cnica naturalista.\nTraxectoria.\nA pesar de que provi\u00f1a dunha familia de pequenos arist\u00f3cratas librepensadores, recibiu unha educaci\u00f3n relixiosa; en 1868 provocou a s\u00faa expulsi\u00f3n do seminario, onde ingresara aos trece anos, e ao ano seguinte iniciou en Par\u00eds os seus estudos de dereito, interrompidos pola guerra franco-prusiana e que retomou en 1871. En 1879 o seu pai logrou que ingresase no ministerio de Instruci\u00f3n P\u00fablica, que pronto abandonou para dedicarse \u00e1 literatura, por consello do seu grande mestre e amigo Gustave Flaubert. Este introduciuno no c\u00edrculo de escritores da \u00e9poca, como \u00c9mile Zola, Ivan Turgenev, Edmond Goncourt e Henry James.\nAl\u00e9n de novelas e pezas de teatro, Maupassant escribiu 300 contos, sendo todos obras de gran valor. Destacan, entre os mais famosos, \"Bel Ami\", \"Mademoiselle Fifi\" e \"B\u00f3la de sebo\". \"A Pensi\u00f3n Tellier\" e \"O Horl\u00e1\" poden ser considerados os seus contos m\u00e1is significativos. Faleceu no manicomio aos 39 anos ap\u00f3s tentativa de suicidio por perturbaci\u00f3ns causadas pola s\u00edfilis que o atormentou por m\u00e1is dunha d\u00e9cada.\nFoi as\u00ed mesmo prologuista dalg\u00fans autores contempor\u00e1neos seus, como por exemplo Claude Godard d'Aucourt.\nObra.\nParte da s\u00faa narrativa est\u00e1 traducida ao galego:"}
{"id": "17073", "revid": "101", "url": "https://gl.wikipedia.org/wiki?curid=17073", "title": "Donar", "text": ""}
{"id": "17074", "revid": "25871", "url": "https://gl.wikipedia.org/wiki?curid=17074", "title": "Venus (hom\u00f3nimos)", "text": ""}
{"id": "17076", "revid": "42282", "url": "https://gl.wikipedia.org/wiki?curid=17076", "title": "Mart\u00edn Codax", "text": "Mart\u00edn Codax ou Codaz foi un poeta galego, posiblemente un xograr que viviu entre o s\u00e9culo XIII e o s\u00e9culo XIV. No ano 1998 dedic\u00f3uselle o D\u00eda das Letras Galegas xunto con Johan de Cangas e Mendinho.\nVida.\nA s\u00faa orixe non est\u00e1 clara, o xograr procede probabelmente de Vigo, xa que hai numerosas referencias a esta cidade nas s\u00faas composici\u00f3ns. Viviu entre a segunda metade do s\u00e9culo XIII e comezos do s\u00e9culo XIV. Non hai moitos datos sobre a s\u00faa identidade. \nObra.\nD\u00faas son as caracter\u00edsticas m\u00e1is importantes de Mart\u00edn Codax: por un lado, a s\u00faa inspiraci\u00f3n fortemente orixinal, m\u00e1is pr\u00f3xima \u00e1 realidade do amor vulgar, e por outra banda o feito de que as s\u00faas composici\u00f3ns, ademais de seren recollidas no \"Cancioneiro da Biblioteca Nacional\" (B) de Lisboa \u2014ou \"Cancioneiro Colocci-Brancuti\"\u2014 e no \"Cancioneiro da Biblioteca Vaticana\" (V), foran recollidas no Pergami\u00f1o Vindel, o que d\u00e1 a posibilidade de acceder \u00e1s m\u00fasicas, supostamente orixinais, dos seus creadores.\nOs poemas de Mart\u00edn Codax que figuran no pergami\u00f1o son os seguintes (sen t\u00edtulo, c\u00edtanse polo seu primeiro verso):\nNo pergami\u00f1o Vindel cons\u00e9rvase tam\u00e9n a notaci\u00f3n musical destas cantigas, de maneira bastante excepcional porque case toda a notaci\u00f3n musical da l\u00edrica trobadoresca non se conservou -no Cancioneiro da Ajuda aparece o sitio para a notaci\u00f3n musical, mais est\u00e1 en branco-. Existe outro pergami\u00f1o que tam\u00e9n conserva a notaci\u00f3n musical: o pergami\u00f1o Sharrer (T).\nO \"corpus\" literario atribu\u00eddo lim\u00edtase, xa que logo, a sete cantigas de amigo que figuran nos cancioneiros da l\u00edrica galego-portuguesa e no pergami\u00f1o Vindel, no cal se concreta o nome do autor das composici\u00f3ns. A descuberta deste pergami\u00f1o debeuse ao azar: ocorreu cando Pedro Vindel, a principios do s\u00e9culo XX, o encontrou na s\u00faa biblioteca, e achouno servindo de forro a un exemplar do \"De officiis\" de Cicer\u00f3n.\nExiste un grupo de m\u00fasica antiga chamado Mart\u00edn C\u00f3dax que interpreta m\u00fasica medieval e do Renacemento e que te\u00f1en na s\u00faa discograf\u00eda cantigas de escarnio, \"Cantigas de Santa Mar\u00eda\" e, como se deduce polo nome do grupo, cantigas de Mart\u00edn C\u00f3dax. Ademais, como se pode comprobar m\u00e1is abaixo, a m\u00fasica de Codax foi interpretada numerosas veces (algunhas versi\u00f3ns con instrumentos medievais e outras con modernos) por grupos musicais de distinta nacionalidade.\nAn\u00e1lise.\nOs versos agr\u00fapanse en d\u00edsticos coa mesma m\u00e9trica, bardante a cantiga n\u00famero VI na que alternan versos heptas\u00edlabos e octos\u00edlabos.\nO resto das composici\u00f3ns pos\u00faen versos hexas\u00edlabos, heptas\u00edlabos, decas\u00edlabos e tridecas\u00edlabos, ag\u00e1s no refr\u00e1n. Os pareados presentan unha rima consonante; o mesmo ocorre coa rima aguda da cantiga VII; un chisco m\u00e1is art\u00edsticas son as asonancias da cantiga IV.\nDiscograf\u00eda.\nA seguinte discograf\u00eda est\u00e1 ordenada por ano de gravaci\u00f3n, pero a referencia \u00e9 a da edici\u00f3n m\u00e1is recente en CD. Nos casos en que non exista edici\u00f3n en CD, informase da correspondente edici\u00f3n en disco de vinilo. Non se incl\u00faen as recompilaci\u00f3ns, s\u00f3 os discos orixinais.\nOs discos separ\u00e1ronse en dous grupos: aqueles que conte\u00f1en as sete cantigas ou polo menos as seis con m\u00fasica e aqueles que conte\u00f1en unha selecci\u00f3n parcial delas."}
{"id": "17077", "revid": "98629", "url": "https://gl.wikipedia.org/wiki?curid=17077", "title": "Pergami\u00f1o", "text": "Pergami\u00f1o ou pergameo (do grego \"pergam\u00e9ne\" e do lat\u00edn \"pergamina\" ou \"pergamena\") \u00e9 o nome dado a unha pel de animal, xeralmente de cabra, carneiro, cordeiro ou ovella, preparada para escribir nela. Designa tam\u00e9n o documento escrito nesa pel. Foi largamente utilizado na antig\u00fcidade occidental, en especial na Idade Media, at\u00e9 a difusi\u00f3n do papel, invenci\u00f3n chinesa.\nA orixe deste nome ven da cidade de P\u00e9rgamo, onde exist\u00eda unha grande produtividade de elevada calidade do pergami\u00f1o, mais realmente a existencia deste material rem\u00f3ntase a dous milenios antes de Cristo (cando P\u00e9rgamo a\u00ednda non exist\u00eda).\nProceso de fabricaci\u00f3n.\nA pel da res (ovella, xato ou cabra) som\u00e9rxese nunha soluci\u00f3n de cal para poder raspala e quitar a la adecuadamente. A continuaci\u00f3n r\u00e1spase at\u00e9 que quede igualada por ambas as caras. Finalmente, e coa axuda de pos de pedra p\u00f3mez, desg\u00e1stase at\u00e9 que queda lista para o seu uso. Cando a pel se extrae dun animal vello, o resultado \u00e9 un pergami\u00f1o de boa calidade pero m\u00e1is basto. En cambio, se o animal \u00e9 novo, obtense un pergami\u00f1o moito m\u00e1is fino chamado vitela. O pergami\u00f1o m\u00e1is basto acost\u00famase utilizar para facer tambores, pandeiretas e similares.\nExiste un pergami\u00f1o fabricado na actualidade chamado \u2018papel de pergami\u00f1o\u2019, que se usa entre outras cosas para facer pantallas de l\u00e1mpadas e manualidades. Fabr\u00edcase co papel ordinario, somerxido nunha soluci\u00f3n de d\u00faas partes de \u00e1cido sulf\u00farico concentrado por unha parte de auga. Despois duns segundos nesta soluci\u00f3n, neutral\u00edzase o \u00e1cido.\nUtilizaci\u00f3n do pergami\u00f1o.\nOs pergami\u00f1os m\u00e1is antigos proceden de Exipto e te\u00f1en 4.000 anos. S\u00e1bese que se utilizaba en Babilonia e Fenicia. Os xudeus deb\u00edan utilizalo para copiar a Lei. Her\u00f3doto afirma que o seu uso en Grecia foi substitu\u00eddo polo papiro e en Roma hai moitas referencias \u00e1 s\u00faa utilizaci\u00f3n.\nO uso do pergami\u00f1o estendeuse desde fins do s\u00e9culo I para a copia de libros cando estes pasaron a publicarse en forma de c\u00f3dices. O pergami\u00f1o existente m\u00e1is antigo \u00e9 de finais do s\u00e9culo I e cont\u00e9n un fragmento de \"De bellis macedonicis\". Os mosteiros cristi\u00e1ns manti\u00f1an bibliotecas de pergami\u00f1os no per\u00edodo medieval, onde monxes letrados se dedicaban \u00e1 copia de manuscritos, deb\u00e9ndose a esa actividade a sobrevivencia e divulgaci\u00f3n de textos cl\u00e1sicos da cultura grega e latina en Occidente."}
{"id": "17078", "revid": "98629", "url": "https://gl.wikipedia.org/wiki?curid=17078", "title": "P\u00e9rgamo", "text": "A antiga cidade de P\u00e9rgamo (en , \"to Pergamon\", ou , \"h\u0113 Pergamos\") estaba situada no noroeste de Asia Menor (actual Turqu\u00eda), a 30\u00a0km da costa do mar Exeo e fronte \u00e1 illa de Lesbos, na rexi\u00f3n chamada Misia. As s\u00faas ru\u00ednas rodean a actual cidade de Bergama, constru\u00edda sobre o que foi a parte baixa de P\u00e9rgamo. Existiu desde o s\u00e9culo -V, mais s\u00f3 no per\u00edodo helen\u00edstico foi importante por tornarse sede da dinast\u00eda at\u00e1lida. Posu\u00eda unha biblioteca de prestixio que perd\u00eda en importancia s\u00f3 coa Biblioteca de Alexandr\u00eda. En P\u00e9rgamo xurdiu o pergami\u00f1o .\nNo 2014, a Unesco elixiu a P\u00e9rgamo como Patrimonio da Humanidade.\nP\u00e9rgamo no mito.\nP\u00e9rgamo, remonta a s\u00faa fundaci\u00f3n a T\u00e9lefo, o fillo de Heracles, non se menciona nos mitos gregos nin na \u00e9pica dos per\u00edodos arcaico ou cl\u00e1sico. Por\u00e9n, no Ciclo troiano o mito de T\u00e9lefo xa est\u00e1 conectado coa \u00e1rea de Misia. Buscando \u00e1 s\u00faa nai, T\u00e9lefo visita Misia por consello dun or\u00e1culo. Al\u00ed conv\u00e9rtese en xenro ou fillo adoptivo de Teutrante e herda o seu reino de Teutrania, que abarca a zona entre P\u00e9rgamo e a desembocadura do Caico. T\u00e9lefo n\u00e9gase a participar na Guerra de Troia, pero o seu fillo Eur\u00edpilo loita ao lado dos troianos. Este material tratouse en varias traxedias, como \"Misi\" de Esquilo, \"Aleadae\" de S\u00f3focles e \"T\u00e9lefo\" e \"Auge\" de Eur\u00edpides, pero P\u00e9rgamo non parece ter desempe\u00f1ado ning\u00fan papel en ningunha delas. A adaptaci\u00f3n do mito non \u00e9 de todo sinxela.\nAs\u00ed, por unha banda, Eur\u00edpilo que debeu formar parte da li\u00f1a din\u00e1stica como consecuencia da apropiaci\u00f3n do mito, non foi mencionado no himno cantado na honra de T\u00e9lefo no Asclepiei\u00f3n. Se non, parece que non lle prestaron atenci\u00f3n. \nPero os P\u00e9rgamenes fixeron ofrendas a T\u00e9lefo e a tumba da s\u00faa nai Auge estaba localizada en P\u00e9rgamo preto do Caico. P\u00e9rgamo entrou as\u00ed no ciclo \u00e9pico troiano, dise que o seu gobernante era un Arcadiano que loitara con T\u00e9lfo contra Agamen\u00f3n cando desembarcou no Caico, confund\u00edndoa con Troia e comezou a arrasar a terra.\nA lenda di que a cidade de P\u00e9rgamo foi fundada por P\u00e9rgamos, fillo de Neopt\u00f3lemo e Andr\u00f3maca, todos eles personaxes da Guerra de Troia. No ano -560, a cidade pertenc\u00eda a Creso, rei de Lidia, e tempo despois pasou a depender de Ciro II de Persia. \nPor outra banda, a lenda di que a cidade de P\u00e9rgamo foi fundada por P\u00e9rgamos o de P\u00e9rgamo, o heroe ep\u00f3nimo da cidade. Tam\u00e9n pertenceu ao ciclo m\u00e1is amplo de mitos relacionados coa guerra de Troia como neto de Aquiles a trav\u00e9s do seu pai Neopt\u00f3lemo e de Eeti\u00f3n de Tebas a trav\u00e9s da s\u00faa nai Andr\u00f3maca (concubina de Neopt\u00f3lemo tras a morte de H\u00e9ctor de Troia). Coa s\u00faa nai, dic\u00edase que fuxiu a Misia onde matou o gobernante de Teutrania e deu o seu propio nome \u00e1 cidade. Al\u00ed constru\u00edu un heroon para a s\u00faa nai despois da s\u00faa morte. Nunha versi\u00f3n menos heroica, Grinos, fillo de Eur\u00edpilo, nomeou as\u00ed a cidade en agradecemento por un favor. Estas conexi\u00f3ns m\u00edticas parecen ser tard\u00edas e non est\u00e1n testemu\u00f1adas antes do s\u00e9culo III a.C. O papel de P\u00e9rgamo permaneceu subordinado, a\u00ednda que recibiu alg\u00fan culto. A partir da \u00e9poca romana, a s\u00faa imaxe aparece en moedas c\u00edvicas e dise que tivo un heroe na cidade. A\u00ednda as\u00ed, proporcionou unha ligaz\u00f3n m\u00e1is, deliberadamente elaborada, ao mundo da \u00e9pica hom\u00e9rica. Mitr\u00eddates VI foi considerado na cidade como un novo P\u00e9rgamo.\nPor\u00e9n, para os at\u00e1lidas, foi ao parecer a conexi\u00f3n xeneal\u00f3xica con Heracles o que era crucial, xa que todas as outras dinast\u00edas helen\u00edsticas estableceran desde hai tempo tales v\u00ednculos: os tolemaicos derivaron directamente de Heracles, os Antig\u00f3nidos inseriron a Heracles na s\u00faa \u00e1rbore xeneal\u00f3xica no reinado de Filipe V a finais do s\u00e9culo III a.C. como moi tarde, e os sel\u00e9ucidas afirmaron descender de Apolo. Todas estas afirmaci\u00f3ns derivan o seu significado de Alexandre o Grande, que afirmaba descender de Heracles, a trav\u00e9s do seu pai Filipe II.\nNa s\u00faa adaptaci\u00f3n construtiva do mito, os at\u00e1lidos mantiv\u00e9ronse dentro da tradici\u00f3n das outras dinast\u00edas helen\u00edsticas m\u00e1is antigas, que se lexitimaron a trav\u00e9s da descendencia divina e buscaron aumentar o seu propio prestixio. Os habitantes de P\u00e9rgamo seguiron o seu exemplo con entusiasmo e comezaron a chamarse \"Telephidai\" () e refer\u00edndose \u00e1 propia P\u00e9rgamo nos rexistros po\u00e9ticos como a \"cidade telef\u00f3na\" ().\nPer\u00edodo prehelen\u00edstico.\nO asentamento de P\u00e9rgamo p\u00f3dese detectar desde a Per\u00edodo arcaico, grazas a modestos achados arqueol\u00f3xicos, especialmente fragmentos de cer\u00e1mica importados do oeste, particularmente do leste de Grecia e Corinto, que datan do finais do s\u00e9culo VIII a. C.. Non se pode demostrar a habitaci\u00f3n anterior na Idade de Bronce, a\u00ednda que na zona circundante se atopan ferramentas de pedra da Idade de Bronce.\nA menci\u00f3n m\u00e1is antiga de P\u00e9rgamo nas fontes literarias procede da \"An\u00e1base\" de \"Xenofonte\", xa que a marcha dos Dez Mil baixo o mando de Xenofonte rematou en P\u00e9rgamo en 400/399 a.C. Xenofonte, que chama a cidade P\u00e9rgamo, entregou o resto das s\u00faas tropas gregas (uns 5.000 homes segundo Diodoro) a Tibr\u00f3n (fl. 400\u2013391 a. C.), que planeaba unha expedici\u00f3n contra os s\u00e1trapas persas Tissafernes e Pharnabazus, neste lugar en marzo do 399 a.C. Neste momento P\u00e9rgamo estaba en posesi\u00f3n da familia de Gongylos de Eretria, un grego favorable ao Imperio aquem\u00e9nida que se refuxiara en Asia Menor e obtivera o territorio de P\u00e9rgamo de Xerxes I, e Xenofonte foi acollido pola s\u00faa vi\u00fava Hellas.\nNo 362 a. C., Orontes, s\u00e1trapa de Misia, utilizou P\u00e9rgamo como base para unha revolta sen \u00e9xito contra o Imperio persa. Cando Alexandre o Grande venceu a Dar\u00edo III, rei dos persas, e dominou toda a Asia Menor, puxo como gobernadora da cidade a Barsine que era a vi\u00fava dun comandante persa de Rodas, foi cando P\u00e9rgamo e os seus arredores libr\u00e1ronse do control persa. Hai poucos vestixios da cidade prehelen\u00edstica, xa que no per\u00edodo seguinte o terreo foi profundamente modificado e a construci\u00f3n de amplos socalcos supuxo a eliminaci\u00f3n de case todas as estruturas anteriores. Partes do templo de Atenea, as\u00ed como os muros e cimentos do altar do santuario de Dem\u00e9ter, rem\u00f3ntanse ao s\u00e9culo IV.\nPer\u00edodo helen\u00edstico.\nLis\u00edmaco, rei de Tracia, tomou posesi\u00f3n no 301\u00a0a.C., e a cidade foi ampliada polo seu lugartenente Filetero. No 281 a.C., o reino de Tracia derrubouse e Filetero converteuse nun gobernante independente, fundando a dinast\u00eda At\u00e1lida. \nFiletero era macedonio, fillo de \u00c1talo e Boa. Servira \u00e1s ordes do xeneral de Alexandre o Grande, Ant\u00edgono I Mon\u00f3ftalmos, m\u00e1is tarde Lis\u00edmaco de Tracia nomeouno comandante para a zona de P\u00e9rgamo e f\u00edxolle responsable do erario que se gardaba na acr\u00f3pole. O seu mandato como gobernador durou dende o -283 at\u00e9 o -263, primeiro baixo as ordes de Lis\u00edmaco, despois \u00e1s de Seleuco I de Babilonia e Siria e por \u00faltimo como dirixente independente. Filetero non foi nomeado nunca rei pero foi o comezo dunha dinast\u00eda. A s\u00faa familia gobernou P\u00e9rgamo desde o 281 ata o 133 a.C.: Filetero 281\u2013263, Eumenes I 263\u2013241, Atalo I 241\u2013197, Eumenes II 197\u2013159, Atalo II 159\u2013138 e Atalo III 138\u2013133.\nNo ano -281, tivo lugar o enfrontamento entre Lis\u00edmaco e Seleuco I Nic\u00e1tor, no que perdeu a vida Lis\u00edmaco. Un pouco m\u00e1is tarde, xa no -280, Seleuco morreu asasinado e sucedeuno o seu fillo Ant\u00edoco I S\u00f3ter. Este cambio de rei foi aproveitado por Filetero para declarar independente todo o territorio de P\u00e9rgamo, o cal foi doado pois tivera moito tino de facerse co tesouro que custodiaba por encargo de Lis\u00edmaco. Deste xeito, P\u00e9rgamo e as localidades que depend\u00edan dela, deixou de formar parte do reino dos sel\u00e9ucidas. P\u00e9rgamo era unha cidade cosmopolita, un punto de encontro cultural do Imperio Romano, centro pag\u00e1n de deidades antigas.\nFiletero s\u00f3 controlaba P\u00e9rgamo e os seus arredores inmediatos, pero a cidade adquiriu moitos novos territorios baixo Eumenes I. En particular, despois da batalla de Sardis no 261 a.C. contra Ant\u00edoco I, Eumenes puido apropiarse da zona. ata a costa e alg\u00fan cami\u00f1o cara ao interior. A pesar deste aumento do seu dominio, Eumenes non tomou t\u00edtulo real. No 238 o seu sucesor Atalo I derrotou aos G\u00e1latas, a quen P\u00e9rgamo pagara tributo baixo Eumenes I. Despois, Atalo declarouse l\u00edder dun reino de P\u00e9rgamo totalmente independente.\nOs At\u00e1lidos convert\u00e9ronse nuns dos m\u00e1is leais partidarios de Roma no mundo helen\u00edstico. Atalo I aliouse con Roma contra Filipe V de Macedonia, durante a primeira e segunda Guerras de Macedonia. Na Guerra Romano-Sel\u00e9ucida, P\u00e9rgamo uniuse \u00e1 coalici\u00f3n dos romanos contra Antioco III, e foi recompensado con case todos os antigos dominios Sel\u00e9ucidas na Asia Menor coa Paz de Apamea no 188 a.C. Os territorios do reino alcanzaron as\u00ed a s\u00faa maior extensi\u00f3n. Eumenes II apoiou de novo a Roma na Terceira Guerra de Macedonia, pero os romanos escoitaron rumores de que levaba a cabo negociaci\u00f3ns secretas co seu opo\u00f1ente Perseo de Macedonia. Sobre esta base, Roma negou calquera recompensa a P\u00e9rgamo e intentou substitu\u00edr a Eumenes polo futuro Atalo II, quen se negou a cooperar. Estes incidentes cust\u00e1ronlle a P\u00e9rgamo o seu status privilexiado cos romanos, que non lle concederon m\u00e1is territorio.\nCon todo, baixo os irm\u00e1ns Eumenes II e \u00c1talo II, P\u00e9rgamo alcanzou o seu apoxeo e reconstru\u00eduse a unha escala monumental. Mantivo as mesmas dimensi\u00f3ns durante un longo intervalo despois da s\u00faa fundaci\u00f3n por Filetero, abarcando c. 21 ha.. Despois do 188\u00a0a.C. constru\u00eduse unha enorme muralla na cidade, de 4 km. de lonxitude e encerraba unha \u00e1rea de aproximadamente 90 ha. O obxectivo dos Atalidas era para crear unha segunda Atenas, un centro cultural e art\u00edstico do mundo grego. Remodelaron a s\u00faa Acr\u00f3pole despois da Acr\u00f3pole en Atenas, e a Biblioteca de P\u00e9rgamo era co\u00f1ecida como a segunda m\u00e1is grande s\u00f3 detr\u00e1s da Biblioteca de Alexandr\u00eda. P\u00e9rgamo tam\u00e9n foi un centro florecente para a produci\u00f3n de pergami\u00f1o, cuxo nome \u00e9 unha corrupci\u00f3n de \"pergamenos\", que significa \"de P\u00e9rgamo\". A pesar desta etimolox\u00eda, o pergami\u00f1o fora usado en Asia Menor moito antes do ascenso da cidade, a historia de que foi inventado polos P\u00e9rgamenes, para sortear o monopolio dos Ptolomeos na produci\u00f3n de papiros, non \u00e9 certa. \n Os documentos epigr\u00e1ficos que sobreviven mostran como os at\u00e1lidos apoiaron o crecemento das cidades enviando artes\u00e1ns expertos e remitindo impostos. Permitiron que as cidades gregas dos seus dominios mantiveran a s\u00faa independencia nominal, e enviaron agasallos a sitios culturais gregos como Delfos, Delos e Atenas. Os dous irm\u00e1ns Eumenes II e Atalo II mostraron o trazo m\u00e1is distintivo dos Atalidas: un pronunciado sentido de familia sen rivalidade nin intrigas, raro entre as dinast\u00edas helen\u00edsticas. Atalo II levaba o ep\u00edteto de 'Filadelfo', 'o que ama ao seu irm\u00e1n', e as s\u00faas relaci\u00f3ns con Eumenes II compar\u00e1ronse coa harmon\u00eda entre os m\u00edticos irm\u00e1ns Cleobis e Bit\u00f3n.\nCando Atalo III morreu sen herdeiro no 133\u00a0a.C., legou toda P\u00e9rgamo a Roma. Isto foi desafiado por Arist\u00f3nico, quen dic\u00eda ser irm\u00e1n de Atalo III e dirixiu un levantamento armado contra os romanos coa axuda de Blossius, un famoso fil\u00f3sofo estoico. Durante un per\u00edodo tivo \u00e9xito, derrotando e matando ao c\u00f3nsul romano P. Licinio Craso e o seu ex\u00e9rcito, pero foi derrotado no 129 a.C. polo c\u00f3nsul M. Perperna. O reino de P\u00e9rgamo dividiuse entre Roma, Ponto e Capadocia, co groso do seu territorio convert\u00e9ndose na nova provincia romana de Asia. A propia cidade foi declarada libre e serviu brevemente como capital da provincia, antes de que esta distinci\u00f3n fose transferida a \u00c9feso.\n\u00c9poca romana.\nNo 88 a.C., Mitr\u00eddates VI do Ponto fixo de P\u00e9rgamo o seu cuartel xeral na s\u00faa primeira guerra contra Roma, na que foi derrotado. Os romanos vencedores privaron a P\u00e9rgamo de todos os seus beneficios e da s\u00faa condici\u00f3n de cidade libre. A partir de agora a cidade deb\u00eda pagar tributos e acomodar e abastecer \u00e1s tropas romanas, e confisc\u00f3uselles os bens de moitos dos habitantes. Os produtos de P\u00e9rgamo importados estaban entre os luxos dos que gozaba Lucullus. Os membros da aristocracia de P\u00e9rgamo, especialmente Diodorus Pasparus nos anos 70 a.C., utilizaron as s\u00faas propias posesi\u00f3ns para manter boas relaci\u00f3ns con Roma, actuando como doadores para o desenvolvemento da cidade. Numerosas inscrici\u00f3ns honor\u00edficas indican o traballo de Pasparus e a s\u00faa posici\u00f3n excepcional en P\u00e9rgamo neste momento.\nP\u00e9rgamo a\u00ednda segu\u00eda sendo unha cidade famosa, e era a sede dun \"conventus\" (asemblea rexional). O seu neocorato, concedido por Augusto, foi a primeira manifestaci\u00f3n do culto imperial na provincia de Asia. Plinio o Vello ref\u00edrese \u00e1 cidade como a m\u00e1is importante da provincia e a aristocracia local continuou para alcanzar os c\u00edrculos de poder m\u00e1is altos no s\u00e9culo I d.C., como Aulus Julius Quadratus que foi c\u00f3nsul nos anos 94 e 105.\nCon todo, s\u00f3 foi baixo Traxano e os seus sucesores cando se produciu un completo redese\u00f1o e remodelaci\u00f3n, coa construci\u00f3n dunha \"nova cidade\" romana na base da Acr\u00f3pole. A cidade foi a primeira da provincia en recibir un segundo neocorato, de Traxano no ano 113/4 d.C. Hadri\u00e1n elevou a cidade ao rango de metr\u00f3pole no 123 e, as\u00ed, elevouno por encima dos seus rivais locais, \u00c9feso e Esmirna. Realizouse un ambicioso programa de construci\u00f3n: constru\u00edronse templos macizos, un estadio, un teatro, un enorme foro e un anfiteatro. Ademais, nos l\u00edmites da cidade o santuario de Asclepio (o deus da curaci\u00f3n) expand\u00eduse nun luxoso balneario. Este santuario medrou en fama e consider\u00e1base un dos centros de cura m\u00e1is famosos do mundo romano.\nA mediados do s\u00e9culo II P\u00e9rgamo era unha das cidades m\u00e1is grandes da provincia, e ti\u00f1a uns 200.000 habitantes. Galen, o m\u00e9dico m\u00e1is famoso da antig\u00fcidade ademais de Hip\u00f3crates, naceu en P\u00e9rgamo e recibiu a s\u00faa primeira formaci\u00f3n en Asclepeion. A principios do s\u00e9culo III Caracalla concedeu \u00e1 cidade un terceiro neocorato, pero xa se produciu un declive. A fortaleza econ\u00f3mica de P\u00e9rgamo esborrallouse durante a crise do s\u00e9culo III, xa que a cidade estaba mal logo de quedar danada por un terremoto no 262 e foi saqueada polos godos pouco despois. Na antig\u00fcidade tard\u00eda, experimentou unha recuperaci\u00f3n econ\u00f3mica limitada.\nA orixe da gran cidade que chegou a ser, est\u00e1 nunha cidadela situada na parte m\u00e1is alta, onde o xeneral Lis\u00edmaco de Tracia gardou os seus tesouros. Crese que acaudalou unha grande riqueza, ata 9.000 talentos que xunto con outras xoais deixou naquel lugar \u00f3 coidado do gobernador da zona, chamado Filetero (outros autores ch\u00e1mano Filetaro ou Filetairo)."}
{"id": "17079", "revid": "23204", "url": "https://gl.wikipedia.org/wiki?curid=17079", "title": "Papiro", "text": "\"Este artigo trata sobre o material de escritura, para a planta v\u00e9xase o artigo: Papiro (planta).\"\nPapiro (do lat\u00edn \"papyrus \", e este do grego \"\u03c0\u03ac\u03c0\u03c5\u03c1\u03bf\u03c2\") \u00e9 o nome que recibe o soporte de escritura elaborado a partir dunha planta acu\u00e1tica, moi com\u00fan no r\u00edo Nilo, en Exipto, e nalg\u00fans lugares da conca mediterr\u00e1nea, unha herba palustre da familia das ciper\u00e1ceas, o Cyperus papyrus.\nO \"Cyperus papyrus\" \u00e9 unha planta nativa de \u00c1frica da mesma familia da Tiririca (\"Cyperus rotundus\"), que \u00e9 a planta dani\u00f1a m\u00e1is difundida do mundo, segundo o Libro Guiness. Na \u00e9poca antiga consider\u00e1base sagrada e fartamente encontrada no delta do Nilo. Era utilizada principalmente na produci\u00f3n de papel no Antigo Exipto.\nO talo do papiro pode atinxir at\u00e9 6 metros de comprimento. A flor da planta lembra os raios do sol e \u00e9 por ter esta analox\u00eda co sol, divindade m\u00e1xima dese pobo, que o papiro era considerado sagrado. O miolo do talo utiliz\u00e1base para facer papiros, e a casca, moi resistente despois de seca, na confecci\u00f3n de cestos, camas e at\u00e9 barcos. \nConfecci\u00f3n do papiro.\nFoi sobre os 2200 anos antes de Cristo que os exipcios desenvolveron a t\u00e9cnica do papiro, unha especie de pergami\u00f1o e un dos m\u00e1is vellos antepasados do papel. Para confeccionar o papiro, c\u00f3rtase o miolo abrancazado e poroso do talo en finas l\u00e1minas. Despois de secas, estas l\u00e1minas merg\u00fallanse en auga con vinagre para permaneceren al\u00ed durante seis d\u00edas, co prop\u00f3sito de eliminar o azucre. Outra vez secas, as l\u00e1minas son colocadas en fileiras horizontais e verticais, sobrepostas unhas \u00e1s outras. A secuencia do proceso esixe que as l\u00e1minas sexan colocadas entre dous pedazos de tecido de algod\u00f3n, por riba e por baixo, e despois prensadas durante seis d\u00edas. Co peso da prensa as finas l\u00e1minas mest\u00faranse homoxeneamente para formar un papel amarelado, listo para ser usado. O papel preparado era, ent\u00f3n, enrolado nunha vareta de madeira ou marfil para formar o rolo que ser\u00eda usado na escrita.\nLegado do papiro.\nMoito da historia de Exipto foi legada \u00e1 posteridade grazas aos rolos de papiro encontrados nos t\u00famulos de nobres e de fara\u00f3ns.\nDebido ao gran n\u00famero de papiros encontrados, utiliz\u00e1ronse diversos esquemas de clasificaci\u00f3n para poder identificalos:\nAos papiros out\u00f3rgaselles unha numeraci\u00f3n para facilitar a s\u00faa identificaci\u00f3n nos labores de referencia."}
{"id": "17081", "revid": "1410", "url": "https://gl.wikipedia.org/wiki?curid=17081", "title": "Australopithecus afarensis", "text": "O Australopithecus afarensis foi unha especie hom\u00ednida que viviu hai entre 4 e 2,9 mill\u00f3ns de anos. O 30 de novembro de 1974 (outras fontes dan a data do 24 de novembro), Donald Johanson e o seu equipo descubriu en Hadar, na Depresi\u00f3n afar (Etiop\u00eda), un esqueleto case completo dunha femia hom\u00ednida de 3,18 mill\u00f3ns de anos, \u00e1 que lle deron o nome de \"Lucy\" (AL 288-1), pola canci\u00f3n que escoitaban, \"Lucy in the Sky with Diamonds\" dos Beatles, no momento de celebrar a descuberta. En 1978 denominaron a especie \"Australopithecus afarensis\". As pisadas de Laetoli, dunha antig\u00fcidade de 3,7 mill\u00f3ns de anos, realiz\u00e1ronas individuos desta especie.\nAta o momento descubr\u00edronse restos duns 300 individuos, todos na rexi\u00f3n do Gran Val do Rift. O seu cerebro era pequeno (430\u00a0cm\u00b3), semellante ao dun chimpanc\u00e9, pero claramente b\u00edpede e con molares e dentes pequenos. A especie presenta un claro dimorfismo sexual: as femias ti\u00f1an unha altura de 1,2 m e 30\u00a0kg de peso e os machos 1,5 m e 45\u201350\u00a0kg. As extremidades superiores eran m\u00e1is longas cas inferiores, o que lle daba un aspecto simiesco e indica que pod\u00edan gabear facilmente \u00e1s \u00e1rbores. A s\u00faa alimentaci\u00f3n era vexetariana."}
{"id": "17082", "revid": "56817", "url": "https://gl.wikipedia.org/wiki?curid=17082", "title": "Jamaica, Land We Love", "text": "Jamaica, Land We Love \u00e9 o himno nacional da Xamaica.\nLetra en ingl\u00e9s.\nEternal Father, Bless our Land,&lt;br&gt;\nGuide us with thy mighty hand,&lt;br&gt;\nKeep us free from evil powers,&lt;br&gt;\nBe our light through countless hours,&lt;br&gt;\nTo our leaders, great defender,&lt;br&gt;\nGrant true wisdom from above,&lt;br&gt;\nJustice, truth be ours forever,&lt;br&gt;\nJamaica, land we love,&lt;br&gt;\nJamaica, Jamaica, Jamaica, land we love.\nTeach us true respect for all,&lt;br&gt;\nStir response to duty's call,&lt;br&gt;\nStrengthen us the weak to cherish,&lt;br&gt;\nGive us vision lest we perish,&lt;br&gt;\nKnowledge send us Heavenly Father,&lt;br&gt;\nGrant true wisdom from above,&lt;br&gt;\nJustice, truth be ours forever,&lt;br&gt;\nJamaica, land we love,&lt;br&gt;\nJamaica, Jamaica, Jamaica, land we love.\n\"Na versi\u00f3n orixinal, a palabra \"Guide\" era \"Guard\"\""}
{"id": "17083", "revid": "289", "url": "https://gl.wikipedia.org/wiki?curid=17083", "title": "Hinayana", "text": ""}
{"id": "17084", "revid": "55340", "url": "https://gl.wikipedia.org/wiki?curid=17084", "title": "Volt", "text": "Volt, ou menos recomendable voltio, \u00e9 a unidade do SI da tensi\u00f3n el\u00e9ctrica, derivada a partir do ampere e mais do watt. O seu nome v\u00e9nlle polo f\u00edsico italiano Alessandro Volta, e o seu s\u00edmbolo \u00e9 V.\nVolt, no sistema m\u00e9trico decimal, \u00e9 unha unidade de medida de diferenza de potencial el\u00e9ctrico. Un volt \u00e9 igual \u00e1 diferenza de potencial existente entre d\u00faas seci\u00f3ns transversais dun condutor percorrido por unha corrente el\u00e9ctrica variable de 1 A, cando a potencia disipada entre as d\u00faas secci\u00f3ns \u00e9 igual a 1 watt."}
{"id": "17085", "revid": "289", "url": "https://gl.wikipedia.org/wiki?curid=17085", "title": "Voltio", "text": ""}
{"id": "17086", "revid": "89787", "url": "https://gl.wikipedia.org/wiki?curid=17086", "title": "Watt", "text": "O watt ou tam\u00e9n vatio, de s\u00edmbolo: W, \u00e9 a unidade do SI para potencia. \u00c9 equivalente a un joule por segundo\u22121 (1 J/s), ou en unidades el\u00e9ctricas, 1 volt-ampere (1 V \u00b7 A). Na industria ad\u00f3itase utilizar o cabalo de vapor (1 CV = 735,49875 W).\nformula_1\nEn \"electricicade\"; \"W = V \u00b7 I\" onde V \u00e9 a voltaxe en Voltios e I a intensidade en Amperios\nA unidade do watt recibiu o nome de James Watt polas s\u00faas contribuci\u00f3ns ao desenvolvemento do motor a vapor, e foi adoptada polo II congreso da asociaci\u00f3n brit\u00e1nica para o avance da ciencia en 1889.\nEn electricidade.\nEn electricidade, un watt \u00e9 a unidade de potencia dun sistema debida a unha intensidade de 1 amperio para unha tensi\u00f3n de 1 voltio. \u00c9 o produto da tensi\u00f3n pola intensidade (Lei de Ohm):\nEn mec\u00e1nica.\nEn mec\u00e1nica, o watt \u00e9 a potencia desenvolvida por unha forza de 1 newton ao se desprazar unha distancia de 1 metro durante 1 segundo. Se o punto de aplicaci\u00f3n dunha forza de 1 newton despr\u00e1zase \u00e1 velocidade de 1 metro por segundo (m/s), a potencia vale 1 watt:\nEquivalencias.\n735,49875 W = 1 CV"}
{"id": "17087", "revid": "1987", "url": "https://gl.wikipedia.org/wiki?curid=17087", "title": "Joule", "text": "O joule (de s\u00edmbolo J) \u00e9 a unidade de enerx\u00eda e traballo no SI, e \u00e9 definida como 1 kg \u00d7 m2 \u00d7 s\u22122 = 1 N \u00d7 m = 1 W \u00d7 s.\nDito doutras formas, a unidade joule pode definirse como:\nPode utilizarse para medir calor, a cal \u00e9 enerx\u00eda cin\u00e9tica (movemento en forma de vibraci\u00f3ns) a escala at\u00f3mica e molecular dun corpo.\nToma o seu nome (pronunciado \"yul\") do f\u00edsico James Prescott Joule. Tam\u00e9n pode escoitarse dicirlle xulio.\nCaracter\u00edsticas.\nUn joule \u00e9 o traballo necesario para exercer a forza dun newton durante unha distancia dun metro. Esa mesma cantidade poder\u00eda ser dita coma un newton metro. Por\u00e9n, para evitarmos confusi\u00f3n, o newton metro \u00e9 normalmente usado coma unidade de medida de torque, e non para enerx\u00eda. Outro exemplo do que \u00e9 un joule ser\u00eda o traballo necesario para levantar unha masa de 102 g (unha pequena maz\u00e1) \u00e1 altura dun metro, baixo a gravidade terrestre.\nUn joule \u00e9 tam\u00e9n o traballo feito para producir enerx\u00eda dun watt por un segundo, como cando algu\u00e9n leva un segundo para erguer a pequena maz\u00e1 do exemplo a un metro baixo a gravidade terrestre.\n1 joule \u00e9 equivalente a:"}
{"id": "17088", "revid": "289", "url": "https://gl.wikipedia.org/wiki?curid=17088", "title": "Vatio", "text": ""}
{"id": "17090", "revid": "1576", "url": "https://gl.wikipedia.org/wiki?curid=17090", "title": "Calor\u00eda", "text": "En f\u00edsica, unha calor\u00eda, s\u00edmbolo \"cal\", \u00e9 a cantidade de calor (enerx\u00eda) necesaria para elevar en 1 grao Celsius a temperatura de 1 gramo de auga (a calor espec\u00edfica da auga \u00e9 1).\nUnha calor\u00eda \u00e9 equivalente, polo tanto, a 4,18 Joule.\nUso equ\u00edvoco.\nCando se usa calor\u00eda para referirse ao valor enerx\u00e9tico dos alimentos, en realidade expresa a cantidade de calor necesaria para elevar en 1 grao Celsius a temperatura de 1 quilogramo (equivalente a 1 litro) de auga. O correcto neste caso ser\u00eda utilizar \"kcal\" (quilocalor\u00eda), por\u00e9n o uso constante en nutrici\u00f3n fixo que se modificase a medida. As\u00ed, cando se di que unha persoa precisa de 2.500 calor\u00edas, en verdade son 2\u00a0500\u00a0000 calor\u00edas.\nA modo de exemplo, un gramo de glicosa proporciona 4 kcal (16,7 kJ)."}
{"id": "17092", "revid": "35560", "url": "https://gl.wikipedia.org/wiki?curid=17092", "title": "Newton (unidade)", "text": "O Newton (s\u00edmbolo: N) \u00e9 unha unidade de medida de forza do SI, nomeada en honra de Isaac Newton. Corresponde \u00e1 forza que fai un obxecto de 1 kg ao ser acelerado a 1\u00a0m/s2.\nXa que a definici\u00f3n dun peso \u00e9 a forza que act\u00faa entre dous corpos, que chamamos gravidade, o newton \u00e9 tam\u00e9n polo tanto unha unidade de peso: a masa dun quilogramo na superficie da Terra ten un peso de aproximadamente 9.81 newtons, a\u00ednda que este n\u00famero var\u00ede lixeiramente ao longo da superficie da Terra. \nUn newton \u00e9 aproximadamente o peso dunha maz\u00e1 pequena, curioso, se se ten en conta a historia do descubrimento da gravidade de Newton."}
{"id": "17096", "revid": "1980", "url": "https://gl.wikipedia.org/wiki?curid=17096", "title": "Electr\u00f3n-voltio", "text": ""}
{"id": "17097", "revid": "289", "url": "https://gl.wikipedia.org/wiki?curid=17097", "title": "SI", "text": ""}
{"id": "17113", "revid": "23204", "url": "https://gl.wikipedia.org/wiki?curid=17113", "title": "Homo rudolfensis", "text": "Homo rudolfensis \u00e9 unha especie f\u00f3sil do x\u00e9nero \"Homo\" descuberta por Bernard Ngeneo, membro do equipo dirixido por Richard Leakey e Meave Leakey en 1972 en Koobi Fora na beira leste do Lago Turkana, Kenya; o nome cient\u00edfico prop\u00faxoo en 1986 V. P. Alexeev.\nO KNM ER 1470 co\u00f1ecido tam\u00e9n como cranio 1470 \u00e9 un cranio f\u00f3sil dun hom\u00ednido, de corpo voluminoso e robusto e molares de gran tama\u00f1o e unha capacidade cranial de 752\u00a0cm\u00b3, a\u00ednda que unha reconstruci\u00f3n realizada en marzo de 2007 polo equipo dirixido por Timothy Bromage reduciu esa capacidade e 526. Atopouno Richard Leakey na beira leste do lago Turkana en agosto de 1972. Moi moderno en aparencia d\u00e9uselle ao primeiro unha antig\u00fcidade de 3 mill\u00f3ns de anos e inclu\u00eduse na especie \"Homo habilis\", o que os creacionistas utilizaron para tentar desacreditar a teor\u00eda da evoluci\u00f3n, pero medici\u00f3ns posteriores d\u00e9ronlle unha idade inferior a 2 mill\u00f3ns de anos. Posteriormente inclu\u00eduse na especie \"Homo rudolfensis\", contempor\u00e1neo en todo caso do \"Homo habilis\", diferenci\u00e1ndose deste por unha cara m\u00e1is plana e ampla, uns dentes poscaninos m\u00e1is amplos e unhas ra\u00edces e coroas m\u00e1is complexas e esmalte m\u00e1is groso."}
{"id": "17119", "revid": "98629", "url": "https://gl.wikipedia.org/wiki?curid=17119", "title": "Centaurus", "text": "Centaurus, ou Centauro, \u00e9 unha extensa constelaci\u00f3n que se atopa \u00f3 norte de Crux e no extremo norte da V\u00eda L\u00e1ctea. Rodea a Cruz do Sur formando unha das m\u00e1is ricas e fermosas constelaci\u00f3ns do ceo.\nCaracter\u00edsticas notables.\nEn Centaurus at\u00f3pase Proxima Centauri, a estrela co\u00f1ecida m\u00e1is pr\u00f3xima \u00f3 Sol, situada a 4,22 anos luz de distancia. \u00c9 unha anana vermella moito menos luminosa c\u00f3 Sol e unha estrela fulgurante. Alpha Centauri, a cuarta estrela m\u00e1is brillante do firmamento nocturno, \u00e9 unha estrela binaria coa que Proxima Centauri parece estar gravitacionalmente ligada, formando un sistema estelar triplo. \u03b2 Centauri, chamada Hadar ou Agena, \u00e9 outra estrela na constelaci\u00f3n de primeira magnitude.\nMitolox\u00eda.\nCrono, tentou seduci-la s\u00faa sobri\u00f1a, a ninfa F\u00edlira. Ela, para escapar do seu acoso, transformouse en egua, pero Crono, astutamente, converteuse en cabalo e uniuse a ela. Desta uni\u00f3n naceu Quir\u00f3n, con corpo e patas de cabalo pero torso e brazos de home.\nQuir\u00f3n foi abandonado polos seus pais e viviu no monte Peli\u00f3n. Educou a grandes heroes coma Aquiles, Asclepio e Xas\u00f3n. Foi ferido accidentalmente por Heracles cunha das s\u00faas frechas envelenadas co sangue da Hidra. Quir\u00f3n, \u00f3 ser inmortal, non morreu pero tampouco pod\u00eda sandar, ata que intercambiou con Prometeo a inmortalidade. Noutra versi\u00f3n, por\u00e9n, a frecha que feriu accidentalmente a Quir\u00f3n produciulle directamente a morte e Zeus colocouno entre as constelaci\u00f3ns."}
{"id": "17121", "revid": "56817", "url": "https://gl.wikipedia.org/wiki?curid=17121", "title": "Cranio", "text": "O cranio \u00e9 o conxunto de \u00f3sos que forman a cabeza e rodean o enc\u00e9falo.\n\u00d3sos.\n\u00d3sos que conforman o cranio: \nEstes \u00f3sos forman unha serie de espazos destinados a aloxar e protexer as partes brandas da testa: sistema nervioso central, fosas nasais e cavidade oral.\nA maior parte estar\u00e1 ocupada polo sistema nervioso central. Este espazo est\u00e1 delimitado polo occipital, temporal, esfenoide, frontal, parietal, etmoide. O sistema nervioso central contin\u00faase coa medula espi\u00f1al a trav\u00e9s do \"foramen magnum\" do occipital. Superiormente, o espazo queda limitado pola superficie endocranial do occipital, parietais e frontal. Na parte anterior, o chan estar\u00e1 formado polo frontal, etmoide e esfenoide."}
{"id": "17122", "revid": "98629", "url": "https://gl.wikipedia.org/wiki?curid=17122", "title": "Scuderia Ferrari", "text": "Scuderia Ferrari S.p.A. () \u00e9 a divisi\u00f3n deportiva do fabricante de autom\u00f3biles italiano de luxo Ferrari e o equipo de carreiras na actualidade s\u00f3 participa na F\u00f3rmula 1, pero participou en numerosas clases de deportes de motor desde a s\u00faa creaci\u00f3n en 1929, inclu\u00eddas as carreiras de resistencia. O equipo tam\u00e9n \u00e9 co\u00f1ecido polo alcume de \"O cabalo rampante\", en referencia ao seu logotipo. \u00c9 o equipo de F\u00f3rmula Un m\u00e1is exitoso que sobrevive e o equipo de F\u00f3rmula 1 m\u00e1is exitoso, que competiu en todos os campionatos mundiais desde a tempada de F\u00f3rmula Un de . O equipo fundouno Enzo Ferrari, inicialmente para carreiras de coches producidos por Alfa Romeo. Por\u00e9n, en 1947 Ferrari comezou a constru\u00edr os seus coches. Entre os seus logros importantes f\u00f3ra da F\u00f3rmula Un est\u00e1n a de ga\u00f1ar o Campionato Mundial de Resistencia, 24 Horas de Le Mans (nove vitorias absolutas), 24 Horas de Spa, 24 Horas de Daytona, 12 Horas de Sebring, Bathurst 12 Hour, carreiras para coches Gran Turismo e carreiras en pistas de estrada da Targa Florio (7 vitorias), a Mille Miglia (8 vitorias) e a Carreira Panamericana. O equipo tam\u00e9n \u00e9 co\u00f1ecido pola s\u00faa apaixonada base de seareiros, co\u00f1ecida como \"tifosi\". O Gran Premio de Italia en Monza consid\u00e9rase como a carreira local do equipo.\nComo construtor na F\u00f3rmula 1, Ferrari ten un r\u00e9cord de 16 Campionatos de Construtores. O seu Campionato de Construtores m\u00e1is recente foi en 2008. O equipo tam\u00e9n ten o r\u00e9cord de m\u00e1is Campionatos de Pilotos con 15, ga\u00f1ados por nove pilotos diferentes: Alberto Ascari , Juan Manuel Fangio, Mike Hawthorn, Phil Hill, John Surtees, Niki Lauda, Jody Scheckter, Michael Schumacher e Kimi R\u00e4ikk\u00f6nen. O t\u00edtulo de R\u00e4ikk\u00f6nen en \u00e9 o m\u00e1is recente para o equipo. O Gran Premio da Toscana de 2020 marcou o Gran Premio n\u00famero 1000 de Ferrari na F\u00f3rmula Un.\nMichael Schumacher \u00e9 o piloto m\u00e1is exitoso do equipo. Uniuse ao equipo en e pilotou para eles ata a s\u00faa primeira retirada en , ga\u00f1ou cinco t\u00edtulos consecutivos de pilotos e 72 Grandes Premios para o equipo. Os seus t\u00edtulos chegaron consecutivamente entre e , e o equipo ga\u00f1ou t\u00edtulos consecutivos de construtores entre e o , este foi o per\u00edodo m\u00e1is exitoso do equipo. Os pilotos do equipo en son Charles Leclerc e Carlos Sainz\nCompetici\u00f3n.\nA verdadeira paix\u00f3n de Enzo Ferrari, foi sempre a competici\u00f3n automobil\u00edstica. A s\u00faa Scuderia comezou como patrocinadora independente para pilotos en diversos coches, pronto converteuse no equipo da casa Alfa Romeo. Enzo Ferrari, despois da s\u00faa marcha de Alfa comezou a dese\u00f1ar e fabricar os seus propios coches; o equipo Ferrari apareceu por primeira vez nun grande premio europeo despois de rematada a segunda guerra mundial.\nA Scuderia participou no Campionato do Mundo de F\u00f3rmula 1 no seu primeiro ano de existencia 1950. O arxentino Jos\u00e9 Froil\u00e1n Gonz\u00e1lez deulle \u00f3 equipo a s\u00faa primeira vitoria no Gran Premio do Reino Unido de 1951. O italiano Alberto Ascari deulle a Ferrari o seu primeiro mundial World Championship un ano despois. Ferrari \u00e9 o equipo mais antigo do campionato, o m\u00e1is galardoado: ata 2009 o equipo ga\u00f1ou 15 t\u00edtulos mundiais para pilotos (, , , , , , , , , , , , , , ), un r\u00e9cord de 16 campionatos do mundo para construtores (, , , , , , , , , , , , , , , ), e unha marca de 234 vitorias de Grand Prix, (en decembro de 2018).\nO \"Cavallino rampante\".\nO famoso s\u00edmbolo de Ferrari \u00e9 un cabalo negro en pe sobre fondo amarelo, normalmente cas letras SF de Scuderia Ferrari.\nO cabalo empinado era o s\u00edmbolo durante a primeira guerra mundial do \u00e1s da aviaci\u00f3n de combate italiana Francesco Baracca, e converteuse no logotipo de Ferrari despois de que os pais do as ca\u00eddo, bos amigos de Enzo Ferrari, lle pediran que continuara a s\u00faa tradici\u00f3n de deportividade, gallard\u00eda e valent\u00eda.\nHistoria.\n1929-1946.\nO fundador de Ferrari, Enzo Ferrari, xamais pensou producir coches deportivos cando formou a Scuder\u00eda Ferrari no 1929 para patrocinar a pilotos afeccionados de M\u00f3dena. Ferrari adestrou a varios pilotos e competiu con \u00e9xito con coches Alfa Romeo ata 1938, cando foi contratado oficialmente por Alfa como xefe do seu departamento de carreiras.\nCando en 1940 co\u00f1eceu os plans de Alfa de entrar na competici\u00f3n co seu pripio nome, creando Alfa Corse absorbeendo a s\u00faa Scuderia, e controlar o seu traballo na competici\u00f3n, abandonou Alfa. Como ti\u00f1a prohibido, por contrato, competir durante 4 anos, a Scuder\u00eda converteuse en 1939 en Auto Avio Costruzioni Ferrari, que aparentemente fabricaba maquinaria e accesorios para avi\u00f3ns. Ferrari fabricou un coche de carreiras, o tipo 815, neste per\u00edodo no que non pod\u00eda competir, de feito foi o primeiro coche real de Ferrari, pero debido a segunda guerra mundial correu moi pouco. No 1943 a f\u00e1brica Ferrari trasladouse a Maranello, onde permanece dende ent\u00f3n. Foi bombardeada no 1944 e reconstru\u00edda no 1946 para producir autom\u00f3biles de turismo.\nLogo da guerra, Ferrari contratou a varios dos seus ex colegas Alfa e estableceu a nova Scuderia Ferrari, para dese\u00f1ar e constru\u00edr os seus propios coches.\nTanto a Scuderia Ferrari como a f\u00e1brica de turismos de Ferrari seguen estando en Maranello ata os nosos d\u00edas. O equipo pos\u00fae e opera nunha pista de probas no mesmo lugar, o Circu\u00edto de Fiorano constru\u00eddo en 1972, que se utiliza para as probas dos autos de turismo e de carreiras.\n1947 - 1950.\nEn 1947 Ferrari constru\u00edu o Tipo 125 S 12 cilindros 1.5 L , o primeiro coche de carreiras en levar o nome de Ferrari.\nUnha versi\u00f3n de F\u00f3rmula Un do Tipo 125, o Ferrari 125 F1 foi desenvolvido en 1948 e participou en varios Gran Premios, antes da creaci\u00f3n do Campionato Mundial. A\u00ednda que non moi convencido, Enzo constru\u00eda e vend\u00eda os seus autom\u00f3biles para financiar a Scuder\u00eda. Mentres os seus fermosos e incriblemente r\u00e1pidos coches ga\u00f1\u00e1banse rapidamente unha reputaci\u00f3n grazas a s\u00faa calidade. Enzo mantivo unha co\u00f1ecida aversi\u00f3n polos seus clientes, pois sent\u00eda que mercaban os seus coches polo prestixio, e non polas s\u00faas prestaci\u00f3ns.\n1950.\nEn 1950, creouse o Campionato Mundial de F\u00f3rmula 1, e a Scuderia Ferrari participou nesta primeira tempada. \u00c9 o \u00fanico equipo que competiu en todas as tempadas do Campionato do Mundo, desde os seus inicios ata o d\u00eda actual.\nDe feito, o equipo Ferrari perdeuse a primeira carreira do campionato, o Gran Premio do Reino Unido de 1950, debido a unha disputa sobre os \"cartos iniciais\" pagados aos participantes, o equipo debutou no Gran Premio de M\u00f3naco de 1950 co 125 F1, presentando unha versi\u00f3n sobrealimentada do 125 V12, e dous pilotos experimentados e exitosos, Alberto Ascari e Gigi Villoresi.\nM\u00e1is tarde a compa\u00f1\u00eda cambiou \u00e1 f\u00f3rmula de gran cilindrada con aspiraci\u00f3n natural para os coches 275, 340, e 375 F1. O equipo Alfa Romeo dominou a tempada de de F\u00f3rmula Un, ga\u00f1ando as once carreiras nas que participou (seis probas do Campionato do Mundo e cinco carreiras f\u00f3ra de campionato), pero Ferrari rompeu a s\u00faa racha en cando o corpulento piloto Jos\u00e9 Froil\u00e1n Gonz\u00e1lez acadou o primeiro lugar no Gran Premio do Reino Unido de 1951.\nLogo da tempada de de F\u00f3rmula Un o equipo Alfa retirouse da F1, facendo que os responsables adoptasen os regulamentos da F\u00f3rmula D\u00faas debido \u00e1 falta de coches de F1 adecuados. Ferrari participou co Ferrari 500 de 2\u00b40 L 4 cilindros, que chegou a ga\u00f1ar case todas as carreiras nas que competiu na tempada de F\u00f3rmula Un cos pilotos Ascari, Giuseppe Farina e Piero Taruffi. Ascari logrou o campionato do mundo logo de ga\u00f1ar seis carreiras consecutivas. Na tempada de F\u00f3rmula Un, Ascari ga\u00f1ou cinco carreiras, e outro t\u00edtulo mundial; ao final desa tempada, Juan Manuel Fangio derrotou por primeira vez aos Ferrari nun Maserati.\nA tempada de trouxo novas regras con motores de 2.5 L. O novo coche de Ferrari, chamado Ferrari 625, apenas pod\u00eda competir contra o Maserati de Fangio e logo contra o Mercedes-Benz W196, que apareceu en xullo. Ferrari tivo s\u00f3 d\u00faas vitorias, Gonz\u00e1lez no Gran Premio do Reino Unido de 1954 e Mike Hawthorn no Gran Premio de Espa\u00f1a de 1954. Na tempada de de F\u00f3rmula Un Ferrari non o fixo mellor, ga\u00f1ando s\u00f3 o Gran Premio de M\u00f3naco de 1955 co piloto Maurice Trintignant. Ao final da tr\u00e1xica tempada de 1955 o equipo Ferrari comprou o chasis D50 do equipo Lancia despois de que se retiraran trala morte de Ascari; Fangio, Peter Collins e Eugenio Castellotti correron cos D50S con \u00e9xito na tempada de F\u00f3rmula Un: Collins ga\u00f1ou d\u00faas carreiras e Fangio tres carreiras e o campionato.\nNa tempada de F\u00f3rmula Un Fangio volveu a Maserati. Ferrari, a\u00ednda utilizou os seus vellos Lancia e non puido ga\u00f1ar ningunha carreira. Aos pilotos Luigi Musso e o Marqu\u00e9s Alfonso de Portago uniuse Castellotti; Castellotti morreu durante un test e Portago estrelouse contra unha multitude na Mille Miglia, matando a doce espectadores, polo que Ferrari foi acusado de homicidio involuntario.\nNa tempada de F\u00f3rmula Un, presentouse o Campionato de Construtores, ga\u00f1ado por Vanwall. Carlo Chiti dese\u00f1ou un coche completamente novo para Ferrari, o Ferrari Dino 246, chamado as\u00ed polo fillo recentemente falecido de Enzo Ferrari. O equipo retivo aos pilotos Collins, Hawthorn, e Musso, pero Musso morreu no Gran Premio de Francia de 1958 e Collins morreu no Gran Premio de Alema\u00f1a de 1958. Hawthorn ga\u00f1ou o Campionato Mundial e anunciou a s\u00faa retirada, morreu meses despois nun accidente de tr\u00e1fico.\nFerrari contratou a cinco pilotos novos, Tony Brooks, Jean Behra, Phil Hill, Dan Gurney, e de cando en vez a Cliff Allison, para a tempada de F\u00f3rmula Un. O equipo non se levaba ben, Behra foi despedido despois de que golpear ao director do equipo Romolo Tavoni. Brooks foi competitivo ata o final da tempada, pero ao final perdeu o campionato por pouco con Jack Brabham co Cooper con motor traseiro.\n1960.\nA tempada de F\u00f3rmula Un resultou algo mellor que a de 1959. Ferrari mantivo aos pilotos Hill, Allison e Wolfgang von Trips e engadiu a Willy Mairesse para pilotar os anticuados 246S con motor dianteiro e a Richie Ginther, que pilotou o primeiro coche con motor traseiro de Ferrari. Allison resultou gravemente ferido nos tests e o equipo non ga\u00f1ou ningunha carreira.\nNa tempada de , con novas regras para os motores de 1500\u00a0cm\u00b3, o equipo mantivo a Hill, von Trips e Ginther, debutou outro coche dese\u00f1ado por Chiti, o Ferrari 156, baseado no coche de F\u00f3rmula 2 de 1960, que foi o dominante durante toda a tempada. Os pilotos de Ferrari, Hill e Von Trips, competiron polo campionato. Giancarlo Baghetti uniuse a metade de tempada e converteuse no primeiro piloto en ga\u00f1ar na s\u00faa carreira de debut (o Gran Premio de Francia de 1961). Ao final da tempada, von Trips estrelouse no Gran Premio de Italia de 1961 e morreu, xunto con m\u00e1is dunha ducia de espectadores. Hill ga\u00f1ou o campionato.\nAo final da tempada de 1961, o dese\u00f1ador de coches Carlo Chiti e o director do equipo Romolo Tavoni marcharon para crear o seu propio equipo, ATS. Ferrari promocionou a Mauro Forghieri como director de carreira e a Eugenio Dragoni ao equipo xestor.\nPara a tempada de , Hill e Baghetti quedaron xunto aos pilotos novatos Ricardo Rodr\u00edguez e Lorenzo Bandini. O equipo utilizou os coches de 1.961 por un segundo ano, mentres Forghieri traballaba nun novo dese\u00f1o, o equipo non ga\u00f1ou ningunha carreira.\nFerrari correu nos m\u00e1is pequenos e lixeiros coches 156 para a tempada , esta vez cos pilotos Bandini, John Surtees, Willy Mairesse e Ludovico Scarfiotti. Surtees ga\u00f1ou o Gran Premio de Alema\u00f1a de 1963, no que Mairesse estrelouse con forza, deix\u00e1ndoo incapaz para pilotar de novo.\nO novo modelo 158 foi finalmente terminado a finais de 1963 e converteuse nun coche solvente para a tempada , cun motor de oito cilindros dese\u00f1ado por Angelo Bellei. A Surtees e Bandini uniuse o mozo mexicano Pedro Rodr\u00edguez, irm\u00e1n de Ricardo (que morrera a finais de 1962), para pilotar os novos coches. Surtees ga\u00f1ou d\u00faas carreiras e Bandini unha, o Ferrari era m\u00e1is lento que o Lotus de Jim Clark, pero a s\u00faa fiabilidade era moi superior e deu a Surtees o campionato e a Bandini o cuarto lugar. Nas d\u00faas \u00faltimas carreiras en Am\u00e9rica do Norte, Ferrari presentouse cas cores do equipo privado NART o azul e branco dos Estados Unidos, Enzo protestaba as\u00ed contra da autoridade deportiva italiana.\nA tempada foi o \u00faltimo ano da f\u00f3rmula 1\u00b45 L, polo que Ferrari optou por usar o mesmo motor V8 outro ano xunto cun novo 12 en li\u00f1a, que debutara a finais de 1964. Non ga\u00f1aron m\u00e1is carreiras e Clark dominou no seu Lotus agora m\u00e1is fiable. Os pilotos foron Surtees e Bandini, con algunha participaci\u00f3n de Rodr\u00edguez, Vaccarella e Bob Bondurant.\nPara a tempada coas novas regras, o Ferrari 312 de Surtees montou unha versi\u00f3n de 3\u00b40 L do 3\u00b43 L V12 que utilizaran anteriormente no Ferrari P nas carreiras de coches deportivos, montado na parte posterior dun chasis de F1 bastante pesado. Bandini pilotaba un coche das Tasman Series de 2.4 L V6 a principios da tempada. Surtees ga\u00f1ou unha carreira, o Gran Premio de B\u00e9lxica de 1966, pero foise logo dunha pelexa co xerente Eugenio Dragoni, foi substitu\u00eddo por Mike Parkes. Scarfiotti tam\u00e9n ga\u00f1ou unha carreira, o Gran Premio de Italia de 1966 en Monza, cun motor mellorado de 36 v\u00e1lvulas.\nNa tempada de , o equipo botou a Dragoni e o substitu\u00edron por Franco Lini, Chris Amon acompa\u00f1ou a Bandini para pilotar unha versi\u00f3n algo mellorada do coche de 1966. No Gran Premio de M\u00f3naco de 1967 Bandini estrelouse e sufriu feridas graves cando estaba atrapado debaixo do seu coche en chamas; varios d\u00edas m\u00e1is tarde sucumbiu \u00e1s s\u00faas feridas. Ferrari mantivo a Mike Parkes e Scarfiotti, pero Parkes sufriu graves lesi\u00f3n que puxeron fin a s\u00faa carreira unha semana m\u00e1is tarde no Gran Premio de B\u00e9lxica de 1967 e Scarfiotti retirouse temporalmente da competici\u00f3n logo de ser testemu\u00f1a do seu accidente.\nA tempada de foi mellor, Jacky Ickx logrou unha vitoria en Francia e varias boas posici\u00f3ns, o que lle deu algunha oportunidade no Campionato Mundial ata que sufriu un accidente na pr\u00e1ctica no Canad\u00e1, Amon liderou varias carreiras pero non ga\u00f1ou ningunha. Ao final da tempada, o xerente Franco Lini renunciou e Ickx foise ao equipo Brabham. Durante o ver\u00e1n de 1968, Ferrari chegou a un acordo para vender o seu negocio de autom\u00f3biles de turismo a Fiat por 11 mill\u00f3ns. A transacci\u00f3n levouse a cabo a principios de 1969, deixando o 50% do negocio a\u00ednda baixo o control de Ferrari.\nDurante a tempada de , Enzo Ferrari dedicouse a gastar sabiamente a s\u00faa nova riqueza para revivir o seu equipo. A\u00ednda que Ferrari competiu na F\u00f3rmula Un en 1969, foi unha tempada de transici\u00f3n, mentres reestruturaba o equipo. Amon continuou pilotando un modelo antigo e Pedro Rodr\u00edguez substitu\u00edu a Ickx; ao final do ano Amon abandonou o equipo.\n1970.\nNos anos 70 o Gruppo Fiat entrou a formar parte do Consello de Administraci\u00f3n. Os principais accionistas son: Fiat co 56%, a familia Ferrari co 10%, o Commerzbank co 8.5%, Mediobanca 11.7%, Banca Popolare dell\u00b4Emilia 1.3%, Mubadala di Abu Dabi 5% e ABN Ambro 7.7%\nEn , produc\u00edron un novo coche e motor para esa tempada, o 312B. Ti\u00f1a un motor Flat-12 completamente novo, que \u00eda ser o motor utilizado polo equipo durante as seguintes 10 tempadas. Jacky Ickx incorporouse ao equipo e ga\u00f1ou o Gran Premio de Austria de 1970, Gran Premio do Canad\u00e1 de 1970 e Gran Premio de M\u00e9xico de 1970 para lograr o segundo lugar no campionato de pilotos. Clay Regazzoni fixo o seu debut na tempada e ga\u00f1ou o GP de Italia, terminando terceiro na clasificaci\u00f3n. o piloto de Ferrari, Pedro Rodr\u00edguez morreu nunha carreira de autos deportivos Interserie en Norisring, en Nuremberg, Alema\u00f1a, o 11 de xullo de 1971, aos mandos dun Ferrari 512.\nLogo de tres anos decepcionantes, inclu\u00edndo unha desastrosa tempada , que viu ao equipo Ferrari faltando por primeira vez a d\u00faas carreiras, os grandes premios de Holanda e Alema\u00f1a desde que o equipo comezara a competir na F\u00f3rmula Un, Ferrari fichou a Niki Lauda en , e tomou a decisi\u00f3n transcendental de retirarse das carreiras de coches deportivos para concentrarse na F1. O mesmo ano Luca di Montezemolo foi nomeado director do equipo. Ferrari ga\u00f1ou o Gran Premio de Espa\u00f1a de 1974, o Gran Premio dos Pa\u00edses Baixos de 1974 e Alema\u00f1a, pero Regazzoni perdeu o Campionato Mundial con Emerson Fittipaldi na \u00faltima carreira da tempada, o GP dos Estados Unidos.\nO novo Ferrari 312T, desenvolvido plenamente con Lauda e Regazzoni e dese\u00f1ado por Mauro Forghieri, presentouse en , e levou ao equipo de volta \u00e1 senda da vitoria, Lauda ga\u00f1ou cinco carreiras e logrou o t\u00edtulo de pilotos, e Ferrari ga\u00f1ou o campionato de construtores.\nEn Lauda lideraba comodamente o campionato, cando se estrelou no Gran Premio de Alema\u00f1a de 1976, fer\u00edndose gravemente. Carlos Reutemann foi contratado como substituto, e Ferrari presentou tres coches no Gran Premio de Italia de 1976 cando Lauda volveu inesperadamente pronto (s\u00f3 seis semanas logo do seu accidente). Lauda anotou puntos logo do seu grave accidente, pero retirouse voluntariamente do Gran Premio de final de tempada en Fuji logo de d\u00faas voltas por mor das fortes choivas, e James Hunt ga\u00f1ou o t\u00edtulo por un s\u00f3 punto.\nEn Lauda, logo de regresar do seu case fatal accidente o ano anterior, levouse o t\u00edtulo de novo para Ferrari (e o equipo ga\u00f1ou o Campionato de Construtores), superando ao seu compa\u00f1eiro de equipo Reutemann. As s\u00faas relaci\u00f3ns co equipo, especialmente Forghieri, continuaron deterior\u00e1ndose, e decidiu finalmente fichar por Brabham ao final da tempada.\nEn , Ferrari competiu con Reutemann e Gilles Villeneuve, fabricaron un coche s\u00f3lido, ga\u00f1aron cinco carreiras, pero foron superados polo efecto chan do Lotus 79.\nJody Scheckter que substitu\u00edu ao arxentino que marchara a Lotus en 1979, levouse o t\u00edtulo, co apoio de Gilles Villeneuve (quen obedientemente seguiu \u00e1 meta ao surafricano en Monza), e ga\u00f1ou o \u00faltimo Campionato Mundial de Pilotos nun Ferrari ata Michael Schumacher vinte anos m\u00e1is tarde. O coche era un comprometido dese\u00f1o de efecto chan debido \u00e1 configuraci\u00f3n da gran angular do motor Flat-12 de Ferrari, que foi superado no seu momento polo exitoso Williams FW07, pero non antes de acumular os puntos necesarios para lograr os dous t\u00edtulos ese ano.\n1980.\nA defensa do t\u00edtulo de de Ferrari e Jody Scheckter non tivo \u00e9xito. O equipo marcou un escaso total de oito puntos durante toda a tempada, e Scheckter elixiu retirarse na s\u00faa conclusi\u00f3n. Para a tempada , Ferrari asinou a Didier Pironi para asociarse Gilles Villeneuve e tam\u00e9n introduciu o seu propio motor turbo-cargado, que proporcionou m\u00e1is potencia nun dese\u00f1o m\u00e1is compacto que o anterior, de aspiraci\u00f3n atmosf\u00e9rica, con doce cilindros. A tempada foi unhaclara mellor\u00eda respecto a anterior, Villeneuve ga\u00f1ou os grandes premios de M\u00f3naco e Espa\u00f1a, pero as esperanzas de consguir un potencial campionato v\u00edronse obstaculizadas polo manexo extremadamente dif\u00edcil e a pobre aerodin\u00e1mica do coche. Con todo, as lecci\u00f3ns aprendidas na primeira temapada de carreiras do equipo cun turbo na F1 prepar\u00e1rono ben para . Durante toda a tempada, o Ferrari foi o mellor bloque, en termos de equilibrio entre velocidade e fiabilidade.\nCon todo a tempada de , foi desfavorable pola perda dos seus dous pilotos. O l\u00edder do equipo e piloto favorito de Enzo Ferrari, Villeneuve, morreu nun accidente durante a cualificaci\u00f3n no Gran Premio de B\u00e9lxica de 1982, mentres que Pironi sufriu lesi\u00f3ns que remataron coa s\u00faa carreira antes do Gran Premio de Alema\u00f1a de 1982 m\u00e1is tarde na tempada. Ferrari chamou por primeira vez a Patrick Tambay, no lugar do falecido Villeneuve e m\u00e1is tarde a Mario Andretti nun esforzo por protexer o liderado de Pironi no campionato, pero sen \u00e9xito. Ferrari, con todo, ga\u00f1ou o Campionato de Construtores. Nese mesmo ano, a f\u00e1brica de F\u00f3rmula 1 mud\u00f3use parcialmente da f\u00e1brica orixinal de Maranello a s\u00faa propia instalaci\u00f3n aut\u00f3noma, a\u00ednda en Maranello, pero directamente ao lado do circu\u00edto de probas de Fiorano.\nCatro triunfos de Ren\u00e9 Arnoux e Patrick Tambay deron ao equipo outro t\u00edtulo de construtores en 1983, pero ning\u00fan dos pilotos foi o suficientemente consistente como para competir polo o t\u00edtulo de pilotos. Patrick Tambay tivo unha vitoria especialmente emocional en San Marino ante o Tifosi, pero deixou o equipo para unirse ao equipo Renault ao final da tempada. Contrataron a Michele Alboreto logo das s\u00faas impresionantes actuaci\u00f3ns durante o ano anterior pilotando o Tyrrell con motor Cosworth. Ga\u00f1ou o Gran Premio de B\u00e9lxica de 1984, pero a actuaci\u00f3n do equipo non foi o suficientemente competitiva como para desafiar aos McLaren de Niki Lauda e Alain Prost. Non obstante, na temporada de F\u00f3rmula Un de , Alboreto foi o rival m\u00e1is pr\u00f3ximo a Prost para lograr o campionato, liderandoo nunha etapa antes de que a competitividade do equipo caera nas carreiras finais. Arnoux, mentres tanto, peleouse co equipo e foi substitu\u00eddo por Stefan Johansson despois da primeira carreira da tempada. continuou coa tendencia decepcionante da tempada anterior xa que nin Alboreto nin Johansson puideron ga\u00f1ar unha carreira, e nunca tiveron oportunidade de facelo. En , Johansson trasladouse a McLaren e foi substitu\u00eddo por Gerhard Berger, quen tomou o melllor de Alboreto a medida que a tempada progresou e ga\u00f1ou as d\u00faas \u00faltimas carreiras do campionato a medida que o autom\u00f3bil mellorou cara ao fin de tempada. O equipo mant\u00edvose competitivo en , terminando segundo no Campionato de Construtores, pero moi lonxe de McLaren, que volveu a dominar a tempada.\nA tempada foi testemu\u00f1a do fin da propiedade de Enzo Ferrari do equipo. O 14 de agosto de 1988, Ferrari morreu aos 90 anos. A participaci\u00f3n de Fiat na compa\u00f1\u00eda ascendeu ao 90% co \u00fanico fillo vivo de Enzo, Piero Ferrari, que herdou a participaci\u00f3n restante do seu pai. Pouco despois dun mes despois da morte de Enzo, Berger e Alboreto completaron un hist\u00f3rico 1-2 no Gran Premio de Italia de 1988, a \u00fanica vez que un equipo distinto de McLaren ga\u00f1ou un Gran Premio na tempada 1988 de F\u00f3rmula Un. Berger dedicou a vitoria ao falecido Enzo Ferrari.\n viu o fin dos turbo cargadores na F\u00f3rmula Un. A partir desta data, a f\u00f3rmula 1 foi para motores de 3\u00b45 litros de aspiraci\u00f3n atmosf\u00e9rica que non superaban os 12 cilindros, resultado directo das presi\u00f3ns de Ferrari nos \u00faltimos anos. O equipo chegou a constru\u00edr un Indycar, o Ferrari 637, como ameaza para a FIA de que se non consegu\u00edan o que quer\u00edan, \u00e9 dicir, a volta aos motores V12, poder\u00edan participar noutra serie. Debido \u00e1s altas revoluci\u00f3ns esperadas e ao consiguiente estreita banda de potencia esperada dos novos motores, o director t\u00e9cnico John Barnard insistiu no desenvolvemento dunha nova e revolucionaria disposic\u00f3n da caixa de cambios. A caixa de cambios semiautom\u00e1tica operada por paletas.\nD\u00e9cada de 1990.\nO ent\u00f3n triplo campi\u00f3n do mundo Alain Prost deixou McLaren para acompa\u00f1ar a Mansell en Ferrari para a tempada de F\u00f3rmula Un de . Como vixente campi\u00f3n do mundo, Prost asumiu o papel de piloto principal, para consternaci\u00f3n do seu compa\u00f1eiro de equipo Mansell. Na s\u00faa autobiograf\u00eda, Mansell afirmou que Ferrari cambiara o seu coche co de Prost no Gran Premio do Reino Unido de 1990 sen o seu co\u00f1ecemento previo. Mansell deixou Ferrari ao final da tempada de 1990. Prost ga\u00f1ou cinco carreiras e entrou na pen\u00faltima rolda da tempada, o pol\u00e9mico Gran Premio do Xap\u00f3n de 1990, cunha desvantaxe de nove puntos ante o piloto de McLaren e antigo compa\u00f1eiro de equipo Ayrton Senna. Unha pol\u00e9mica colisi\u00f3n na primeira volta entre Senna e Prost permitiu a Senna conseguir o Campionato Mundial de Pilotos de F\u00f3rmula 1 da FIA de 1990, con Prost en segundo lugar.\nA Mansell substitu\u00eduno o franc\u00e9s Jean Alesi, anteriormente pilotando para Tyrrell, para a tempada de F\u00f3rmula Un de . Por\u00e9n, Ferrari entrara nunha recesi\u00f3n en 1991, en parte porque o seu famoso motor V12 xa non era competitivo contra os V10 m\u00e1is pequenos, lixeiros e m\u00e1is eficientes en combustible dos seus competidores. Prost non ga\u00f1ou ningunha carreira, s\u00f3 subiu ao podio cinco veces. Criticou ao equipo, describiu o seu coche como m\u00e1is dif\u00edcil de conducir que \"un cami\u00f3n\", e foi despedido antes do final da tempada, xusto antes do Gran Premio de Australia de 1991. Prost foi substitu\u00eddo polo italiano Gianni Morbidelli. O equipo non ga\u00f1ou carreiras entre 1991 e 1993.\nGerhard Berger volveu a Ferrari como compa\u00f1eiro de Alesi en 1993, e Jean Todt foi contratado como director do equipo. Co Ferrari 412T, Berger e Alesi lograron dous podios e catro pole positions. Non obstante, a escasa fiabilidade e o consumo de combustible nas seguintes tempadas limitaron o n\u00famero de vitorias a s\u00f3 unha para Berger (Gran Premio de Alema\u00f1a de 1994) e Alesi (Gran Premio do Canad\u00e1 de 1995), a pesar de que Alesi estaba nunha boa posici\u00f3n para ga\u00f1ar en Monza e N\u00fcrburgring en 1995. Con todo, o coche tivo unha actualizaci\u00f3n s\u00f3lida e competitiva, e coa vitoria de Berger, conseguida despois de tres tempadas sen ga\u00f1ar unha carreira, iniciou un r\u00e9cord de polo menos unha vitoria nun GP nas vinte tempadas consecutivas seguintes.\nFerrari cambiou completamente a s\u00faa tripuaci\u00f3n de pilotos para a tempada de F\u00f3rmula Un de , substitu\u00edndo a Berger e Alesi polo ex-piloto de Jordan Eddie Irvine, e o d\u00faas veces campi\u00f3n do mundo (antigo piloto de Benetton) Michael Schumacher, por un salario duns 30\u00a0 mill\u00f3ns de d\u00f3lares ao ano. Moitos membros do equipo Benetton segu\u00edrono moitos membros do equipo t\u00e9cnico do equipo Benetton, a saber, Ross Brawn (director t\u00e9cnico), Rory Byrne (dese\u00f1ador xefe), Nikolas Tombazis (xefe de aerodin\u00e1mica) e Tad Czapski (xefe de electr\u00f3nica). As novas regras do motor que reduc\u00edan a capacidade do motor de 3500 cc a 3000 cc requiriron que Ferrari cambiase ao motor V10 de 3.0L para 1996.\nA pesar da s\u00faa escasa fiabilidade, Michael Schumacher logrou tres vitorias durante a tempada de 1996 co Ferrari F310. En condici\u00f3ns de mollado no Gran Premio de Espa\u00f1a de 1996, a pesar de comezar desde a segunda fila e de ter unha mala sa\u00edda, Schumacher remontou a orde para ga\u00f1ar a carreira por 45 segundos sobre o piloto de Benetton Jean Alesi. Esta foi a primeira vitoria da F\u00f3rmula Un para un motor Ferrari V10. Os dous pilotos de Ferrari retir\u00e1ronse das tres roldas seguintes do calendario, o Gran Premio do Canad\u00e1 de 1996, o Gran Premio de Francia de 1996, onde Schumacher se clasificou na pole position pero non puido arrincar tras un fallo de motor na volta de formaci\u00f3n, e o Gran Premio do Reino Unido de 1996 respectivamente. No Gran Premio de B\u00e9lxica de 1996, unha mellor estratexia en boxes permitiu a Schumacher sa\u00edr por diante do piloto de Williams Jacques Villeneuve para conseguir a s\u00faa segunda vitoria da tempada. Schumacher seguiu a s\u00faa vitoria belga ga\u00f1ando o Gran Premio de Italia de 1996 en Monza, a primeira vitoria de Ferrari en casa desde . Ferrari quedou segundo no Campionato de Construtores, con Schumacher. terminando terceiro na clasificaci\u00f3n de pilotos e Irvine d\u00e9cimo.\nPara a tempada de F\u00f3rmula Un de , a maior fiabilidade do F310B permitiu a Ferrari disputar polo seu primeiro Campionato de Pilotos desde que Jody Scheckter ga\u00f1ara o \u00faltimo t\u00edtulo de pilotos de Ferrari 18 anos antes, en . Michael Schumacher subiu o podio oito veces ao longo da tempada, inclu\u00eddas cinco vitorias, e entrou na \u00faltima rolda liderando sobre o piloto de Williams Jacques Villeneuve por un punto. Na volta 48 da \u00faltima rolda da tempada de 1997, o Gran Premio de Europa de 1997 en Xerez, Michael Schumacher e Jacques Villeneuve chocaron cando este \u00faltimo tentaba adiantar para o liderado da carreira polo interior da curva \"Dry Sac\". Schumacher retirouse da carreira e Villeneuve logrou o Campionato de Pilotos de 1997 cun terceiro posto. Os comisarios do evento consideraron inicialmente que a colisi\u00f3n era un incidente de carreira. Non obstante , Schumacher foi ent\u00f3n convocado e descualificado do Campionato do Mundo de Pilotos de 1997 por conduta antideportiva nunha reuni\u00f3n extraordinaria do Consello Mundial de Deporte Automovil\u00edstico da FIA o 11 de novembro de 1997. Os puntos do Campionato de Construtores de Ferrari, con todo, permaneceron intactos e o equipo quedou segundo na xeral. Eddie Irvine, que conseguiu cinco podios ao longo da tempada, clasificouse s\u00e9timo na clasificaci\u00f3n de pilotos.\nDespois da dram\u00e1tica tempada de 1997, Ferrari presentou un coche totalmente novo para adaptarse \u00e1s novas regulaci\u00f3ns para a tempada de F\u00f3rmula Un de , o F300. A\u00ednda que era un paquete competitivo, o McLaren\u2013Mercedes MP4/13 era a maior\u00eda das veces m\u00e1is forte. Schumacher ga\u00f1ou seis carreiras esa tempada, inclu\u00edndo tres seguidas en Canad\u00e1, Francia e Gran Breta\u00f1a. O Gran Premio de Hungr\u00eda ga\u00f1ouse despois de que un golpe mestre t\u00e1ctico de Brawn que decidiu facer que o coche executase unha estratexia de 3 paradas en lugar das 2 de McLaren. Despois, Schumacher levou a Irvine a casa co primeiro dobrete de Ferrari en Monza desde a memorable carreira de 1988 despois da morte de Enzo Ferrari. Schumacher perdeu o t\u00edtulo ante o Mika H\u00e4kkinen de McLaren en Suzuka despois de que se parase na primeira fila e sufrira unha picada a metade da carreira. Irvine foi cuarto no campionato con Ferrari segundo no t\u00edtulo de construtores.\nA tempada de F\u00f3rmula Un de comezou ben para Ferrari, o equipo ga\u00f1ou tres das catro primeiras carreiras da tempada. Eddie Irvine anotou a s\u00faa primeira vitoria na tempada Gran Premio de Australia de 1999. Michael Schumacher logrou vitorias consecutivas no Gran Premio de San Marino de 1999 e o Gran Premio de M\u00f3naco de 1999. A fortuna do equipo comezou a cambiar en Canad\u00e1, con todo, con Michael Schumacher retir\u00e1ndose do liderado da carreira despois de esvarar contra a parede \u00e1 sa\u00edda da chicana final do Circu\u00edto Gilles Villeneuve, co\u00f1ecido desde ent\u00f3n como \"muro dos campi\u00f3ns\". Na volta 1 do Gran Premio do Reino Unido de 1999 en Silverstone, Schumacher estrelouse duramente na \"Curva Stowe\" despois de que fallara o seu freo traseiro, o que o deixou f\u00f3ra do circu\u00edto despois de que se bloqueou a aproximadamente a 210 km/h. Como resultado rompeuse a perna dereita, o que obrigoulle a perderse as seguintes seis carreiras e puxo fin \u00e1 s\u00faa candidatura para o Campionato de Pilotos de 1999. Ferrari substitu\u00eduno por Mika Salo. Irvine converteuse no principal aspirante de Ferrari ao t\u00edtulo de pilotos. Ga\u00f1ou as d\u00faas seguintes roldas en Austria e en Alema\u00f1a. Schumacher regresou para as d\u00faas \u00faltimas carreiras da tempada, d\u00e1ndolle a Irvine o liderado e a eventual vitoria no Gran Premio de Malaisia de 1999. Os dous pilotos de Ferrari foran descualificados despois da carreira xa que o panel deflector lateral dos dous coches ti\u00f1a un cent\u00edmetro de m\u00e1is, o que converteu a Mika H\u00e4kkinen no campi\u00f3n provisional de pilotos. Non obstante, ambos os coches Ferrari foron reintegrados na apelaci\u00f3n, e Irvine liderou a clasificaci\u00f3n dos pilotos por catro puntos sobre H\u00e4kkinen ao entrar na rolda final. Irvine finalmente non logrou o Campionato de Pilotos de 1999 no Gran Premio do Xap\u00f3n de 1999, onde quedou terceiro, perdendo ante H\u00e4kkinen por dous puntos na clasificaci\u00f3n final. O segundo lugar de Schumacher na carreira axudou a Ferrari a conseguir o Campionato de Construtores de 1999, o primeiro desde 1983.\nResultados de Ferrari na F\u00f3rmula 1.\nComo construtor, Ferrari logrou o seguinte:\nFerrari conseguiu un \u00e9xito inigualable na F\u00f3rmula Un e ten moitos rexistros importantes (todos os n\u00fameros est\u00e1n baseados s\u00f3 nos eventos do Campionato Mundial):\nFerrari tam\u00e9n \u00e9 o fabricante de motores de F1 m\u00e1is exitoso, con 239 vitorias &lt;! - Ata o Gran Premio de Abu Zabi de 2019 -&gt; (obtendo unha \u00fanica vitoria non Ferrari con Scuderia Toro Rosso) no Gran Premio de Italia de 2008, as\u00ed como unha vitoria dun Ferrari privado no Gran Premio de Francia de 1961\nEn letra grosa indica que piloto ga\u00f1ou o campionato do mundo de pilotos.\nMonoprazas na F\u00f3rmula 1.\nNa seguinte galer\u00eda m\u00f3stranse os diferentes modelos utilizados por Ferrari durante toda a s\u00faa carreira deportiva. No mesmo, alg\u00fans modelos est\u00e1n representados xenericamente, xa que varios deles foron reutilizados e presentados como evoluci\u00f3ns dos modelos orixinais."}
{"id": "17123", "revid": "5863", "url": "https://gl.wikipedia.org/wiki?curid=17123", "title": "Fernando I de Le\u00f3n", "text": "Fernando I, chamado \u00abo Magno\u00bb ou \u00abo Grande\u00bb, nado en Burgos en 1017 e finado o 27 de decembro de 1065, foi conde de Castela dende 1029, e rei consorte de Galiza ou de Le\u00f3n dende o ano 1037, sendo unxido como tal o 22 de xu\u00f1o de 1038.\nTraxectoria.\nFillo de Sancho Garc\u00e9s III de Pamplona, chamado \u00abo Maior\u00bb, rei de Pamplona, e de Munia, irm\u00e1 de Garc\u00eda S\u00e1nchez de Castela. Foi designado conde de Castela en 1029, se ben non exerceu o goberno efectivo at\u00e9 a morte do seu pai en 1035. Converteuse no rei de Galiza polo seu matrimonio con Sancha, filla de Afonso V o Nobre e Elvira M\u00e9ndez, despois de que o seu cu\u00f1ado e lex\u00edtimo rei Vermudo III, falecese loitando contra el na batalla de Tamar\u00f3n.\nOs primeiros dezaseis anos do reinado pasounos resolvendo conflitos internos e reorganizando o reino. En 1054, as disputas fronteirizas co seu irm\u00e1n Garc\u00eda III de Pamplona viraron en guerra aberta. As tropas galegas deron morte ao monarca navarro na batalla de Atapuerca.\nNo seu tempo o reino foi ampliado, tom\u00e1ndose as prazas de Lamego (1057), Viseu (1058) e Co\u00edmbra (1064), e someteuse a alg\u00fans do reinos de taifas ao pago de parias. \nDivisi\u00f3n do reino.\nDespois da s\u00faa morte e a da s\u00faa esposa Sancha, os dominios da parella foron divididos entres seus fillos: ao primox\u00e9nito, Sancho, correspondeulle o estado patrimonial de seu pai, o condado de Castela, elevado \u00e1 categor\u00eda de reino, e as parias sobre o reino taifa de Zaragoza; a Afonso, correspondeulle o Reino de Le\u00f3n, as\u00ed como os dereitos sobre o reino taifa de Toledo; Garc\u00eda recibiu a parte principal dos territorios do reino mailos dereitos sobre os reinos taifas de Sevilla e Badaxoz; a Urraca e a Elvira correspond\u00e9ronlles as cidades de Zamora e Toro, respectivamente, tam\u00e9n con t\u00edtulo real."}
{"id": "17124", "revid": "22570", "url": "https://gl.wikipedia.org/wiki?curid=17124", "title": "Renault F1 Team", "text": "Lotus Renault GP Limited \u00e9 un equipo brit\u00e1nico de F\u00f3rmula 1. Competiu na categor\u00eda como Equipe Renault Elf e con licenza francesa desde finais dos anos 1970 ata , e regresou co nome de Renault F1 Team a partir de , adquirindo o equipo Benetton, que \u00e1 s\u00faa vez comprou o equipo Toleman en 1986.\nRenault vendeu o 75% do equipo a Genii Capital a finais de 2009; e o 25% restante, en decembro de 2010, renomeando a escuadra como Lotus Renault GP e anunciando a creaci\u00f3n de Renault Sport F1 para a subministraci\u00f3n de motores e tecnolox\u00eda a partir de .\nHistoria.\nInicios.\nA s\u00faa participaci\u00f3n en competici\u00f3ns rem\u00f3ntase \u00e1 primeira d\u00e9cada do s\u00e9culo XX. En 1906, Renault logra a s\u00faa primeira vitoria no Gran Premio de Francia de 1906. Logo deste curto per\u00edodo, Renault af\u00e1stase da competici\u00f3n por 70 anos, volvendo a finais dos anos 70 e mant\u00e9ndose desde ent\u00f3n como equipo ou provedor de motores.\nAnos 70 e 80: introduci\u00f3n dos motores turbo.\nRenault iniciou as s\u00faas participaci\u00f3ns en F\u00f3rmula 1 nas \u00faltimas cinco carreiras de con Jean-Pierre Jabouille como \u00fanico piloto. O Renault RS01 \u00e9 recordado polo seu motor turbo de 1\u00b45 l, que foi o primeiro motor turbo na historia da F1. O veh\u00edculo de Jabouille resultou moi inestable e foi tomado como pouco serio durante as s\u00faas primeiras carreiras, recibindo o alcume de \"a teteira amarela\". Ese ano non logrou terminar ningunha carreira.\nO ano seguinte iniciouse de forma similar, con catro retiradas consecutivas por fallos de motor, pero cara ao final do ano, o equipo empezou a obter resultados, con dous terceiros postos en cualificaci\u00f3n. A primeira carreira completada foi o Gran Premio dos Estados Unidos de 1978 obtendo o equipo un cuarto lugar e os seus primeiros puntos na F\u00f3rmula 1.\nCoa entrada dun segundo piloto, Ren\u00e9 Arnoux, en , o equipo seguiu sen brillar. Jabouille obtivo o primeiro lugar en cualificaci\u00f3ns para o Gran Premio de Sur\u00e1frica de 1979. A s\u00faa primeira vitoria obt\u00edvoa Jabouille no Gran Premio de Francia de 1979. Esa foi a primeira carreira ga\u00f1ada por un motor turbo. A partir de a\u00ed, os resultados empezaron a chegar, sobre todo co piloto Arnoux. A partir dos anos 80, Renault corr\u00eda algunhas carreiras con 3 coches, 2 oficiais e un privado ou de reserva, sendo este de menor potencia ou m\u00e1is dif\u00edcil de conducir. En , Alain Prost sucedeu a Jabouille e a combinaci\u00f3n Arnoux-Prost-Renault comezou a obter resultados. En , o equipo ga\u00f1ou 11 carreiras, 9 delas por Prost. A partir de , o equipo xa non logrou os resultados anteriores e en dedicouse unicamente a producir motores.\nProvedor de motores.\nEn , coa prohibici\u00f3n dos motores turbo, Renault regresou \u00e1 F\u00f3rmula 1 novamente cos seus motores impulsando os autom\u00f3biles Williams e en 1992, Williams-Renault ga\u00f1ou o campionato de construtores. Este foi o inicio da dominaci\u00f3n dos motores Renault, con cinco campionatos de pilotos (Mansell en 1992, Prost en 1993, Schumacher en 1995, Hill en 1996 e Villeneuve en 1997) e seis de construtores entre 1992 e 1997. Anteriormente fornecera motores turbo a Lotus entre 1984 e 1986.\nAo finalizar a tempada 1997, Renault ret\u00edrase novamente. Con todo, os motores seguiron sendo utilizados por Benetton (baixo o nome de 'Playlife'), Williams (baixo o nome de 'Mecachrome') e por BAR e Arrows (baixo o nome de 'Supertec').\nDesde a tempada 2007, Renault fornece motores \u00e1 escuadra Red Bull Racing. \nPara 2011, Renault s\u00f3 participar\u00e1 na categor\u00eda como provedor de motores baixo o nome de Renault Sport F1 a Red Bull, Lotus Racing e a Lotus Renault GP.\nO retorno.\nNovamente Renault regresa \u00e1 F\u00f3rmula 1 en adquirindo o equipo Benetton cuxa presidencia ocupou desde ent\u00f3n Patrick Faure ata sendo substitu\u00eddo por Alain Dassas, con Flavio Briatore como director e Bob Bell como director t\u00e9cnico.\nOs pilotos para a tempada 2002 foron o brit\u00e1nico Jenson Button e o italiano Jarno Trulli que terminaron no s\u00e9timo e oitavo posto respectivamente ao finalizar a tempada, conducindo o veh\u00edculo R202. Na tempada seguinte, Button \u00e9 substitu\u00eddo polo mozo espa\u00f1ol Fernando Alonso, quen conseguiu a primeira pole, o primeiro podio e a primeira vitoria para o equipo nesta nova etapa, sendo ademais o piloto m\u00e1is novo en logralo. Alonso compartir\u00eda garaxe esa tempada e a seguinte con Trulli, pero este \u00faltimo foi substitu\u00eddo a final de tempada por Jacques Villeneuve porque os directivos de Renault consideraron que o rendemento de Trulli era baixo.\n2005 e 2006: chega o \u00e9xito.\nA presenza de Flavio Briatore, Bob Bell e Fernando Alonso quizais signifique a \u00e9poca dourada de Renault F1, na que conseguiu mellores resultados, inclu\u00edndo dous campionatos do mundo por equipos (2005 e 2006) e dous campionatos de pilotos (2005 e 2006), ambos con Fernando Alonso, sendo Giancarlo Fisichella o segundo piloto. Os coches R25 e R26 alcanzaron a notable cifra de 191 e 206 puntos nas s\u00faas respectivas tempadas, revel\u00e1ndose como uns monoprazas constantes e fiables.\n: declive.\nNa tempada 2007, a escuadra sofre un descenso do seu rendemento, coincidindo coa transici\u00f3n de pneum\u00e1ticos Michelin a Bridgestone e co traspaso de Fernando Alonso a McLaren. A ca\u00edda no rendemento do R27 fixo que a escuadra francesa non consiga ningunha vitoria no 2007, sendo a cuarta escuadra en puntos (terceira, tras a descualificaci\u00f3n de McLaren-Mercedes).\nA escuadra McLaren denunciou a Renault por un caso de espionaxe, ao levar Phil Mackereth, antigo enxe\u00f1eiro da escuadra brit\u00e1nica, informaci\u00f3n do equipo McLaren a Renault. Con todo, a FIA non sancionou \u00e1 escuadra francesa, ao non atopar probas de que a informaci\u00f3n da escuadra angloxerm\u00e1nica usouse nos coches de Renault.\nO 10 de decembro de 2007 f\u00edxose p\u00fablico que Fernando Alonso regresaba \u00e1 escuadra francesa tras a rescisi\u00f3n do seu contrato con McLaren. Nelson Piquet Jr. ser\u00eda o segundo piloto de Renault na tempada 2008. Esp\u00e9rase unha gran mellora de rendemento que permita loitar \u00e1 escuadra francesa por podios e vitorias logo de acabar 3\u00ba a tempada 2007 sen co\u00f1ecer a vitoria nun s\u00f3 GP e con tan s\u00f3 un podio logrado por Heikki Kovalainen no Gran Premio do Xap\u00f3n. Para iso contar\u00e1n co bicampe\u00f3n do mundo Fernando Alonso, que logrou os maiores \u00e9xitos da marca e \u00e1 nova promesa Nelson Piquet Jr, fillo do tricampi\u00f3n do mundo Nelson Piquet.\n2008: resurrecci\u00f3n final.\nRenault comezou a tempada mal en clasificaci\u00f3n, con Alonso 11\u00ba e Nelsinho Piquet 21\u00ba, a\u00ednda que en carreira Alonso queda 4\u00ba, con abandono de Nelsinho Piquet. Alonso acabou cuarto grazas a que foi o cuarto GP que menos coches acabaron e a que Heikki Kovalainen apertou o limitador de velocidade (que se usa para non exceder os 90\u00a0km/h no carril de boxes) na recta de meta na \u00faltima volta. Na seguinte carreira, o Gran Premio de Malaisia, melloraron en clasificaci\u00f3n colocando a Alonso 7\u00ba e a Piquet 13\u00ba. En carreira as cousas non lles sa\u00edron tan ben e s\u00f3 lograron un punto grazas ao 8\u00ba posto de Alonso, mentres Piquet finalizou en 11\u00ba lugar. Na seguinte proba, no circu\u00edto de Bahrain, o equipo Renault tivo moitos problemas e non levaron ning\u00fan punto. Por\u00e9n, no Gran Premio de Espa\u00f1a, as novas melloras introducidas no monopraza fixeron do R28 un coche m\u00e1is competitivo, logrando un impresionante resultado na clasificaci\u00f3n, con Fernando Alonso en 2\u00ba posto e Piquet no 10\u00ba. Con todo, na carreira non tiveron sorte, e ning\u00fan dos seus coches puido finalizar o gran premio. Fernando Alonso rompeu motor cando marchaba en 5\u00ba posici\u00f3n con opci\u00f3ns de finalizar no podio. Pero as melloras volveron ilusionar ao equipo, que no Gran Premio de Turqu\u00eda conseguiu colocar a Alonso en 6\u00ba lugar e demostrando que poder\u00edan estar arriba o resto da tempada. Logo, no Gran Premio de Francia, no que o equipo Renault corr\u00eda en casa, lograron unha boa clasificaci\u00f3n colocando a Fernando Alonso 3\u00ba en grella e a Piquet 9\u00ba. Con todo, en carreira, alg\u00fans problemas coa sa\u00edda de Fernando Alonso e problemas na reposici\u00f3n (aos mec\u00e1nicos qued\u00f3uselles enganchada a mangueira) fixeron perder a Alonso varias posici\u00f3ns en carreira, e a 2 voltas do final o piloto espa\u00f1ol rodaba 7\u00ba e presionaba ao australiano Mark Webber, mentres que Nelson rodaba 8\u00ba. Pero o piloto brasileiro adiantou ao seu compa\u00f1eiro de equipo cando este trataba de dobrar a un Force India. Tras este problema cos dobrados, Nelsinho finalizaba 7\u00ba, o seu mellor resultado ata ent\u00f3n e con Alonso 8\u00ba a pesar de todos os inconvenientes que tivo. As\u00ed, o equipo Renault colocou aos seus dous coches nos puntos por primeira vez esta tempada. No Gran Premio de Alema\u00f1a, Nelson conseguiu o primeiro podio da tempada ao ser segundo grazas a unha estratexia dunha soa parada e aproveitar a sa\u00edda do Safety car; mentres que Fernando Alonso, tras ter unha mala carreira e un frouxo rendemento do coche, acabou 11\u00ba tras sa\u00edr en 5\u00ba lugar. No Gran Premio de Hungr\u00eda, Renault alcanza os 1000 puntos na F\u00f3rmula 1, 399 dos cales foron logrados por Alonso. No Gran Premio de Singapur, o piloto asturiano d\u00e1 a Renault unha nova vitoria logo de case dous anos en branco, e no Gran Premio do Xap\u00f3n demostra que o R28 mellorou con outra vitoria e Piquet en 4\u00ba lugar. Nas d\u00faas \u00faltimas carreiras, Alonso consegue un 4\u00ba posto e un 2\u00ba, demostrando todo o potencial dun coche que non funcionaba a principios do mundial.\n2009: ano para esquecer.\nNa tempada , Renault volve ter un monopraza pouco competitivo, o Renault R29, co que acabou 8\u00ba na clasificaci\u00f3n de construtores con s\u00f3 26 puntos. Ademais, en setembro, a escuadra foi investigada polas acusaci\u00f3ns de Piquet onde afirma que sufriu presi\u00f3ns por parte do equipo para simular un accidente e deste xeito favorecer ao seu compa\u00f1eiro, o espa\u00f1ol Fernando Alonso.\nO d\u00eda 16 de setembro de 2009, Flavio Briatore e Pat Symonds abandonaron a escuadra polas acusaci\u00f3ns de Piquet, sacrific\u00e1ndose para as\u00ed intentar minimizar os danos que poida sufrir o equipo Renault. Briatore foi inhabilitado para sempre e Symonds, \"s\u00f3\" por 5 anos. O equipo recibiu unha condena de expulsi\u00f3n en suspenso que se far\u00e1 efectiva se volve infrinxir as normas deportivas nun per\u00edodo de dous anos que concluir\u00e1 a fins de 2011.\nO d\u00eda 25 de setembro de 2009, o patrocinador principal do equipo ING e, antes, Mutua Madrile\u00f1a decidiron rescidir os seus contratos de patrocinio por considerar este esc\u00e1ndalo un ataque flagrante \u00e1 s\u00faa imaxe.\nCompra de Renault F1 Team.\nO 16 de decembro de 2009, anunciouse que a empresa Genii Capital comprar\u00eda o 75% por cento das acci\u00f3ns do equipo Renault F1, que segue competindo con devandita denominaci\u00f3n na tempada 2010 de F\u00f3rmula 1. Pero o 8 de decembro de 2010, Renault F1 e Genii Capital chegan a un acordo para adquirir o 25% do equipo que lle quedaba en propiedade \u00e1 marca francesa, polo que Renault F1 desaparece de novo como construtor do Mundial de F\u00f3rmula 1 e pasa a ser s\u00f3 subministrador de motores baixo a denominaci\u00f3n Renault Sport F1.\n2010: incerteza e mellor\u00eda.\nAs cousas non acabaron nada ben no 2009 e non parec\u00eda que o ano 2010 fose a empezar moito mellor. O equipo franc\u00e9s contratara ao piloto polaco Robert Kubica, procedente de BMW Sauber, pero a participaci\u00f3n na tempada non estaba asegurada: O d\u00eda 3 de decembro de 2009, os directivos de Renault reun\u00edronse en Par\u00eds para decidir o futuro do equipo, que puido ser vendido \u00e1 empresa de David Richards, Prodrive.\nFinalmente, o d\u00eda 16 de decembro de 2009, anunciouse que a empresa luxemburguesa Genii Capital comprara o 75% do capital do equipo, pero a escuadra competiu en 2010 coa identidade e caracter\u00edsticas esenciais de sempre.\nO 31 de xaneiro de 2010, produciuse a presentaci\u00f3n do R30 no Circu\u00edto de Cheste, onde tam\u00e9n se confirmou a Vitaly Petrov como compa\u00f1eiro de Robert Kubica. Antes de a primeira carreira do ano, Vitaly Petrov consegue o apoio de Lada para patrocinar e evolucionar o chasis\nNa primeira carreira da tempada, Robert Kubica sorprende e c\u00f3ase na Q3 sendo 9\u00ba, mentres que o debutante Vitaly Petrov s\u00f3 \u00e9 17\u00ba. En carreira, Kubica ten problemas e trompea, a\u00ednda que logra remontar ata o 11\u00ba posto. Petrov, pola s\u00faa banda debeu retirarse nas primeiras voltas por problemas na suspensi\u00f3n cando estaba completando unha boa actuaci\u00f3n. Na posterior proba, en Melbourne, a escuadra francesa d\u00e1 a sorpresa, xa que Kubica consegue unha actuaci\u00f3n extraordinaria acabando nunha meritoria segunda posici\u00f3n, demostrando que o equipo poder\u00eda volver estar na loita por bos resultados. Petrov non puido acabar logo de facer un trompo e quedar na gr\u00e1va. En Malaisia, Kubica volve sorprender cun gran cuarto posto, mentres Petrov segue sen poder chegar \u00e1 li\u00f1a de meta. Nas seguintes probas de campionato, o piloto polaco consol\u00eddase como o n\u00ba1 de Renault, conseguindo outros dous podios, mentres o piloto ruso mellora algo un pouco o seu rendemento. Finalmente, Renault acaba o campionato en quinta posici\u00f3n, con 136 puntos.\nConversi\u00f3n en Lotus Renault GP.\nRenault anunciou a finais do 2010 a creaci\u00f3n de Renault Sport F1, unha divisi\u00f3n do fabricante franc\u00e9s que se dedicar\u00e1 a fornecer motores e tecnolox\u00eda a partir de , tras a venda do 25% da escuadra que a\u00ednda se atopaba en mans de Renault \u00e1 empresa Genii Capital. Chegando a un acordo con Proton (propietaria de Lotus Cars) para o patrocinio, o novo equipo propiedade de Genii \u00e9 renomeado como Lotus Renault GP e competir\u00e1 a partir da tempada 2011 coas m\u00edticas cores negro e ouro.\n2011: nova era.\nPara a tempada 2011, coa nova denominaci\u00f3n e cores, contar\u00e1 co piloto Vitaly Petrov e Nick Heidfeld, xa que estaba previsto que fose Robert Kubica pero o 6 de febreiro tivo un forte accidente durante a disputa do primeiro tramo do Rally Rolde di Andora a bordo dun Skoda Fabia S2000 que lle ter\u00e1 de baixa durante toda a tempada, e cos pilotos Bruno Senna, Romain Grosjean, Fairuz Fauzy, Ho-Ping Tung e Jan Charouz como pilotos reservas.\nO seu coche, o R31, foi presentado en Valencia o 31 de xaneiro, antes dos adestramentos da pretemporada.\nNas primeiras carreiras, o rendemento de Renault foi bastante bo. Vitaly Petrov conseguiu o primeiro podio no Gran Premio de Australia, acabando en 3\u00ba lugar; e Nick Heidfeld igualou o rexistro do seu compa\u00f1eiro no Gran Premio de Malaisia, tam\u00e9n obtendo un terceiro posto. Ambos pilotos dedicaron os seus logros ao seu compa\u00f1eiro Robert Kubica. Con todo, a partir daquel momento as prestaci\u00f3ns do equipo diminu\u00edron aos poucos, ata o punto de loitar polos puntos. Un claro dato que o demostra \u00e9 que Renault sumou 60 puntos nas primeiras sete carreiras, pero s\u00f3 13 nas seguintes doce. Nick Heidfeld foi despedido e substitu\u00eddo por Bruno Senna a partir do GP de B\u00e9lxica. Os resultados non melloraron e o equipo terminou no 5\u00ba posto do mundial de construtores, s\u00f3 4 puntos por diante de Force India.\n: creaci\u00f3n de Lotus F1 Team a partir de Renault.\nA escudar\u00eda Renault cambiou o seu nome oficial de Lotus Renault GP a Lotus F1 Team, po\u00f1endo as\u00ed punto e final \u00e1 s\u00faa etapa como equipo, xa que pasaba a ser unicamente fornecedor de motores.\n2015: Desaparece por problemas financeiros o equipo Lotus F1 Team e regresa Renault F1 Team ocupando o seu lugar, tras comprar a finais de xaneiro de 2016 as acci\u00f3ns do equipo Lotus. Para o 2016, conta con Kevin Magnussen e Joylen Palmer como pilotos principais, e cun obxectivo a longo prazo de ser de novo campi\u00f3ns mundiais"}
{"id": "17125", "revid": "45576", "url": "https://gl.wikipedia.org/wiki?curid=17125", "title": "WilliamsF1", "text": "Williams Grand Prix Engineering Limited (), que compite na F\u00f3rmula Un como \"Williams Racing\", \u00e9 un equipo e construtor brit\u00e1nico de F\u00f3rmula Un. Fundado e dirixido polo propietario Sir Frank Williams e o enxe\u00f1eiro de automoci\u00f3n Patrick Head. O equipo formouse en logo de dous intentos fracasados de Frank Williams de dirixir dous equipos anteriormente: Frank Williams Racing Cars (1969 a 1975) e Wolf-Williams Racing (1976). Todos os chasis Williams F1 ch\u00e1manse \"FW\" e logo un n\u00famero, sendo o FW as iniciais do dono do equipo, Frank Williams. O equipo logrou grandes \u00e9xitos nos anos 80 e 90 e segue sendo un dos grandes equipos da F\u00f3rmula 1.\nA primeira carreira do equipo foi o Gran Premio de Espa\u00f1a de 1977, onde o novo equipo correu un chasis March para Patrick N\u00e8ve. Williams comezou a fabricar os seus propios coches ao ano seguinte, e Clay Regazzoni ga\u00f1ou a primeira carreira de Williams no Gran Premio do Reino Unido de 1979. No Gran Premio de Gran Breta\u00f1a de 1997, Jacques Villeneuve logrou a vitoria n\u00famero 100 do equipo, facendo de Williams un dos \u00fanicos catro equipos da F\u00f3rmula Un, xunto \u00e1 Ferrari, McLaren , e Mercedes en ga\u00f1ar 100 carreiras. Williams ga\u00f1ou nove Campionatos de Construtores entre e . Este foi un r\u00e9cord ata que Ferrari ga\u00f1ou o seu d\u00e9cimo campionato en . Ga\u00f1aron o seu primeiro campionato mundial co piloto Alan Jones en . Logo segu\u00edronlle Keke Rosberg en , Nelson Piquet en , Nigel Mansell en , Alain Prost en , Damon Hill en e Jacques Villeneuve en . Os \u00faltimos deses catro campionatos logrounos o equipo xunto cos motores Renault V10 que dominaron os anos 90. O equipo \u00e9 co\u00f1ecido por darlle m\u00e1is importancia ao campionato de construtores. Ga\u00f1aron 9 t\u00edtulos de construtores e s\u00f3 7 de pilotos.\nAs mellores temporadas da escudar\u00eda foron as de e . Nestas tempadas obtiveron ademais do mundial de construtores, o mundial de pilotos. Os Williams FW14 e o FW15 eran un verdadeiro alarde de electr\u00f3nica. Parte desa electr\u00f3nica que utilizaba o equipo foi prohibida pola FIA posteriormente.\nA tempada de F\u00f3rmula 1 de ficou marcada pola contrataci\u00f3n de Ayrton Senna e a s\u00faa morte no Gran Premio de San Marino, ao volante dun Williams. Frank Williams, Patrick Head e Adrian Newey (Os dous \u00faltimos dese\u00f1adores do coche) foron procesados, m\u00e1is non foron condenados. David Coulthard e Nigel Mansell remataron ese ano a tempada, e tam\u00e9n ese ano Damon Hill perdeu o t\u00edtulo de pilotos por un punto.\nA fase m\u00e1is vitoriosa da Williams acabou en , en gran parte pola perda dos motores Renault, que retir\u00e1ronse da F\u00f3rmula 1. Nas temporadas de e cos motores non-oficiais da Renault, Mecachrome e Supertec respectivamente, Williams conquistou os postos 3\u00b0 e 5\u00b0 no campionato de construtores, sen oportunidades de vitoria.\nWilliams traballou con moitos fabricantes de motores, o m\u00e1is exitoso con Renault, ga\u00f1ando cinco dos seus nove t\u00edtulos de construtores coa compa\u00f1\u00eda francesa. Xunto con Ferrari, McLaren, Benetton e Renault, Williams forma parte dun grupo de cinco equipos que ga\u00f1aron varios campionatos de construtores entre 1979 e 2008 e varios campionatos de pilotos entre 1984 e 2008.\nWilliams F1 tam\u00e9n ten intereses comerciais m\u00e1is al\u00e1 das carreiras de F\u00f3rmula Un. Con sede en Grove, Oxfordshire, Reino Unido, Williams estableceu Williams Advanced Engineering e Williams Hybrid Power que toman a tecnolox\u00eda desenvolvida orixinalmente para a F\u00f3rmula Un e a adaptan para aplicaci\u00f3ns comerciais. En abril de 2014, Williams Hybrid Power vendeuse a GKN. Williams Advanced Engineering tivo un centro tecnol\u00f3xico en Qatar ata que pechouse en 2014.\nEn maio de 2020, Williams anunciou que buscaban compradores para unha parte do equipo debido ao mal rendemento financeiro en e que rescindiran o contrato do patrocinador principal ROKiT. O 21 de agosto de 2020, Williams foi adquirida por Dorilton Capital.\nClaire Williams e Frank Williams deber\u00e1n renunciar \u00e1s s\u00faas funci\u00f3ns de xesti\u00f3n a partir do 7 de setembro de 2020.\nOrixes.\nFrank Williams comezou co actual equipo Williams en 1977 despois de que co seu anterior equipo, Frank Williams Racing Cars, non conseguiu o \u00e9xito que desexaba. A pesar da promesa dun novo propietario, o millonario canadense Walter Wolf e o reencontro do equipo como Wolf-Williams Racing en , os autos non eran competitivos. Williams deixou o Walter Wolf Racing e trasladouse a cidade de Didcot para reconstru\u00edr o seu equipo como \"Williams Grand Prix Engineering\". Frank recrutou a o novo enxe\u00f1eiro Patrick Head para traballar para o equipo, creando a sociedade \"Williams-Head\".\nPropiedade.\nReuters anunciou o 20 de novembro de 2009 que Williams e Patrick Head venderan unha participaci\u00f3n minoritaria do equipo a unha sociedade de investimento austr\u00edaco liderada por Toto Wolff Quen dixo que era puramente unha decisi\u00f3n comercial.\nEn febreiro de 2011, Williams F1 anunciou plans para ampliar capital trav\u00e9s dunha Oferta p\u00fablica de venda (OPV) na Frankfurt Stock Exchange (FWB) en marzo de 2011, quedando Sir Frank Williams como accionista maioritario e director do equipo trala OPV.\nEn febreiro de 2017, a propiedade era a seguinte: Frank Williams (52\u00b425%); Brad Hollinger (14\u00b475%); Patrick Head 9%; 20% no mercado p\u00fablico; e o 4% est\u00e1 a cargo do empregado do fondo fiduciario.\nEn 2020, tras m\u00e1is de 40 anos de participaci\u00f3n e a pesar do prestixio acumulado no campo da F\u00f3rmula 1, o equipo foi adquirido polo holding financeiro Dorilton Capital, quen comprou o equipo \u00e1 familia Williams en agosto e presentou a s\u00faa nova directiva en setembro de 2020.\nHistorial de carreiras na F\u00f3rmula Un.\nMotores Ford-Cosworth (1977-1983).\nTempada de 1977.\nWilliams participou cun March 761 na tempada . O \u00fanico piloto Patrick N\u00e8ve apareceu en 11 carreiras ese ano, debutando no Gran Premio de Espa\u00f1a de 1977. O novo equipo non conseguiu lograr un punto, alcanzando un mellor final de 7\u00ba en Italia.\nTempada de 1978.\nPara a tempada , Patrick Head dese\u00f1ou o seu primeiro autom\u00f3bil Williams: o FW06. Williams contratou ao piloto australiano Alan Jones, que vencera en Austria na tempada anterior para un devastado equipo Shadow trala morte do seu piloto principal, Tom Pryce. A primeira carreira de Jones para o equipo foi o Gran Premio da Arxentina de 1978 onde cualificou o \u00fanico auto de Williams na 14\u00aa posici\u00f3n, pero retirouse logo de 36 voltas cun fallo no sistema de combustible. O equipo logrou os seus primeiros puntos de campionato d\u00faas roldas despois no Gran Premio de Sur\u00e1frica de 1978 cando Jones terminou cuarto. Williams conseguiu o seu primeiro podio en Estados Unidos, onde o australiano quedou en segundo lugar, preto de 20 segundos por detr\u00e1s do Ferrari do futuro piloto de Williams Carlos Reutemann. Williams finalizou a tempada na d\u00e9cima posici\u00f3n no Campionato de Construtores, cuns respectables 16 puntos, mentres que Alan Jones terminou 12\u00ba no Campionato de Pilotos. Cara a finais de 1978 Frank Williams recrutou a Frank Dernie para unirse a Patrick Head na oficina de dese\u00f1o.\nTempada de 1979.\nHead dese\u00f1ou o FW07 para a tempada con Frank Dernie facendo o desenvolvemento aerodin\u00e1mico. Este foi o primeiro coche con efecto solo, unha tecnolox\u00eda introducida por Colin Chapman e Team Lotus. Williams tam\u00e9n adheriuse a proposici\u00f3n da Formula One Constructors Association (FOCA) para os equipos presentaran dous coches, polo que contratouse ao piloto su\u00edzo Clay Regazzoni. Non foi ata a s\u00e9tima rolda do campionato, M\u00f3naco, no que conseguiron unha posici\u00f3n dentro dos puntos. Regazzoni estivo preto de lograr a primeira vitoria do equipo pero terminou en segundo lugar, a menos dun segundo por detr\u00e1s do ga\u00f1ador da carreira Jody Scheckter. A seguinte rolda en Dijon \u00e9 recordada pola derradeira volta entre Ren\u00e9 Arnoux e Gilles Villeneuve, pero tam\u00e9n viu a ambos coches rematar nos puntos por primeira vez, Jones foi o cuarto con Regazzoni sexto. A primeira vitoria do equipo foi no Reino Unido. Cando Regazzoni terminou case 25 segundos por diante do segundo clasificado.\nOs grandes \u00e9xitos seguiron cando os coches de Williams acabaron primeiro e segundo na seguinte rolda en Hockenheim, Alan Jones, dous segundos por diante de Regazzoni. Jones sumou outras d\u00faas vitorias para conseguir tres vitorias consecutivas, en \u00d6sterreichring, terminou medio minuto por diante do Ferrari de Gilles Villeneuve e en Zandvoort. Scheckter terminou a racha ga\u00f1adora de Williams cando ga\u00f1ou na casa co Ferrari en Italia, Regazzoni terminou a terceiro por detr\u00e1s dos Ferraris. Alan Jones conseguiu outra vitoria na pen\u00faltima carreira en Montreal para encabezar unha gran tempada.\nWilliams mellorou moito no Campionato de Construtores, terminando segundo, oito lugares m\u00e1is arriba que o ano anterior, e logrando 59 puntos m\u00e1is. Alan Jones foi o piloto m\u00e1is pr\u00f3ximo ao d\u00fao de Ferrari, Villeneuve e o campi\u00f3n de 1979 Jody Scheckter. Jones logrou 43 puntos, 17 detr\u00e1s de Scheckter, mentres que o compa\u00f1eiro de Jones, Regazzoni, estaba a dous lugares detr\u00e1s del con 32 puntos.\nTempada de 1980.\nDurante a tempada de 1980, Alan Jones asociouse co arxentino Carlos Reutemann. O equipo comezou ben no campionato, con Jones ga\u00f1ando a primeira rolda da tempada en Arxentina. Jones ga\u00f1ou catro carreiras: Paul Ricard, Brands Hatch, Montreal e a rolda final en Watkins Glen. Jones converteuse no primeiro dos sete pilotos de Williams en ga\u00f1ar o Campionato de Pilotos, 17 puntos por diante do Brabham de Nelson Piquet. Williams tam\u00e9n ga\u00f1ou o seu primeiro Campionato de Construtores, logrando 120 puntos, case o dobre de Ligier.\nTempada de 1981.\nO d\u00fao ga\u00f1ou catro carreiras para o equipo Williams na tempada . Alan Jones ga\u00f1ou na primeira rolda en Long Beach e a rolda final en Las Vegas, mentres Carlos Reutemann ga\u00f1ou na segunda rolda en Jacarepagu\u00e1 e a quinta rolda en Zolder. Williams ga\u00f1ou o t\u00edtulo de Construtores por segundo ano consecutivo, logrando 95 puntos, 34 puntos m\u00e1is que Brabham en segundo lugar.\nTempada de 1982.\nAlan Jones retirouse da F\u00f3rmula Un (a\u00ednda que volver\u00eda un ano m\u00e1is tarde para unha \u00fanica carreira co equipo Arrows). O australiano foi substitu\u00eddo polo piloto finland\u00e9s, Keke Rosberg, que non lograra nin un \u00fanico punto de campionato o ano anterior. Ga\u00f1ou o t\u00edtulo de pilotos ese ano malia ga\u00f1ar s\u00f3 unha carreira, o Gran Premio de Su\u00edza de 1982 en Dijon-Prenois. O compa\u00f1eiro de equipo de Rosberg, Reutemann, terminou no 16\u00ba posto logo de abandonar a F\u00f3rmula 1 despois de disputar s\u00f3 d\u00faas carreiras da nova tempada. O seu asento ocupouno Mario Andretti para o Gran Premio do oeste dos Estados Unidos de 1982 antes de que Derek Daly o ocupara para o resto do ano. O equipo de Williams acabou cuarto no Campionato de Construtores ese ano, 16 puntos detr\u00e1s do primeiro lugar de Ferrari.\nAo final da tempada, Frank Williams decatouse que para competir nos niveis m\u00e1is altos da F\u00f3rmula 1 precisaba do apoio dun dos principais fabricantes de motores, como Renault ou BMW, que poder\u00edan fornecer ao seu equipo cun motor turbo.\nMotores Honda (1983-1987).\nTempada de 1983.\nFrank Williams mirou para Honda, que desenvolvera o seu propio motor turbo V6 co equipo Spirit. Firmouse un acordo entre Honda e Williams a principios de 1983 e o equipo utilizou os motores para a tempada de . Ata ent\u00f3n, para a tempada , Williams continuou usando o motor Ford ag\u00e1s na \u00faltima carreira do ano en Sur\u00e1frica onde Keke Rosberg logrou un alentador quinto lugar. O equipo terminou cuarto no Campionato de Construtores, logrando 36 puntos, inclu\u00edndo unha vitoria para Rosberg en M\u00f3naco.\nTempada de 1984.\nPara a tempada , Patrick Head dese\u00f1ou o FW09 de estra\u00f1a forma. Keke Rosberg ga\u00f1ou o Gran Premio de Dallas e conseguiu o segundo na carreira de apertura no Brasil. O compa\u00f1eiro de equipo de Rosberg, Jacques Laffite, quedou 14\u00ba no Campionato de Pilotos con cinco puntos. O equipo terminou sexto con 25\u00b45 puntos, con Rosberg oitavo no Campionato de Pilotos.\nTempada de 1985.\nEn , Head dese\u00f1ou o FW10, o primeiro chasis do equipo en empregar a tecnolox\u00eda da fibra de carbono na que foi pioneira no equipo de McLaren. O piloto brit\u00e1nico Nigel Mansell uniuse ao equipo co seu compa\u00f1eiro Rosberg. O equipo logrou catro vitorias con Rosberg no Gran Premio de Detroit de 1985 e o Gran Premio de Australia de 1985, e Mansell ga\u00f1ou o Gran Premio de Europa de 1985 e o Gran Premio de Sur\u00e1frica de 1985. Williams terminou terceiro no Campionato de Construtores, logrando 71 puntos.\nDurante a cualificaci\u00f3n para o Gran Premio do Reino Unido de 1985 en Silverstone, Rosberg percorreu o circu\u00edto ultra r\u00e1pido de 4\u00b4719\u00a0km en 1:05.591 cunha velocidade media de 259\u00b4005\u00a0km/h, a volta m\u00e1is r\u00e1pida rexistrada no historial de F\u00f3rmula Un ata ese momento.\nDesde 1985 ata finais da tempada de 1993, os coches de Williams correron coa livrea amarelo, azul e branco de Canon.\nTempada de 1986.\nEn marzo de 1986, Frank Williams enfrontouse ao desaf\u00edo m\u00e1is grave da s\u00faa vida. Ao regresar ao aeroporto de Niza, Francia, logo das probas previas \u00e1 tempada no Circu\u00edto Paul Ricard, viuse involucrado nun accidente de tr\u00e1fico que o deixou paral\u00edtico. Non volveu aos boxes por case un ano. Malia a falta de presenza na pista, o equipo de Williams ga\u00f1ou nove Grandes Premios e o Campionato de Construtores e estivo a piques de ga\u00f1ar o Campionato de Pilotos con Nigel Mansell, pero o pneum\u00e1tico traseiro esquerdo do piloto brit\u00e1nico rebentou na \u00faltima rolda da tempada, en Australia, mentres que o seu rival e compa\u00f1eiro de equipo, Nelson Piquet fixo unha parada pouco despois da retirada de Mansell como precauci\u00f3n. Isto permitiu a Alain Prost defender o seu t\u00edtulo con \u00e9xito, a pesar de ter nun coche inferior.\nTempada de 1987.\nA tempada deu \u00e1 sociedade Williams-Honda o seu primeiro e \u00fanico t\u00edtulo de Pilotos nas mans de Nelson Piquet. Piquet ga\u00f1ou tres carreiras e logrou 76 puntos, 73 puntos validos (os mellores 11 resultados contabilizados) en relaci\u00f3n ao Campionato de Pilotos. O seu compa\u00f1eiro de equipo Mansell quedou en segundo lugar con seis vitorias e 61 puntos na tempada. O equipo de Williams ga\u00f1ou o Campionato de Construtores por segundo ano consecutivo, logrando 137 puntos, 61 puntos por diante dos seus rivais m\u00e1is pr\u00f3ximos, McLaren. Malia este \u00e9xito, Honda finalizou a s\u00faa colaboraci\u00f3n con Williams ao final de ano en favor de McLaren e continuou con Lotus.\nMotores Judd (1988).\nIncapaz de lograr un acordo con outro gran fabricante de motores, Williams utilizou o motor atmosf\u00e9rico de Judd para a tempada . Isto deixounos cun d\u00e9ficit de potencia significativo en comparaci\u00f3n cos seus rivais con motor turbo. Piquet deixou Williams para unirse a Lotus que mantivo os seus motores Honda para a tempada de 1988, axudado por Satoru Nakajima como piloto n\u00famero 2 para Piquet. Williams contratou ao italiano Riccardo Patrese para substitu\u00edr a Piquet. O equipo non ga\u00f1ou unha carreira nesa tempada e terminou s\u00e9timo no Campionato de Construtores, logrando 20 puntos. Os momentos m\u00e1is destacados da tempada foron dous segundos postos de Mansell, no Gran Premio do Reino Unido de 1988 e no Gran Premio de Espa\u00f1a de 1988. Cando Mansell viuse obrigado a perder d\u00faas carreiras debido a unha enfermidade, foi substitu\u00eddo por Martin Brundle e despois por Jean-Louis Schlesser.\nMotores Renault (1989\u20131997).\nO equipo conseguiu un contrato de motores con Renault en . Os motores Renault posteriormente levaron aos pilotos de Williams a outros catro campionatos e a cinco campionatos de construtores ata a sa\u00edda de Renault da F\u00f3rmula Un a finais de . A combinaci\u00f3n do potente motor de Renault e os co\u00f1ecementos de dese\u00f1o de Adrian Newey levaron a williams a un per\u00edodo particularmente dominante a mediados da d\u00e9cada de 1990. Mansell fixo unha tempada r\u00e9cord en 1992, ga\u00f1ando o t\u00edtulo en tempo r\u00e9cord e liderando moitas carreiras desde a pole ata o final.\nAlg\u00fans soste\u00f1en que os Williams FW14 B e FW15C foron \"os autos m\u00e1is avanzados tecnoloxicamente que que xamais competiron na F\u00f3rmula Un\".\nTempada de 1989.\nA era Renault comezou en , con Riccardo Patrese e Thierry Boutsen ao volante dos dous coches Williams. Boutsen substitu\u00edu a Mansell, quen asinara un contrato con Ferrari. O primeiro Gran Premio no Brasil foi un que o equipo preferir\u00eda esquecer: Boutsen retirouse cun fallo no motor e Patrese cunha falla no alternador. Williams logrou volver \u00e1 pista con Boutsen rematando cuarto na seguinte carreira en Italia, logrando o equipo tres puntos. D\u00faas carreiras m\u00e1is tarde no Gran Premio de M\u00e9xico, o equipo logrou o seu primeiro podio co motor Renault, xa que Patrese quedou segundo, 15 segundos por detr\u00e1s de Ayrton Senna primeiro. Na seguinte carreira, Patrese volveu quedar segundo, comezando desde o 14\u00ba posto da grella, e Boutsen rematou en 6\u00ba lugar. Na sexta rolda no Canad\u00e1, Williams non s\u00f3 logrou a s\u00faa primeira vitoria co motor Renault sen\u00f3n tam\u00e9n o seu primeiro dobrete, Boutsen quedou primeiro seguido de Patrese segundo. Isto deu ao equipo 15 puntos. Williams quedou segundo no Campionato de Construtores, anotando 77 puntos, 64 puntos por detr\u00e1s de McLaren. Patrese terminou 3\u00ba no Campionato de Pilotos con 40 puntos, 41 puntos por detr\u00e1s do segundo clasificado Alain Prost. Boutsen terminou quinto no campionato con 37 puntos despois de ga\u00f1ar tam\u00e9n en Australia. A vitoria de Boutsen deulle a Williams a distinci\u00f3n de ga\u00f1ar tanto o primeiro como o \u00faltimo Gran Premio da d\u00e9cada de 1980.\nTempada 1990.\nNa tempada de , Williams mantivo a Patrese e Boutsen como pilotos do equipo. O equipo anotou 20 puntos menos que o ano anterior e quedou cuarto no Campionato de Construtores d\u00faas posici\u00f3ns por debaixo que en 1989. No Campionato de Pilotos, Boutsen quedou sexto con 34 puntos e Patrese no s\u00e9timo con 23 puntos.\nTempada 1991.\nBoutsen deixou Williams e uniuse \u00e1 Ligier ao comezo da tempada . O seu substituto foi un Nigel Mansell que regresou, e pasara as d\u00faas tempadas anteriores pilotando para a Ferrari. Williams tam\u00e9n recrutou ao futuro campi\u00f3n do mundo de 1996, Damon Hill, como piloto de reserva. Williams non conseguiu rematar o primeiro Gran Premio da tempada, o Gran Premio dos Estados Unidos, con ambos pilotos retir\u00e1ndose debido a problemas na caixa de cambios. Patrese volveu \u00e1 pista co equipo no seguinte Gran Premio en Interlagos, quedando segundo detr\u00e1s do Ayrton Senna de McLaren. O Gran Premio de San Marino de 1991 viu a ambos os coches retir\u00e1ndose unha vez m\u00e1is, con Mansell chocando e Patrese sufrindo unha falla el\u00e9ctrica. O Gran Premio de M\u00f3naco viu a Mansell rematando nos puntos, quedando segundo. Na seguinte carreira, o Gran Premio do Canad\u00e1, Williams bloqueou a primeira fila s\u00f3 para que Patrese retrocedese con problemas na caixa de cambios e Mansell retirarase do liderado na \u00faltima volta debido a un fallo el\u00e9ctrico. Na seguinte carreira en M\u00e9xico, Williams logrou un dobrete, con Patrese rematando primeiro e Mansell rematando segundo. Williams tivo ent\u00f3n unha serie de vitorias, con Mansell ga\u00f1ando o Gran Premio de Francia, cinco segundos por diante do Ferrari de Alain Prost. Mansell ga\u00f1ou de novo no Gran Premio de Gran Breta\u00f1a, hab\u00eda catro anos que un brit\u00e1nico ga\u00f1ara o Gran Premio, Mansell ga\u00f1ouno en 1987. Tres vitorias consecutivas convert\u00e9ronse en catro cando Mansell ga\u00f1ou de novo en Alema\u00f1a, con Patrese a uns 10 segundos del no segundo lugar. Senna puxo fin \u00e1 serie de vitorias de Williams ga\u00f1ando en Hungr\u00eda, rematando cinco segundos por diante de Mansell. M\u00e1is tarde, Mansell ga\u00f1ou o Gran Premio de Italia e o Gran Premio de Espa\u00f1a, mentres que Patrese ga\u00f1ou o Gran Premio de Portugal despois de que a carreira de Mansell quedara estragada por unha parada en boxes marrada na que s\u00f3 se colocaron tres porcas das rodas. Williams terminou segundo no Campionato de Construtores, anotando 125 puntos en total, 14 puntos por detr\u00e1s de McLaren. Mansell terminou segundo no Campionato de Pilotos con 72 puntos, a 24 puntos de Senna.\nTempada 1992.\nWilliams deu un paso m\u00e1is para a tempada de , mantendo a s\u00faa formaci\u00f3n de pilotos de formada por Patrese e Mansell. Mansell dominou a primeira rolda en Sur\u00e1frica, clasific\u00e1ndose na pole position e ga\u00f1ando a carreira por 24 segundos ao seu compa\u00f1eiro de equipo, Patrese. Nigel Mansell ga\u00f1ou as seguintes catro roldas para Williams, na Cidade de M\u00e9xico, Interlagos, Catalu\u00f1a e Imola, Patrese quedou segundo en todos menos un (o Gran Premio de Espa\u00f1a en Catalu\u00f1a, onde se retirou logo de facer un trompo). As cinco vitorias de Mansell nas cinco primeiras carreiras foron un novo r\u00e9cord na F\u00f3rmula Un. Senna ga\u00f1ou a seguinte carreira en M\u00f3naco, por diante dos dous coches Williams, que terminaron segundo e terceiro. Na seguinte carreira, no Canad\u00e1, os dous coches Williams retir\u00e1ronse, Mansell sa\u00eduse ao entrar na curva final (afirmou que Senna o empuxou) e Patrese tivo un fallo na caixa de cambios. Mansell rexistrou catro vitorias m\u00e1is nos Gran Premio, inclu\u00edndo o Gran Premio do Reino Unido de 1992. (Na rolda final, en Adelaida, os dous coches Williams retir\u00e1ronse de novo, Mansell despois de que Senna chocase violentamente contra el, e Patrese con problemas el\u00e9ctricos). Williams ga\u00f1ou o Campionato de Construtores con 164 puntos, 65 puntos m\u00e1is que o segundo McLaren. Mansell converteuse en campi\u00f3n do mundo, anotando 108 puntos, e Patrese quedou segundo con 56 puntos. Co primeiro posto en nove carreiras, Mansell establecera un novo r\u00e9cord de vitorias dun s\u00f3 piloto nun ano.\nA pesar diso, parec\u00eda haber un trastorno significativo en Williams para 1993. Alain Prost puxo fin ao seu ano sab\u00e1tico de competici\u00f3n tras o seu despedimento en pola Scuderia Ferrari, e Williams estaba interesado en traelo. Ao mesmo tempo, co contrato de Ayrton Senna con McLaren estaba rematando, as\u00ed como o contrato de motor do equipo con Honda, e desde fac\u00eda tempo expresaba o seu desexo de pilotar unha das m\u00e1quinas Williams. Patrese decidiu deixar o equipo no medio disto, un\u00edndose a Michael Schumacher en Benetton. Prost eventualmente chegar\u00eda a un acordo, e isto provocar\u00eda un efecto domin\u00f3 que chegou m\u00e1is al\u00f3 da F1 e tam\u00e9n ata o PPG IndyCar Series.\nMansell e Prost foran compa\u00f1eiros de equipo en Ferrari en 1990, e a fricci\u00f3n entre os dous pilotos case levou a Mansell a retirarse da conduci\u00f3n despois da tempada. As\u00ed, Mansell non ti\u00f1a ganas de correr con Prost como compa\u00f1eiro de equipo de novo e decidiu levar a s\u00faa experiencia de piloto a outro lugar. Como aconteceu as\u00ed, un asento abriuse en Newman/Haas Racing na Serie IndyCar cando Michael Andretti, o campi\u00f3n da serie de 1991, uniuse ao Campionato do Mundo de F\u00f3rmula Un para 1993 en substituci\u00f3n de Gerhard Berger en McLaren. Mansell, as\u00ed, asinou para conducir para Newman/Haas xunto ao pai de Michael Mario Andretti.\nComo se indicou anteriormente, McLaren tam\u00e9n estaba perdendo a subministraci\u00f3n de motores Honda ao final da tempada de 1992. Senna ti\u00f1a a esperanza de que o equipo puidese conseguir unha subministraci\u00f3n de motores de Renault, e cando non conseguiron convencer a Renault de que o fixera, Senna decidiu achegarse \u00e1 organizaci\u00f3n Williams cunha oferta para pilotar o vello veh\u00edculo de Patrese e facelo sen cobrar un salario. Non obstante, como parte dos termos do contrato que asinara con Williams, Prost recibiu o poder de veto sobre quen o equipo contratar\u00eda como seu compa\u00f1eiro de equipo. Rexeitou pilotoar xunto a Senna de novo, xa que a\u00ednda ti\u00f1a problemas con el derivados do seu tempo xuntos en McLaren. Senna, que criticou a Prost pola decisi\u00f3n, finalmente volver\u00eda a McLaren durante un \u00faltimo ano pilotando m\u00e1quinas propulsadas por Ford, fac\u00e9ndoo carreira a carreira durante toda a tempada. Mentres tanto, Williams ascendeu a Damon Hill para substitu\u00edr a Patrese no seu outro asento.\nTempada 1993.\nO Williams FW15C era un coche extremadamente dominante, con suspensi\u00f3n activa e sistemas de control de tracci\u00f3n m\u00e1is al\u00f3 de calquera cousa dispo\u00f1ible para os outros equipos. Prost ga\u00f1ou no seu debut co equipo en Sur\u00e1frica e, como Mansell, dominou a fin de semana, tomando a pole position e rematando un minuto por diante de Senna, que foi segundo. O seguinte Gran Premio, o Gran Premio do Brasil de 1993 viu a Prost chocar co Minardi de Christian Fittipaldi baixo a choiva na volta 29, mentres que Hill logrou o seu primeiro podio, segundo, a 16 segundos de Senna. Prost ga\u00f1ou tres dos catro seguintes Grandes Premios para Williams, e Senna ga\u00f1ou a outra carreira. Prost e Hill m\u00e1is tarde marcaron un dobrete en Francia: o \u00fanico dobrete da tempada para Williams. Prost ga\u00f1ou os dous seguintes Grandes Premios en Silverstone e Hockenheim. Hill demostrou ser competitivo especialmente na segunda metade da tempada. Os problemas mec\u00e1nicos cust\u00e1ronlle a Hill liderar en Gran Breta\u00f1a e Alema\u00f1a, pero ga\u00f1ou os seguintes tres Grandes Premios en Hungr\u00eda, o B\u00e9lxica e Italia que o levou ao segundo posto da clasificaci\u00f3n, ademais de darlle a posibilidade de facerse co t\u00edtulo de Pilotos. Despois de Italia, Williams non ga\u00f1ar\u00eda un Gran Premio durante o resto da tempada, xa que un mozo, Michael Schumacher ga\u00f1ou a seguinte carreira en Portugal, e Senna levouse os de Xap\u00f3n e Australia para superar a Hill nos puntos. Williams mantivo o seu t\u00edtulo de Construtores, 84 puntos por diante do McLaren, segundo clasificado. Prost logrou o Campionato de Pilotos en Portugal e terminou a tempada 26 puntos por diante do segundo clasificado Senna.\nBase\u00e1ndose na s\u00faa vitoria no Campionato do Mundo de 1992, Mansell recibir\u00eda o coche n\u00famero 1 para a tempada de 1993, e o seu compa\u00f1eiro de equipo portou o n\u00famero 2. Por\u00e9n, o paso de Mansell \u00e1 serie IndyCar significou que o n\u00famero 1 non fose utilizado, en cambio, o equipo recibiu o n\u00famero 0, que colocouse no coche de Hill, mentres que a Prost recibiu o n\u00famero 2.\n1993 marcou a \u00faltima tempada que Williams realizou con Canon como o seu principal patrocinador.\nTempada 1994.\nDurante a tempada , Williams utilizou o FW16 (desenvolvido durante a pretempada) e o FW16B (con sidepods m\u00e1is curtos e optimizado para as normas de chan revisadas que se introduciron durante a tempada).\nDespois de que Canon deixara o equipo, Williams asinou un contrato coa compa\u00f1\u00eda de tabaco Rothmans International para , e a s\u00faa marca hom\u00f3nima converteuse no seu patrocinador principal desde 1994 ata .\nA diferenza da tempada de 1992, Williams puido fichar a Ayrton Senna. O poder de veto mencionado anteriormente escrito no contrato de Alain Prost s\u00f3 era v\u00e1lido para a tempada de 1993, polo que Senna pod\u00eda unirse a Williams para 1994 se as\u00ed o desexaba. Agora que estaba libre e claro para facelo sen ning\u00fan tipo de interferencia, e que McLaren pasaba por m\u00e1is problemas cos provedores de motores, Senna finalmente puido cumprir o seu desexo de pilotar para o equipo que defendeu d\u00faas veces o campionato de F1. Prost decidiu sa\u00edr da cima, xa que pouco despois de asinar Senna anunciou a s\u00faa retirada do automovilismo.\nDado que este era o mesmo equipo que ga\u00f1ara os dous Campionatos do Mundo anteriores con coches moi superiores, Senna era un favorito natural e presunto para o t\u00edtulo na pretempada, co piloto de segundo ano Damon Hill destinado a desempe\u00f1ar o papel secundario. Entre eles, Prost, Senna e Hill ga\u00f1aran todas as carreiras en 1993, excepto unha, que ga\u00f1ou Michael Schumacher de Benetton.\nDo mesmo xeito que en 1993, os coches de Williams recibiron os n\u00fameros 0 e 2, tras a vitoria de Prost no campionato de 1993 e a posterior retirada. Hill retivo o n\u00famero 0, mentres que o coche de Senna recibiu o n\u00famero 2.\nAs probas de pretempada mostraron que o FW16 ti\u00f1a velocidade pero era dif\u00edcil de conducir. A F\u00e9d\u00e9ration Internationale de l'Automobile (FIA) prohibira as axudas electr\u00f3nicas \u00e1 conduci\u00f3n, como a suspensi\u00f3n activa, o control de tracci\u00f3n e o ABS, para facer o deporte m\u00e1is \"humano\". Foron estes avances tecnol\u00f3xicos sobre os que se constru\u00edu o chasis Williams dos anos anteriores. Coa s\u00faa eliminaci\u00f3n en 1994, Williams non era un coche de bo manexo, como observaron outros pilotos de F1, xa que se viu moi solto na parte traseira. O propio Senna fixera numerosos comentarios de que o Williams FW16 ti\u00f1a peculiaridades que hab\u00eda que resolver. Era obvio que o FW16, despois dos cambios na normativa que prohib\u00edan a suspensi\u00f3n activa e o control de tracci\u00f3n, non mostraba a superioridade dos coches FW15C e Williams FW14B que o precederan. A sorpresa das probas foi Benetton-Ford que era menos potente pero m\u00e1is \u00e1xil que o Williams.\nAs primeiras catro roldas ga\u00f1ounas Michael Schumacher no Benetton-Ford. Senna logrou a pole nas d\u00faas primeiras carreiras pero non conseguiu rematar ningunha delas. Na terceira carreira, o Gran Premio de San Marino de 1994 en Imola, Senna volveu lograr a pole position, pero estivo implicado nun accidente mortal na segunda curva tras completar seis voltas. As repercusi\u00f3ns do accidente mortal de Senna foron graves para o propio equipo, xa que os fiscais italianos intentaron cargar contra o equipo e Frank Williams por homicidio involuntario, un episodio que non rematou ata 2005. Na seguinte carreira en M\u00f3naco, Damon Hill foi o \u00fanico Williams na grella, como unha mostra de respecto a Senna, e retirouse na primeira volta. Desde a morte de Senna, todos os coches de F\u00f3rmula 1 de Williams levaban un 'S' de Senna na s\u00faa librea na s\u00faa honra e para simbolizar o apoio continuo do equipo ao Instituto Ayrton Senna, pero os coches a partir de xa non levaran o S de Senna, co CEO Capito dicindo que era hora de \"avanzar\".\nNa seguinte carreira en Espa\u00f1a, Williams trouxo ao piloto de probas David Coulthard como novo compa\u00f1eiro de equipo de Hill. Hill logrou a primeira vitoria do equipo da tempada, por case medio minuto sobre Schumacher de Benetton, mentres que Coulthard retirar\u00edase por un problema el\u00e9ctrico. En Montreal, os dous coches Williams terminaron nos puntos por primeira vez nesa tempada, con Hill segundo e Coulthard quinto. En Francia, Nigel Mansell substitu\u00edu a Coulthard (na primeira das catro aparici\u00f3ns), a instancias de Renault. En Silverstone, Damon Hill logrou o que non conseguira o seu pai, d\u00faas veces campi\u00f3n do mundo de F\u00f3rmula Un Graham Hill, ga\u00f1ar o Gran Premio de Gran Breta\u00f1a. Hill pechou a diferenza de puntos con Schumacher, quen foi descualificado do primeiro posto en Spa despois de que os Comisarios atoparan irregularidades no piso do seu Benetton. Foi sancionado para as d\u00faas seguintes carreiras, e Hill aproveitou isto con vitorias en Italia e un dobrete de Williams en Portugal.\nA falta de tres carreiras, o campi\u00f3n de 1992 Nigel Mansell regresou \u00e1 CART (onde conclu\u00edra a tempada) para substitu\u00edr a Coulthard durante o resto da tempada. Mansell recibir\u00eda aproximadamente 900.000 libras por carreira, mentres que Hill recib\u00edu 300.000 libras durante toda a tempada, a\u00ednda que Hill permaneceu como piloto principal.\nSchumacher regresou despois da s\u00faa suspensi\u00f3n para o Gran Premio de Europa, que ga\u00f1ou por uns 25 segundos, para tomar unha vantaxe de 5 puntos na pen\u00faltima rolda no Xap\u00f3n. A carreira no Xap\u00f3n celebrouse baixo unha choiva torrencial, con Hill logrando ga\u00f1ar a carreira reiniciada, por tres segundos en total sobre Schumacher, que terminou segundo. Entrando na rolda final en Adelaida, Schumacher lideraba sobre Hill por un s\u00f3 punto. Mansell logrou a pole para Williams, pero tivo un mal comezo que permitiu que Hill e Schumacher loitaran polo liderado e polo t\u00edtulo de 1994. A metade da carreira, a necesidade percibida de Schumacher dunha configuraci\u00f3n de baixa carga aerodin\u00e1mica custoulle, xa que perdeu o control e golpeou o muro exterior na quinta curva (fora da vista de Hill). Mentres Schumacher se recuperaba, Hill chegou \u00e1 volta da curva e intentou adiantar na seguinte curva. Schumacher virou e o contacto resultante (Schumacher no muro e Hill retir\u00e1ndose con suspensi\u00f3n dobrada), fixo que Schumacher fose o campi\u00f3n. Esta colisi\u00f3n foi controvertida. Alg\u00fans, como o Patrick Head de Williams, suxeriron que este foi un intento deliberado de Schumacher de sacar a Hill da carreira. Outros, como o ent\u00f3n comentarista da BBC Murray Walker, defenderon a Schumacher, cualificando o accidente de \"incidente de carreira\". Mentres tanto, Nigel Mansell ga\u00f1ou aqu\u00ed o \u00faltimo Gran Premio da s\u00faa carreira, pilotando o segundo coche Williams.\nWilliams rematar\u00eda a tempada como Campi\u00f3n de Construtores por terceiro ano consecutivo, anotando 118 puntos, mentres que Hill terminou segundo no Campionato de Pilotos con 91 puntos.\nTemporada 1995.\nEn , Nigel Mansell non foi contratado, Williams favoreceu a Coulthard sobre el para asociarse con Hill. Schumacher, cuxo equipo Benetton cambiara de provedor de motores de Ford por Renault fora da tempada, ga\u00f1ou a primeira rolda en Brasil, sendo Coulthard o segundo. Non obstante, ambos foron descualificados da carreira despois de que se comprobase que Elf fornecera aos seus equipos un tipo de combustible para o que non se proporcionaron mostras \u00e1 FIA. As\u00ed, Gerhard Berger e Ferrari foron declarados vencedores. Schumacher e Coulthard veron as s\u00faas posici\u00f3ns restablecidas despois da apelaci\u00f3n, a\u00ednda que Benetton e Williams non recibiron os puntos dos Construtores. Hill ga\u00f1ou as d\u00faas seguintes carreiras en Arxentina e San Marino e m\u00e1is tarde ga\u00f1ar\u00eda carreiras en Hungaroring e en Adelaida. Hill ga\u00f1ou d\u00faas voltas por diante na pista de Adelaida nunha das vitorias m\u00e1is dominantes da F1. Coulthard rexistrou a s\u00faa \u00fanica vitoria en 1995 para o equipo Williams en Estoril, antes de mudarse a McLaren.\nA racha de campionatos de Williams foi rematada por Benetton, quen elixiu cambiar de provedor de motores de Ford a Renault, o mesmo que Williams. Como tal, Benetton superou a Williams por 29 puntos no Campionato de Construtores. Damon Hill quedou segundo no Campionato de Pilotos, a 33 puntos de Michael Schumacher de Benetton.\nTemporada 1996.\nPara , Williams ti\u00f1a o coche m\u00e1is r\u00e1pido e fiable, o FW18. Coulthard deixara Williams para unirse a Mika H\u00e4kkinen en McLaren, e Williams substitu\u00eduno polo canadense Jacques Villeneuve, quen ga\u00f1ara o t\u00edtulo da serie CART en 1995, mentres que Hill permaneceu co equipo. Schumacher deixou Benetton para unirse \u00e1 Ferrari. Williams ga\u00f1ou os cinco primeiros Grandes Premios, ga\u00f1ando Hill todos menos un deles. Olivier Panis conseguir\u00eda a vitoria na sexta rolda en M\u00f3naco despois de que os dous coches Williams se retiraran. Hill retirar\u00edase por segunda vez consecutiva despois de trompear en Espa\u00f1a, mentres que o seu compa\u00f1eiro de equipo, Villeneuve, ocupou o terceiro lugar. Hill e Villeneuve dominaron o seguinte Gran Premio no Canad\u00e1, cun dobrete na cualificaci\u00f3n e un dobrete final. Williams fixo un segundo dbrete despois de que Hill ga\u00f1ara o Gran Premio de Francia. Villeneuve ga\u00f1ou a s\u00faa segunda carreira na F1 en Silverstone despois de que Hill se retirase cun fallo no coxinete da roda na volta 26. Hill ga\u00f1ou o seguinte Gran Premio de Alema\u00f1a mentres Villeneuve ga\u00f1ou a carreira despois de Hungr\u00eda. O Ferrari de Schumacher lograr\u00eda ent\u00f3n os dous seguintes Grandes Premios en Spa-Francorchamps e Monza. Villeneuve lanzou un desaf\u00edo polo t\u00edtulo de cara \u00e1 \u00faltima carreira da tempada no Xap\u00f3n, pero Hill reafirmou o seu dominio para facerse coa carreira e co t\u00edtulo de 1996, mentres que Villeneuve perdeu unha roda e retirouse.\nO dominio de Williams foi tal que conseguiran o Campionato de Construtores e s\u00f3 os seus pilotos ti\u00f1an unha oportunidade matem\u00e1tica de facerse co t\u00edtulo, varias carreiras antes de que conclu\u00edse a tempada. Por esa \u00e9poca, Frank Williams anunciou que Hill non volver\u00eda asinar despois de que expirase o seu contrato, a pesar dos \u00e9xitos de Hill e do eventual Campionato de Pilotos, polo que se uniu a Arrows para . Adrian Newey ti\u00f1a ambici\u00f3ns como director t\u00e9cnico (m\u00e1is que s\u00f3 dese\u00f1ador xefe), pero isto non foi posible en Williams, xa que Patrick Head era fundador e accionista do equipo. McLaren atraeu a Newey, a\u00ednda que se viu obrigado a tomar permiso de traballo remunerado durante a maior parte de 1997.\nTempada 1997.\nPara a que ser\u00eda a \u00faltima tempada de Williams-Renault e un coche dese\u00f1ado coa colaboraci\u00f3n de Newey, Frank Williams trouxo o alem\u00e1n Heinz-Harald Frentzen, quen creara unha boa impresi\u00f3n en Williams durante as s\u00faas primeiras tempadas na F\u00f3rmula Un. Por\u00e9n, Frentzen resultou ser unha decepci\u00f3n e s\u00f3 ga\u00f1ou unha carreira en dous anos con Williams, o Gran Premio de San Marino de 1997. Jacques Villeneuve ga\u00f1ou sete carreiras durante 1997, fronte \u00e1s cinco vitorias do seu principal rival, Michael Schumacher dun Ferrari rexurdido. Williams tam\u00e9n logrou o fito de 100 vitorias no Gran Premio do Reino Unido de 1997. Chegando \u00e1 \u00faltima rolda da tempada en Xerez, Schumacher lideraba sobre Villeneuve por 1 punto, con todo, na volta 48, Schumacher e Villeneuve chocaron. Schumacher foi descualificado do segundo posto do campionato xa que o accidente foi considerado pola FIA como \"evit\u00e1bel\". Williams ga\u00f1ou o t\u00edtulo de Construtores por segunda vez consecutiva, anotando 123 puntos. Jacques Villeneuve ga\u00f1ou o Campionato de Pilotos por tres puntos a Michael Schumacher, que mantivo o seu total de puntos a pesar de ser apartado da segunda posici\u00f3n, as\u00ed, o subcampionato foi para Frentzen con 42 puntos.\nMotores Mecachrome (1998).\nTempada 1998.\nDespois de 1997, o equipo non puido manter o seu dominio na F\u00f3rmula 1 xa que Renault finalizou a s\u00faa participaci\u00f3n exclusiva na F\u00f3rmula 1, e Adrian Newey mudouse ao equipo rival McLaren. Williams ent\u00f3n tivo que pagar por motores Mecachrome, que eran vellos motores recuperados de Renault. Isto significaba que o FW20 non s\u00f3 contaba cun paquete aerodin\u00e1mico moi similar ao seu coche de 1997, sen\u00f3n tam\u00e9n practicamente o mesmo motor, levando a alg\u00fans a comentar que funcionaban co que era practicamente o mesmo coche da tempada anterior, axustado para a normativa de . Houbo cambios no logotipo do patrocinio, xa que Rothmans optou por promover a s\u00faa marca Winfield, substitu\u00edndo a popular librea azul e branca por unha vermella. Durante , Williams mantivo aos dous pilotos da tempada anterior, a primeira vez desde que un campi\u00f3n do mundo reinante segu\u00eda pilotando para o mesmo equipo. Mentres Ferrari e McLaren loitaban polos t\u00edtulos dos construtores e pilotos, Williams caeu ao medio do pelot\u00f3n. O equipo non ga\u00f1ou carreiras e s\u00f3 logrou 3 podios durante a tempada, con Frentzen terminando terceiro na primeira rolda de 1998 en Australia e Villeneuve terminando terceiro en Alema\u00f1a e Hungr\u00eda. Williams terminou terceiro no Campionato de Construtores, anotando 38 puntos, mentres Villeneuve terminou quinto no Campionato de Pilotos con 21 puntos e o seu compa\u00f1eiro de equipo, o alem\u00e1n Frentzen, rematou 4 puntos por detr\u00e1s en s\u00e9timo lugar.\nMotores Supertec (1999).\nTempada 1999.\nEn , Williams empregou os motores Supertec, que eran unidades remozadas dos Mecachrome-Renault, e unha nova parella de pilotos. Villeneuve mudouse ao novo equipo British American Racing (BAR) e Frentzen marchou ao equipo [[[[Jordan Grand Prix|Jordan]]. O alem\u00e1n [[Ralf Schumacher]] uniuse a Williams no que equival\u00eda a un intercambio de pilotos, xa que Frentzen asumir\u00eda o antigo posto de Schumacher en Jordan. [[Alex Zanardi]], un piloto italiano que ga\u00f1ara os dous \u00faltimos campionatos da serie [[Champ Car|CART]], tam\u00e9n se uniu ao equipo despois de que Williams pasara a mellor parte do \u00faltimo ano intentando contratalo. O equipo logrou tres podios, todos de Ralf Schumacher, cos terceiros postos en [[Gran Premio de Australia de 1999|Australia]] e [[Gran Premio do Reino Unido de 1999|Reino Unido]] e un segundo posto no [[Gran Premio de Italia de 1999]]. O equipo rematou quinto no Campionato de Construtores, o m\u00e1is baixo para Williams na d\u00e9cada de 1990; o equipo rematou por detr\u00e1s de [[Stewart Grand Prix|Stewart]] e [[Jordan Grand Prix|Jordan]], logrando un total de 35 puntos. Deses puntos, Schumacher anotounos todos, xa que Zanardi, que non tivo un bo rendemento na s\u00faa anterior etapa na F1, non puido rematar entre os seis primeiros en ningunha proba. Ao final da tempada, Williams comprou o contrato de Zanardi.\nD\u00e9cada de 2000.\nMotores BMW.\n[[Ficheiro:Ralf_Schumacher_2001_Canada.jpg|esquerda|miniatura|[[Ralf Schumacher]] pilotando o modelo [[Williams FW23|FW23]] no [[Gran Premio de Canad\u00e1 de 2001|GP do Canad\u00e1 de 2001]].]] \n[[Ficheiro:Montoya_2003.jpg|esquerda|miniatura|[[Juan Pablo Montoya]] pilotando o modelo [[Williams FW25|FW25]] non [[Gran Premio de Francia de 2003|GP de Francia de 2003]].]] \n[[Ficheiro:Nick Heidfeld Canadian Grand Prix 2005.jpg|esquerda|miniatura|[[Nick Heidfeld]] pilotando o modelo [[Williams FW27|FW27]] non [[Gran Premio de Canad\u00e1 de 2005|GP do Canad\u00e1 de 2005]].]] \nNa tempada de F\u00f3rmula 1 de o equipo cambiou de fornecedor de motores, que a partir de ent\u00f3n pasa a ser [[BMW]]. Neste ano Williams fixo unha tempada regular logrando 36 puntos e o 3\u00b0 lugar no campionato de construtores.\nNa tempada de F\u00f3rmula 1 de cun coche m\u00e1is desenvolvido xunto cos motores BMW, o equipo quebra un xex\u00fan de 4 anos sen vitorias na F1, coa vitoria de [[Ralf Schumacher]] no [[Gran Premio de San Marino de 2001|GP de San Marino]], logra 80 puntos e repite o 3\u00b0 lugar da tempada anterior.\nNas tempadas de e conquista o subcampionato de construtores. En , [[Patrick Head]] fai un proxecto revolucionario, m\u00e1is o coche non se mostra competitivo e frustra as expectativas de t\u00edtulo do equipo que polo menos cerra a tempada cunha vitoria de [[Juan Pablo Montoya]] no [[Gran Premio do Brasil de 2004|GP do Brasil]], esa foi a \u00faltima tempada da dupla Montoya e Ralf co equipo. Para a tempada de F\u00f3rmula 1 de son contratados [[Mark Webber]] e [[Nick Heidfeld]], fan unha tempada regular, m\u00e1is Williams e BMW rematan rompendo o seu contrato.\nMotores Cosworth.\nCoa rotura de Williams con BMW, na tempada de F\u00f3rmula 1 de [[Cosworth]] convertese no novo fornecedor de motores. O equipo fai unha p\u00e9sima tempada logrando apenas 11 puntos e o 8\u00b0 lugar no campionato de construtores. A dupla de pilotos son [[Mark Webber]] e [[Nico Rosberg]].\nMotores Toyota.\n[[Ficheiro:Nico Rosberg 2007 Britain.jpg|250px|miniatura|[[Nico Rosberg]] pilotando o [[Williams FW29|FW29]].]] \nEn asinan un acordo para ter os motores [[Toyota F1|Toyota]] polo menos ata . Coa asociaci\u00f3n con Toyota, o equipo se reergueu do fracaso de 2006, formando unha nova dupla de pilotos con [[Alexander Wurz]] substitu\u00edndo a Webber, que marchou para [[Red Bull Racing|RBR]], e mantendo ao alem\u00e1n [[Nico Rosberg]]. O ano foi bo, acadando un podio con Wurz, no acidentado [[Gran Premio de Canad\u00e1 de 2007|GP do Canad\u00e1]], e un total de 33 puntos e o cuarto lugar no campionato de construtores, despois da descualificaci\u00f3n de [[McLaren]]. No \u00faltimo GP do ano, o do [[Gran Premio do Brasil|Brasil]], o xapon\u00e9s [[Kazuki Nakajima]] ocupou a praza de piloto titular deixada por Wurz, que anunciara a s\u00faa retirada no Gran Premio anterior.\nWilliams comezou como a quinta forza da categor\u00eda, detr\u00e1s de [[Scuderia Ferrari|Ferrari]], [[McLaren]], [[BMW Sauber]] e [[Renault F1|Renault]]. O inicio foi prometedor, con Nico facendo un podio na estrea da tempada, e Nakajima rematando sexto. Pero na segunda carreira o equipo vai mal con Nico 12\u00b0 e Nakajima 15\u00b0. Nas carreiras seguintes o equipo perdeu posici\u00f3ns con Renault e Toyota e ata con STR e RBR no campionato, e continuou decepcionando ao non pasar o seu mellor resultado de dous s\u00e9timos lugares e chegar na maior\u00eda das veces debaixo da d\u00e9cima posici\u00f3n. No entanto o equipo conquistou un podio novamente con Nico 2\u00ba e Nakajima 8\u00ba no hist\u00f3rico primeiro Gran Premio nocturno de Singapur. Ao termo da tempada, o equipo ficou na oitava posici\u00f3n do campionato de construtores con 26 puntos, 17 de Nico e 9 de Nakajima.\nEn mant\u00e9n aos pilotos Rosberg e Nakajima; e como piloto de probas ao alem\u00e1n [[Nicolas H\u00fclkenberg]], sendo contratado o mozo angolano Ricardo Teixeira. Foi unha tempada consistente e lixeiramente mellor que . Con 34\u00b45 puntos, o equipo terminou en s\u00e9timo lugar, a\u00ednda que as boas carreiras de Rosberg se contrapu\u00f1an coas febles actuaci\u00f3ns de Nakajima, que non acadou ning\u00fan punto.\nO 20 de novembro o equipo anunciou a venda da parte minoritaria do equipo a unha compa\u00f1\u00eda de investimentos austr\u00edaca liderada por Toto Wolff.\nD\u00e9cada de 2010.\nPara a tempada de 2010 o equipo contratou a [[Rubens Barrichello]], de 37 anos, para pilotar o novo coche cun motor Cosworth, xuntamente co novato piloto alem\u00e1n [[Nico H\u00fclkenberg]], de 22 anos, campi\u00f3n da GP2 en 2009 e ata ent\u00f3n piloto de probas. Para piloto de probas, foi confirmado o [[Finlandia|finland\u00e9s]] [[Valtteri Bottas]]. O equipo terminou o mundial en sexto lugar no campionato de construtores e Frank Williams chegou a afirmar que o equipo non ficou satisfeito co resultado do modelo [[Williams FW32|FW32]].\nEn o equipo confirmou a [[Rubens Barrichello]] e [[Pastor Maldonado]] como pilotos titulares e mantivo a [[Valtteri Bottas]] como piloto de probas. A tempada de foi a peor da historia de Williams, o equipo terminou o campionato detr\u00e1s de todos os equipos competitivos da categor\u00eda, ficando apenas diante das pequenas escudar\u00edas HRT, Virgin e Caterham.\nVolta aos motores Renault (2012-2013).\n[[Ficheiro:Valtteri Bottas 2012 Malaysia FP1 2.jpg |miniatura| [[Valtteri Bottas]] O piloto de reserva do do equipo participou en 15 sesi\u00f3ns de adestramento libres inclu\u00eddas no logo ascendeu a un asento titular para a tempada ]]\nO 4 de xullo de 2011, Williams anunciou que se asociar\u00eda co fornecedor de motores Renault que subministrar\u00edan os motores do equipo a partir de . O 1 de decembro de 2011, confirmouse que Maldonado manter\u00edase para a tempada 2012 xunto co piloto de reserva [[Valtteri Bottas]], que participou en 15 sesi\u00f3ns de pr\u00e1cticas do venres. En xaneiro de 2012 confirmouse que Bruno Senna ser\u00eda o compa\u00f1eiro de Maldonado, acabando efectivamente a carreira na F1 de [[Rubens Barrichello]].\nAntes da tempada 2012, Patrick Head mudouse do equipo Williams F1 a Williams Hybrid Power Limited, outra filial de Williams Grand Prix Holdings. O equipo tam\u00e9n anunciou que a s\u00faa relaci\u00f3n con AT&amp;T terminou de mutuo acordo, e houbo negociaci\u00f3ns con outra empresa de telecomunicaci\u00f3ns para o patrocinio do nome do equipo. No [[Gran Premio de Espa\u00f1a de 2012]], Pastor Maldonado logrou a s\u00faa primeira vitoria nun Gran Premio, que tam\u00e9n foi a primeira vitoria de Williams desde o [[Gran Premio do Brasil de 2004]]. Ao redor de 90 minutos despois de celebrar esta vitoria, un incendio estalou no garaxe do equipo Williams, danando a FW34 de [[Bruno Senna]] e deixando varios feridos. O equipo conseguiu finalmente a oitava posici\u00f3n no Campionato Mundial de Construtores de F\u00f3rmula 1.\n[[Ficheiro:Valtteri Bottas 2013 Malaysia FP1.jpg|miniatura|[[Valtteri Bottas]] no [[Gran Premio de Malaisia \u200b\u200bde 2013]].]]\n[[Claire Williams]], filla do director do equipo [[Frank Williams]], foi nomeada subdirectora en marzo de 2013. Maldonado foi retido polo equipo para e uniuse a Bottas, promovido desde o seu papel como piloto de probas. O equipo loitou ao longo da tempada, a pesar dunha boa clasificaci\u00f3n no [[Gran Premio do Canad\u00e1 de 2013|Gran Premio do Canad\u00e1]] e un lugar no top 10 no [[Gran Premio dos Estados Unidos de 2013|Gran Premio dos Estados Unidos]], s\u00f3 anotaron cinco puntos no Campionato Mundial de Construtores.\nMentres Williams gozou dunha vitoria na tempada 2012 e puntuou en varias carreiras, non alcanzaron o mesmo nivel que se conseguiu durante o seu dominio na F\u00f3rmula Un durante a d\u00e9cada de 1990, isto combinado cunha tempada 2013 absolutamente mala levou a Williams a buscar un novo fornecedor de motores para a tempada e seguintes.\nUnidades de potencia de Mercedes-Benz (2014-presente).\nTempadas 2014-2017.\n[[Ficheiro:Felipe Massa 2014 China Race.jpg |miniatura| [[Felipe Massa]] no [[Gran Premio da China de 2014]].]]\n[[Ficheiro: Valtteri Bottas 070615.jpg | thumbnail | Valtteri Bottas no [[Gran Premio do Canad\u00e1 de 2015]]]]\n[[Ficheiro: Lance Stroll 2017 Malaysia FP1.jpg |miniatura| [[Lance Stroll]] no [[Gran Premio de Malaisia de 2017]]]]\nEn maio de 2013, Williams asinou un contrato a longo prazo con [[Mercedes na F\u00f3rmula 1|Mercedes]] para fornecer motores para o equipo, o fabricante alem\u00e1n forn\u00e9celle motores turbo V6 de 1.6 litros desde o inicio da tempada de . Bottas foi retido como piloto para , e [[Felipe Massa]] asinou desde [[Scuderia Ferrari|Ferrari]] para substitu\u00edr a Maldonado. O equipo tam\u00e9n deu a co\u00f1ecer un novo contrato de patrocinio coa marca de bebidas [[Martini &amp; Rossi|Martini]]. Como parte do trato, o equipo converteuse en Williams Martini Racing, ag\u00e1s en Bahrain, Rusia e Abu Zabi, onde o equipo \u00e9 co\u00f1ecido como Williams Racing por restrici\u00f3ns da publicidade das bebidas alcoh\u00f3licas.\nO equipo logrou a s\u00faa primeira pole desde , cortes\u00eda de Massa en [[Gran Premio de Austria de 2014|Austria]]. Foi a \u00fanica vez que [[Mercedes-Benz na F\u00f3rmula 1|Mercedes]] foi vencido na pole position durante a tempada 2014. Bottas clasificouse xunto a Massa, tam\u00e9n foi a primeira vez que o equipo logrou a primeira li\u00f1a desde o [[Gran Premio de Alema\u00f1a 2003]]. O equipo gozou dunha repunta no rendemento, inclu\u00edndo un dobre podio en [[Gran Premio de Abu Zabi de 2014|Abu Zabi]], o que o levou ao terceiro lugar no Campionato de Construtores. Repetiron esta faza\u00f1a na tempada , a pesar dunha tempada discreta debido ao rexurdimento de [[Scuderia Ferrari|Ferrari]].\nO equipo entrou na tempada con Bottas e Massa como pilotos. O ex-piloto da [[Ferrari Driver Academy]] [[Lance Stroll]] uniuse ao equipo como piloto de desenvolvemento de motores e [[Alex Lynn]] converteuse no piloto de reserva xunto a [[Paul di Resta]] que foi anunciado o 13 de marzo, trala retirada de [[Susie Wolff]] do automobilismo.\nEn setembro de 2016, Massa anunciou as s\u00faas intenci\u00f3ns de retirarse da F\u00f3rmula Un, co que m\u00e1is tarde Stroll foi presentado como o seu substituto para . Trala decisi\u00f3n de [[Nico Rosberg]] de retirarse, o equipo liberou a Bottas do seu contrato para permitir que ocupase o seu lugar no equipo [[Mercedes-Benz na F\u00f3rmula 1|Mercedes]], e Massa volveu ao equipo por un ano.\nMassa viuse forzado a retirarse do [[Gran Premio de Hungr\u00eda de 2017]] debido a unha enfermidade, polo que o equipo anunciou que Paul di Resta correr\u00eda xunto a Stroll.\n2018 - 2019 descenso continuo.\nO 4 de novembro de 2017, Felipe Massa anunciou a s\u00faa decisi\u00f3n de retirarse da F1. [[Sergey Sirotkin]] firmou como o seu substituto para , con [[Robert Kubica]] como piloto de reserva e desenvolvemento.\nWilliams loitou durante a tempada 2018, anotando s\u00f3 7 puntos e rematando o \u00faltimo na clasificaci\u00f3n do Campionato de Construtores. A\u00ednda que a fiabilidade do coche parec\u00eda boa, estiveron significativamente f\u00f3ra do ritmo, o seu mellor resultado foi o 8\u00ba lugar en [[Gran Premio de Acerbaix\u00e1n de 2018|Acerbaix\u00e1n]] de Lance Stroll. O resto de puntos do equipo foi no [[Gran Premio de Italia de 2018|gran premio italiano]], con Stroll que rematou no 9\u00ba posto e Sirotkin anotou o seu primeiro punto de campionato no d\u00e9cimo lugar.\nO 27 de febreiro de 2018 [[Martini &amp; Rossi|Martini]] anunciou que deixar\u00edan Williams e a F\u00f3rmula Un ao final da tempada 2018. \nO 12 de outubro de 2018, o equipo anunciou que [[George Russell]] se unir\u00eda ao equipo para a tempada e o 22 de novembro de 2018 anunciouse que [[Robert Kubica]] unir\u00edase a el como o seu compa\u00f1eiro de equipo. O 29 de novembro anunciouse unha colaboraci\u00f3n con [[PKN Orlen]], unha empresa l\u00edder no mercado dos combustibles e enerx\u00e9tico. O 11 de febreiro de 2019, a empresa de telecomunicaci\u00f3ns ROKiT anunciouse como patrocinadora do equipo como parte dun trato de varios anos.\n[[Ficheiro:FIA F1 Austria 2019 Nr. 63 Russell 2.jpg|thumb|dereita|[[George Russell]] no [[Gran Premio de Austria de 2019]]]]\nWilliams perdeuse os primeiros dous d\u00edas e medio de probas de pretempada en [[Circu\u00edto de Barcelona-Catalu\u00f1a|Barcelona]] porque o [[Williams FW42|FW42]] a\u00ednda non estaba preparado, o \u00fanico equipo que sufriu tal rev\u00e9s. Williams comezou a tempada sen ser competitivo. Durante a clasificaci\u00f3n no inicio da tempada en [[Gran Premio de Australia de 2019|Australia]], o seu mellor tempo foi case 1,3 segundos m\u00e1is lento que o competidor m\u00e1is pr\u00f3ximo. Na carreira, Russell e Kubica remataron a d\u00faas e tres voltas do l\u00edder respectivamente. O mellor resultado do equipo da tempada chegou no [[Gran Premio de Alema\u00f1a de 2019|Alema\u00f1a]], onde Kubica clasificouse d\u00e9cimo, o \u00fanico punto do equipo co que terminaron esa tempada. Non obstante, este resultado s\u00f3 chegou tras as penalizaci\u00f3ns posteriores \u00e1 carreira para outros pilotos. As actualizaci\u00f3ns vi\u00f1eron durante a tempada coa que o FW42 comezou a po\u00f1erse ao d\u00eda dos seus competidores; Russell chegou a 0,1 segundos de alcanzar a Q2 na clasificaci\u00f3n para o e rematou preto dos puntos co 12\u00ba lugar en [[Gran Premio do Brasil de 2019|Brasil]]. Non obstante, ambos os coches ser\u00edan eliminados na Q1 en todas as carreiras da tempada. A pesar da falta de rendemento do equipo en comparaci\u00f3n co per\u00edodo 2014-2017, confirmouse que Williams ampliou o seu contrato para fornecerse de motores con Mercedes ata 2025.\nO 19 de setembro de 2019, Williams anunciou que Kubica decidira deixar o equipo ao final da tempada 2019, unir\u00edase a [[Alfa Romeo F1|Alfa Romeo]] como piloto reserva. O subcampi\u00f3n do [[Campionato de F\u00f3rmula 2 de 2019]] [[Nicholas Latifi]] foi ascendido do seu papel de piloto reserva para substitu\u00edr a Kubica na tempada . [[Jack Aitken]] substitu\u00edu a Latifi como piloto de reserva. En maio de 2020, tras a publicaci\u00f3n de importantes perdas en 2019, Williams anunciou a rescisi\u00f3n inmediata do seu contrato de patrocinio con ROKiT.\n2020-presente: compra e nova xesti\u00f3n.\n[[Ficheiro:George Russell Mugello 2020, race day.jpg|thumb|dereita| George Russell pilotando o [[Williams FW43]] no [[Gran Premio da Toscana de 2020]]]]\nNa carreira inicial de 2020, o [[Gran Premio de Austria de 2020]], Latifi acadou o 11\u00ba lugar, f\u00f3ra dos puntos, mentres que na cualificaci\u00f3n Russell estaba a s\u00f3 0,15 segundos de alcanzar a Q2 (Russell retirouse na carreira por un problema de presi\u00f3n de combustible). Na clasificaci\u00f3n en mollado para a seguinte carreira, o [[Gran Premio de Estiria de 2020|Gran Premio de Estiria]], Russell logrou sa\u00edr da Q1, a primeira vez que un piloto de Williams o fac\u00eda desde o [[Gran Premio do Brasil de 2018] ], e, en condici\u00f3ns esvarad\u00edas, clasificouse 12\u00ba. Russell comezou a carreira no posto 11, tras a aplicaci\u00f3n de penalizaci\u00f3ns para outros pilotos.\nNo [[Gran Premio de Hungr\u00eda de 2020]], ambos pilotos sa\u00edron da Q1 por primeira vez desde o [[Gran Premio de Italia de 2018]]. Era a segunda vez que Russell sa\u00eda da Q1 e a primeira de Latifi que sa\u00eda da Q1.\nO 21 de agosto de 2020, o grupo de investimento estadounidense Dorilton Capital adquiriu Williams por 152 mill\u00f3ns de euros. O importe tam\u00e9n incl\u00fae a liquidaci\u00f3n da d\u00e9beda da empresa e seguir\u00e1 funcionando baixo o nome de Williams e manter\u00e1 a s\u00faa base no Reino Unido.\nA pesar de que se lle ofreceu a oportunidade de seguir como directora do equipo Williams, [[Claire Williams]] anunciou a s\u00faa sa\u00edda do equipo a partir da fin de semana do [[Gran Premio de Italia de 2020]]. Tras este anuncio, ser\u00e1 a primeira vez que o equipo Williams F1 non est\u00e1 baixo o liderado da familia Williams desde a s\u00faa creaci\u00f3n 43 anos antes. [[Simon Roberts]], que se uniu a Williams procedente de [[McLaren]] en maio de 2020, converteuse no director interino do equipo. En decembro de 2020, Williams anunciou que [[Jost Capito]] unirase a Williams como novo CEO, con Simon Roberts como director do equipo e informar\u00e1 a Capito. \n[[Ficheiro:FIA F1 Austria 2021 Nr. 6 Latifi.jpg|thumb|[[Nicholas Latifi]] pilotando [[Williams FW43B]] no [[Gran Premio de Austria de 2021]]]]\nDurante o [[Gran Premio de M\u00f3naco de 2021]], Williams celebrou a s\u00faa sa\u00edda n\u00famero 750 nun Gran Premio. Para celebrar a ocasi\u00f3n, Williams presentou un concurso para que os nomes de 100 seguidores de Williams apareceran no seu coche, o [[Williams FW43|Williams FW43B]], xunto co n\u00famero de carreiras desde que comezaron a apoiar a Williams. En xu\u00f1o de 2021, Roberts deixou o equipo. A maior\u00eda das s\u00faas responsabilidades foron asumidas por Capito, con [[Fran\u00e7ois-Xavier Demaison (enxe\u00f1eiro)|Fran\u00e7ois-Xavier Demaison]] asumindo as s\u00faas funci\u00f3ns de liderado na pista.\nO [[Gran Premio de Hungr\u00eda de 2021]] viu a Williams anotar os seus primeiros puntos desde o [[Gran Premio de Alema\u00f1a de 2019]] con [[Robert Kubica]], e o seu primeiro dobre de puntos desde o [[Gran Premio de Italia de 2018]]. No [[Gran Premio de B\u00e9lxica de 2021]], Russell clasificouse en 2\u00ba lugar e logrou o primeiro podio de Williams desde o [[Gran Premio de Acerbaix\u00e1n de 2017]], xa que a carreira det\u00edvose despois de que s\u00f3 se completasen d\u00faas voltas en condici\u00f3ns de coche de seguridade, o que permitiu a maior\u00eda dos pilotos para manter a s\u00faa posici\u00f3n de cualificaci\u00f3n. O equipo tam\u00e9n logrou un segundo dobre punto consecutivo, xa que Latifi rematou noveno.\nMonoprazas.\nA seguinte galer\u00eda mostra os diferentes modelos que usou Williams na F\u00f3rmula 1.\nV\u00e9xase tam\u00e9n.\nLigaz\u00f3ns externas.\n[[Categor\u00eda:WilliamsF1]]"}
{"id": "17126", "revid": "98629", "url": "https://gl.wikipedia.org/wiki?curid=17126", "title": "Marco Licinio Craso", "text": "Marco Licinio Craso, en lat\u00edn \"Marcus Licinius Crassus\", (112 a.C. 53 a.C.) foi, na s\u00faa \u00e9poca, un dos homes m\u00e1is ricos de Roma e recibiu por iso o \"cognome\" de Dives. Foi c\u00f3nsul por d\u00faas veces, no 70 e no 55 a.C., ambas xunto a Pompeio. A\u00ednda as\u00ed, a s\u00faa influencia no mundo pol\u00edtico era limitada polo feito de ser un home ligado ao mundo dos negocios, o que non era considerado propio para un senador. As\u00ed, Craso aliouse ao patricio mozo Xulio C\u00e9sar como o seu provedor de fondos. Chega finalmente ao poder formando, con C\u00e9sar e Pompeio, o Primeiro triunvirato. Craso morreu nunha batalla no comando dunha expedici\u00f3n contra os partos que acabou nun desastre completo, principalmente debido a falta de preparaci\u00f3n da mesma expedici\u00f3n. Este fallo valeulle ser recordado na expresi\u00f3n popular \"erro craso\", que invoca a s\u00faa tr\u00e1xica morte.\nCraso ti\u00f1a imnumerables negocios e propiedades, pero unha das s\u00faas formas m\u00e1is peculiares de ga\u00f1ar di\u00f1eiro era a s\u00faa brigada anti-incendio. Os incendios eran relativamente com\u00fans en Roma. Cando unha casa prend\u00eda lume, a brigada de Craso chegaba cun carro con auga, extingu\u00eda o lume e logo revindicaba o cobro dos seus servizos. A casa pasaba a pertencer a Craso e o antigo habitante ti\u00f1a que pagar alugueiro.\nCraso foi tam\u00e9n comandante das forzas que extinguiron a rebeli\u00f3n de escravos liderada por Espartaco, o que lle proporcionou popularidade e poder."}
{"id": "17127", "revid": "181", "url": "https://gl.wikipedia.org/wiki?curid=17127", "title": "Craso", "text": ""}
{"id": "17129", "revid": "89787", "url": "https://gl.wikipedia.org/wiki?curid=17129", "title": "Vestal", "text": "As vestais eran as sacerdotisas consagradas ao culto da deusa romana Vesta. Eran seleccionadas entre as m\u00e1is fermosas rapazas con idades comprendidas entre os seis e os dez anos (probablemente para asegurar a s\u00faa virxindade). As vestais estaban nunha posici\u00f3n social bastante elevada, ti\u00f1an moitos privilexios e ademais pod\u00edan testar e ter posesi\u00f3ns (cousa que ningunha outra muller pod\u00eda facer). O seu servizo duraba trinta anos, despois quedaban libres e incluso pod\u00edan casar."}
{"id": "17136", "revid": "5312", "url": "https://gl.wikipedia.org/wiki?curid=17136", "title": "Folla", "text": "En bot\u00e1nica, as follas son \u00f3rganos das plantas especializados na captaci\u00f3n de luz e nos intercambios gasosos coa atmosfera para realizar a fotos\u00edntese e a respiraci\u00f3n. Con raras excepci\u00f3ns, en xeral asociadas a plantas de climas \u00e1ridos, as follas tenden a maximizar a superficie en relaci\u00f3n \u00f3 volume, para as\u00ed aumentar a \u00e1rea da planta exposta \u00e1 luz ou a \u00e1rea da planta onde os intercambios gasosos son posibles por estar exposta \u00e1 atmosfera.\nEspecies diferentes de plantas te\u00f1en follas diferentes e incluso unha mesma especie pode presentar follas de formas diferentes en idades distintas (como \u00e9 o caso do eucalipto ou da acacia negra). Tam\u00e9n existen varios tipos especializados de follas, con fins diferentes dos das follas com\u00fans, como por exemplo os p\u00e9talos das flores.\nEste artigo conc\u00e9ntrase nas follas das plantas vasculares, as \u00fanicas que pos\u00faen \"verdadeiras\" follas. As restantes plantas verdes, coma os musgos, pos\u00faen \u00f3rganos equivalentes, pero con estrutura e, \u00e1s veces, denominaci\u00f3ns diferentes.\nAnatom\u00eda das follas das plantas vasculares.\nDesde o punto de vista da histolox\u00eda, ou sexa, dos tecidos e outras formaci\u00f3ns da folla, este \u00f3rgano est\u00e1 formado por:\nA epiderme \u00e9 unha camada de c\u00e9lulas transparentes moitas veces recuberta por unha cut\u00edcula dun material semellante \u00e1 cera que reduce a perda de auga por transpiraci\u00f3n; nas plantas de climas \u00e1ridos, a cut\u00edcula pode ser tan espesa que d\u00e1 \u00e1s follas unha consistencia cori\u00e1cea.\nOs intercambios gasosos entre a folla e o medio ambiente son efectuados principalmente por medio de pequenos orificios na epiderme chamados \"estomas\", formados por d\u00faas c\u00e9lulas en forma de feix\u00f3n, e que poden controlar a abertura, por exemplo para reducir a transpiraci\u00f3n. Os estomas son xeralmente m\u00e1is numerosos na parte inferior da folla.\nMoitas plantas presentan na epiderme (non s\u00f3 das follas, sen\u00f3n tam\u00e9n do talo ou das flores) ap\u00e9ndices formados por tricomas, ou sexa \"cabelos\" que poden ser uni ou multicelulares e poden ter orixe non s\u00f3 na epiderme, sen\u00f3n tam\u00e9n noutros tecidos da folla. O conxunto destes ap\u00e9ndices ch\u00e1mase \"indumento\". Algunhas destas estruturas poden ter funci\u00f3ns especiais como, por exemplo, a produci\u00f3n de compostos qu\u00edmicos que poden servir para protexer a planta contra os animais ou para os atraer e, por exemplo, facilitar a polinizaci\u00f3n).\nO interior da folla \u2014mesofilo\u2014 est\u00e1 formado por par\u00e9nquima, un tecido de c\u00e9lulas semellantes e moi permeables que pos\u00faen normalmente gran cantidade de cloroplastos. Neste caso o tecido pasa a chamarse \"clor\u00e9nquima\". A funci\u00f3n principal deste tecido \u00e9 realizar a fotos\u00edntese e producir as substancias nutritivas que permiten a vida da planta. Pero este tecido pode tam\u00e9n posu\u00edr c\u00e9lulas especializadas na reserva de auga ou outros flu\u00eddos -\"follas carnosas\"-, como as das crasul\u00e1ceas.\nO mes\u00f3filo pode estar formado por dous tipos diferentes de par\u00e9nquima:\nAs canles dos estomas atravesan a \"estacada\" e terminan no tecido esponxoso.\nA cor das follas pode variar, de acordo cos pigmentos existentes nas s\u00faas c\u00e9lulas. Estas diferentes coloraci\u00f3ns poden ser caracter\u00edsticas da propia especie ou variedade, pero tam\u00e9n poden estar causadas por un virus ou por deficiencias nutritivas. Nos climas temperados e boreais, as follas de moitas especies poden mudar de coloraci\u00f3n coas estaci\u00f3ns do ano e caer -\"follas caducas\"- na \u00e9poca en que existe menos luz e na que a temperatura \u00e9 baixa; a planta sen follas pasar\u00e1 o inverno nun estado de metabolismo reducido, aliment\u00e1ndose das reservas nutritivas que tivese acumulado.\nNo interior das follas das plantas vasculares existen ademais \"nerviaci\u00f3ns\" onde se encontran as canles por onde circula o zume, os \"tecidos vasculares\", o \"xilema\" e o \"floema\".\nForma das follas das plantas vasculares.\nA forma das follas \u00e9 xeralmente caracter\u00edstica das especies e axuda na s\u00faa identificaci\u00f3n. As formas t\u00edpicas de folla das plantas vasculares son:\nA forma da marxe tam\u00e9n mostra algunhas variantes:\nA l\u00e1mina das follas tam\u00e9n pode encontrarse dividida en fol\u00edolos, pinas ou p\u00ednnulas iguais (follas \"compostas\"), como son os casos das frondes (follaxe das palmeiras e dos fentos). Nestes casos, o eixe da folla, ou sexa, o nervio central pode ser m\u00e1is groso, formando un raque.\nAs follas compostas tam\u00e9n poden ser \"palmiformes\", cando as pinas saen todas do mesmo pec\u00edolo (como na mandioca).\nFormas de inserci\u00f3n das follas das plantas vasculares.\nSegundo a s\u00faa inserci\u00f3n no talo, as follas poden ser:\nAdaptaci\u00f3ns especiais das follas.\nAlgunhas plantas, coma os cactos, te\u00f1en as follas transformadas en espi\u00f1as. Nestes casos son os talos, carnudos e chatos, os que exercen a funci\u00f3n fotosint\u00e9tica.\nAs follas dos talos subterr\u00e1neos (as da cebola, por exemplo) poden estar transformadas en \u00f3rganos de reserva de nutrientes.\nO caso m\u00e1is extremo parece ser o das plantas carn\u00edvoras. Nelas a folla est\u00e1 transformada nunha trampa, coma se dun predador se tratase."}
{"id": "17137", "revid": "5863", "url": "https://gl.wikipedia.org/wiki?curid=17137", "title": "Vermudo III", "text": "Vermudo III foi rei da Galicia altomedieval e do Reino de Le\u00f3n entre os anos 1028 e 1037.\nTraxectoria.\nFillo do rei Afonso V o Nobre e a arist\u00f3crata galega Elvira Meendiz, casou con Ximena, filla de Sancho Garc\u00eda, conde de Castela, e irm\u00e1 da esposa de Sancho III O Maior de Navarra.\nHerdou o goberno de Galicia (Le\u00f3n), con apenas 17 anos de idade, sendo reco\u00f1ecido como \"imperator in Gallecia\"\", \u00e9 dicir, \"emperador en Galicia\", desde a cidade de Le\u00f3n -ent\u00f3n capital do reino- tivo que facer fronte \u00e1s reclamaci\u00f3ns territoriais que o reino de Navarra manti\u00f1a sobre o condado de Castela.\nTentou por esta raz\u00f3n propiciar un matrimonio entre a s\u00faa irm\u00e1, Sancha co conde castel\u00e1n Garc\u00eda S\u00e1nchez de Castela. Ao ser asasinado o conde castel\u00e1n nas v\u00e9speras da voda pola familia rival (a familia Vela), herda o condado de Castela o rei navarro Sancho III O Maior que o cede \u00f3 seu fillo Fernando quen remata por casar con Dona Sancha. O feito de que o xove Vermudo III encabezase a primeira li\u00f1a da carga de cabaler\u00eda e morrera dunha lanzada, permitiu aos navarros e castel\u00e1ns vencer na batalla de Tamar\u00f3n. Coa morte de Vermudo III, o trono galego recae na s\u00faa irm\u00e1, Sancha, que ser\u00eda coroada como ra\u00ed\u00f1a. Finalmente, o casamento de Fernando propiciar\u00e1 que este sexa considerado \"rei consorte\" de Galicia (Le\u00f3n)."}
{"id": "17140", "revid": "23204", "url": "https://gl.wikipedia.org/wiki?curid=17140", "title": "Afonso V o Nobre", "text": "Afonso V o Nobre, \"Galleciensis Regis\"\", Rex Gallitianus\" (\"rei de Galicia\") tam\u00e9n co\u00f1ecido como Afonso V de Le\u00f3n, nado no 994 ou 995 e finado en Viseu en 1028, foi rei da Galiza altomedieval entre os anos 999 e 1028 coa s\u00faa capital na cidade de Le\u00f3n.\nBiograf\u00eda.\nHerdou o trono no 999, tralo falecemento de Vermudo II, quedando baixo a tutela da s\u00faa nai, dona Elvira, e do arist\u00f3crata galego Mendo Gundisalviz. Casou en 1015 con Elvira Meendiz (filla de Mendo Gonz\u00e1lez e de Dona Toda) e en 1023 con Urraca Garc\u00e9s de Pamplona (filla de Garc\u00eda S\u00e1nchez de Navarra e de Ximena Fern\u00e1ndez).\nEse mesmo ano acadou a maior\u00eda de idade, herdando un reino cheo de inestabilidade pol\u00edtica. Tam\u00e9n en 1017 morreron a s\u00faa nai, at\u00e9 ent\u00f3n rexente, e os tres nobres m\u00e1is importantes do reino: o conde de Castela, o xefe dos Beni G\u00f3mez e Mendo Rodr\u00edguez, que foran fonte de problemas na rexencia anterior. Afonso V quixo dar un xiro \u00e1 administraci\u00f3n, creando un novo marco xur\u00eddico.\nReconstru\u00edu a cidade de Le\u00f3n, que fora danada polos ataques de Almanzor, e reuniu os nobres en Curia Plena para a elaboraci\u00f3n e posterior aprobaci\u00f3n do Foro de Le\u00f3n. Este Foro \u00e9 a sanci\u00f3n xur\u00eddica do feudalismo leon\u00e9s. Buscaba p\u00f3r fin \u00e1s desordes da etapa anterior e recuperar o poder real. Reciben o nome de Foro de Le\u00f3n un conxunto de preceptos decretados nun \"concilium\" reunido na catedral de Le\u00f3n en 1020. A estes 20 preceptos engad\u00edronselle outros 28 que regulaban a vida local na cidade de Le\u00f3n.\nFaleceu no asedio da praza de Viseu, en Portugal. O seu fillo Vermudo III herdou a coroa no 1028. Tivo d\u00faas fillas: Sancha (nacida de Dona Elvira) e Xemena (nacida de Dona Urraca).\nV\u00e9xase tam\u00e9n.\nOutros artigos.\nDevanceiros de Afonso V"}
{"id": "17141", "revid": "12452", "url": "https://gl.wikipedia.org/wiki?curid=17141", "title": "Sancha de Le\u00f3n e de Galiza", "text": ""}
{"id": "17142", "revid": "54336", "url": "https://gl.wikipedia.org/wiki?curid=17142", "title": "Xemena de Le\u00f3n e de Galiza", "text": "Ximena de Le\u00f3n e de Galiza (falecida despois de 1037) foi unha nobre, filla do rei Afonso V o Nobre de Le\u00f3n e de Galiza e da s\u00faa segunda muller, Urraca de Navarra.\nCasou con Fernando Gundemar\u00edz, conde de Oviedo, co que tivo a e tivo unha filla: Cristina Fern\u00e1ndez, que foi a nai de Dona Ximena D\u00edaz, esposa do Cid."}
{"id": "17143", "revid": "12452", "url": "https://gl.wikipedia.org/wiki?curid=17143", "title": "Sancha", "text": ""}
{"id": "17145", "revid": "56817", "url": "https://gl.wikipedia.org/wiki?curid=17145", "title": "Blankets", "text": "Blankets \u00e9 unha novela gr\u00e1fica en branco e negro de 592 p\u00e1xinas escrita e debuxada por Craig Thompson e publicada en 2003 por Top Shelf Productions. Unha memoria, o libro narra a infancia de Thompson no seo dunha familia cristi\u00e1 evanx\u00e9lica, o seu primeiro amor e os primeiros anos da s\u00faa madurez. Thompson dixo que a novela xurdiu dunha idea simple: describir o que se sente \u00f3 durmir cunha persoa por primeira vez.\n\"Blankets\" recibiu unha atenci\u00f3n consider\u00e1bel tanto na prensa sobre c\u00f3mics coma na prensa sobre o mainstream literario; foi moi ben recibida e ga\u00f1ou numerosos premios. A maior\u00eda dos cr\u00edticos consid\u00e9rana un fito no desenvolvemento da novela gr\u00e1fica estadounidense, non s\u00f3 na s\u00faa extensi\u00f3n sen\u00f3n tam\u00e9n polo seu aspecto visual e t\u00e9cnico. \"The Bloomsbury Review\" describiuna como \"un espl\u00e9ndido exemplo da arte do c\u00f3mic: a mestura de palabras e debuxos para conseguir un efecto que non se pode conseguir de ningunha outra forma.\"\nA novela foi publicada en ingl\u00e9s, franc\u00e9s, castel\u00e1n, alem\u00e1n, italiano, e holand\u00e9s. A versi\u00f3n inglesa foi publicada tam\u00e9n nunha versi\u00f3n limitada de tapa dura. Existe tam\u00e9n unha banda sonora, gravada polo grupo Tracker."}
{"id": "17146", "revid": "23204", "url": "https://gl.wikipedia.org/wiki?curid=17146", "title": "Arist\u00f3fanes de Bizancio", "text": "Arist\u00f3fanes de Bizancio, en grego \u1f08\u03c1\u03b9\u03c3\u03c4\u03bf\u03c6\u03ac\u03bd\u03b7\u03c2 / \"Aristof\u00e1nes\", nado en Bizancio contra o -257 e finado en Alexandr\u00eda contra o -180, foi un gram\u00e1tico e cr\u00edtico grego.\nTraxectoria.\nNado sobre o -257, parte para Alexandr\u00eda durante a s\u00faa xuventude e conv\u00e9rtese en disc\u00edpulo de Zen\u00f3doto e de Cal\u00edmaco de Cirene. Cons\u00e1grase aos poemas hom\u00e9ricos, dos que d\u00e1 a primeira edici\u00f3n verdadeiramente cr\u00edtica, e \u00e1s obras de Hes\u00edodo, Alceo, P\u00edndaro, S\u00f3focles, Eur\u00edpides, Arist\u00f3fanes ou mesmo Menandro, para as que escribe introduci\u00f3ns. \u00c9 tam\u00e9n autor dun \"L\u00e9xico\" que cont\u00e9n palabras arcaicas e usuais, sin\u00f3nimos, dos textos usuais etc. \u00c1 morte de Apolonio de Rodas, en -195, pasa a dirixir a Biblioteca de Alexandr\u00eda. Atrib\u00faeselle o ordenamento dos diacr\u00edticos do alfabeto grego\nFoi eclipsado polo seu disc\u00edpulo, Aristarco de Samotracia, pero a Antig\u00fcidade v\u00eda nel un dos seus mellores gram\u00e1ticos."}
{"id": "17147", "revid": "98629", "url": "https://gl.wikipedia.org/wiki?curid=17147", "title": "Guerra do Peloponeso", "text": "A guerra do Peloponeso designa o conflito que durou de -431 a -404, enfrontando a Atenas, que transformara a liga de Delos (destinada na s\u00faa orixe a resistir aos persas) nun imperio sometido ao seu poder, e a Esparta, potencia olig\u00e1rquica e conservadora, cuxo ex\u00e9rcito terrestre era a forza militar m\u00e1is poderosa da \u00e9poca, e que dirix\u00eda a Liga do Peloponeso, as\u00ed como a Beocia.\nCausas da guerra.\nSegundo Tuc\u00eddides.\nSegundo o historiador ateniense Tuc\u00eddides, unha das causas da guerra foi a ascensi\u00f3n e o poder\u00edo crecente de Atenas que causaba aos espartiatas temores sobre a s\u00faa propia posici\u00f3n. Podemos engadir a isto a oposici\u00f3n de sistema entre a olig\u00e1rquica Esparta, onde un reducido n\u00famero de cidad\u00e1ns viv\u00edan no temor da revolta dos seus escravos, e que aparece como pouco florecente, e a dem\u00f3crata Atenas, que viv\u00eda do comercio. Esparta posu\u00eda a potencia terrestre, Atenas dirix\u00eda unha talasocracia grazas \u00e1 Liga de Delos. Para atoparmos as causas do desencadeamento da guerra c\u00f3mpre botar man ademais do xogo das alianzas.\nO conflito con Corinto.\nO detonante da guerra foi a rivalidade comercial entre d\u00faas potencias mar\u00edtimas: Atenas e Corinto. Esta cidade era a principal aliada de Esparta e arrastrou aos demais a unha guerra que ningu\u00e9n quer\u00eda. Todo comezou por unha das f\u00fatiles e end\u00e9micas loitas internas que envelenaron a historia da Grecia antiga. Os acontecementos que precipitaron esta guerra comezaron en -433, cando estalou unha querela entre Epidamno e Corcira. A\u00ednda que Corcira fora fundada por Corinto, esta tomou partido por Epidamno. Na cidade de Epidamno, colonia fundada por Corinto e Corcira ao mesmo tempo, loitaban pola hexemon\u00eda pol\u00edtica dous partidos que solicitaron axuda \u00e1s s\u00faas respectivas metr\u00f3poles. Corinto, desexando ampliar a s\u00faa influencia, enviou unha forza de apoio ao partido dem\u00f3crata, e Corcira respondeu asediando a cidade. Esta iniciativa serviulle de escusa a Corinto para lanzar unha operaci\u00f3n naval, que se estrelou contra a superioridade num\u00e9rica de Corcira, que venceu e forzou a rendici\u00f3n de Epidamno. Para se desquitar da derrota, Corinto preparou unha guerra naval a grande escala, e Corcira solicitou o apoio dos atenienses.\nAtenas veuse nun dilema: se apoiaba a Corcira, consegu\u00eda un grande aliado e un aumento da s\u00faa influencia, ao se atraer unha potencia mar\u00edtima como Corcira, que ademais dominaba as rotas mar\u00edtimas cara a Sicilia e a Magna Grecia do sur de Italia. Pero ti\u00f1a o inconveniente de se enfrontar a Corinto e rachar co esp\u00edrito da paz dos Trinta Anos. Decidiuse por unha soluci\u00f3n intermedia, que consistiu en enviar unha frota de disuasi\u00f3n e observaci\u00f3n, pero non disposta a combater. O enfrontamento produciuse no estreito entre Corcira e o continente, pero a presenza da frota ateniense non lle permitiu \u00e1 frota corintia unha vitoria que xa ti\u00f1a nas mans.\nCorintio non renunciou ao desquite e decidiu fustrigar os atenienses moi lonxe, na pen\u00ednsula da Calc\u00eddica, alentando a sublevaci\u00f3n e a separaci\u00f3n da Confederaci\u00f3n. O levantamento de Potidea foi o primeiro que se produciu en toda a pen\u00ednsula, que estalou en contra de Atenas. A reacci\u00f3n de Pericles foi o env\u00edo dunha expedici\u00f3n de castigo que venceu aos potideos e os seus aliados os corintios. De novo, este fracaso levou a Corinto a concibir o prop\u00f3sito de arrastrar consigo a toda a Liga do Peloponeso en contra de Atenas.\nO rei Arqu\u00eddamo de Esparta non estaba por entrar na guerra, pero a Asemblea considerou que Atenas incumprira a Paz dos Trinta Anos e, tras a consulta co or\u00e1culo de Delfos, disp\u00faxose a entrar en guerra, non sen antes tentar de negociar con Atenas. Pericles negouse a aceptar as condici\u00f3ns, que na pr\u00e1ctica supu\u00f1an o desmantelamento da Confederaci\u00f3n, e todo o mundo grego preparouse para guerra, ali\u00f1\u00e1ndose nun ou outro bando.\nA Liga do Peloponeso sumaba 40.000 hoplitas, en tanto a Confederaci\u00f3n apenas chegaba aos 10.000. Pero en cambio, ti\u00f1a moitos m\u00e1is recursos financeiros, unha grande frota e estaba moi ben defendida. Ademais, Pericles non se propo\u00f1\u00eda enfrontarse co ex\u00e9rcito, sen\u00f3n efectuar desembarcos r\u00e1pidos en puntos concretos para ir desgastando o inimigo.\nAtenas xa adquirira unha importante base naval occidental ao se apropiar en -456 de Naupacto, na entrada oeste do golfo de Corinto. Corinto, membro da Liga do Peloponeso, fixo presi\u00f3n sobre a s\u00faa antiga colonia de Potidea para que abandonase a Liga de Delos. Potidea, situada sobre o estreitamento da punta occidental da Calc\u00eddica, na costa tracia, abandonou a Liga de Delos en -432, tras un acordo secreto con Esparta. Este acordo estipulaba que en caso de conflito entre Potidea e Atenas, Esparta hab\u00eda invadir a \u00c1tica.\nOs atenienses enviaron unha forza para asediala, mentres que Corinto enviaba auxilio.\nOutras fontes de litixio.\nAtenas procurouse outra inimiga, M\u00e9gara, ao lle prohibir exportar cara \u00e1 \u00c1tica. Esta reprochoulles que acollesen os escravos fuxitivos (M\u00e9gara \u00e9 veci\u00f1a de Atenas, no istmo de Corinto) e axudasen ao seu adversario Corinto. Esta cidade, como Corinto, apelaron a Esparta, que mobilizou a Liga do Peloponeso e declarou a guerra aos atenienses. Durante o ver\u00e1n de -431, invadiron a \u00c1tica.\nA guerra de Arqu\u00eddamo.\nOs dez primeiros anos de guerra (co\u00f1ecidos co nome de \u00abguerra de Arqu\u00eddamo\u00bb ou \u00abguerra arquid\u00e1mica\u00bb, do nome de Arqu\u00eddamo II, rei espartiata (morto en -426) que dirixiu a incursi\u00f3n na \u00c1tica) non comportaron acontecemento decisivo ning\u00fan. As forzas dos dous campos equilibr\u00e1banse, ao non ter Atenas rival por mar, e ao posu\u00edr Esparta os mellores hoplitas. Os aliados das d\u00faas cidades aportaban forzas de apoio.\nDesde antes do seu comezo, a guerra parec\u00eda que \u00eda durar, xa que ning\u00fan dos dous campos pod\u00eda razoabelmente esperar obter unha vitoria decisiva. As estratexias dirix\u00edronse dunha parte aos aprovisionamentos de trigo (indispens\u00e1beis nunha guerra longa) e, por outra, ao debilitamento progresivo do adversario polas marxes, \u00e9 dicir, os aliados m\u00e1is d\u00e9biles, sexa mediante a obtenci\u00f3n da s\u00faa defecci\u00f3n dunha maneira ou doutra, sexa por asedio. A regularidade dos aprovisionamentos de trigo era crucial sobre todo para Atenas, pois Esparta non ti\u00f1a que temer a fame mentres os hilotas non se rebelasen. Con todo, Esparta pod\u00eda ter medo polos seus aliados. Os aprovisionamentos de trigo de Atenas vi\u00f1an sobre todo de Eubea, probabelmente completados por compras en Exipto, e ao principio da guerra por alg\u00fans cargamentos vidos da Prop\u00f3ntide (Crimea). Esparta dispo\u00f1\u00eda de aliados en Sicilia, rica produtora. Para vencer, cada bando deb\u00eda manter os seus aprovisionamentos \u00e1 vez que cortaba os do adversario.\nOs tebanos tentaron apoderarse de Platea, pero a operaci\u00f3n resultou un desastre e os atacantes foron aniquilados. Esparta considerouse obrigada a responder e mandou un ex\u00e9rcito cara a \u00c1tica. Pericles non se limitou a organizar a defensa, sen\u00f3n que enviou unha frota que conquistou a illa de Cefalonia. Logo, devastou M\u00e9gara e o seu territorio circundante. Antes, xa ocupara Exina, que colonizou con xentes da \u00c1tica. Pero declarouse unha epidemia de peste en Atenas e unha facci\u00f3n tratou de chegar a un acordo cos espartanos e logrou po\u00f1er a maior\u00eda dos cidad\u00e1ns en contra de Pericles, co que este veuse na obriga de dimitir como estratego. Pero os seus partidarios contraatacaron, e lograron unha nova reelecci\u00f3n, a\u00ednda que pouco despois Pericles falec\u00eda.\nUnha guerra de asaltos.\nOs espartiatas que invadiron e arrasaron a \u00c1tica en -431 atoparon un pa\u00eds deserto. Como os efectivos de hoplitas atenienses eran moi inferiores aos de Esparta, Pericles, estratego por d\u00e9cimo terceira vez, fixo que os atenienses se gorecesen tras os Muros Longos. A cidade abastec\u00edase por mar. Tras un mes de ataque, os espartiatas volveron \u00e1s s\u00faas casas; os atenienses asaltaban, grazas \u00e1 s\u00faa frota, as costas do Peloponeso. Esparta arrasou a \u00c1tica cinco veces nos sete primeiros anos da guerra. Atenas invadiu a veci\u00f1a Meg\u00e1ride d\u00faas veces ao ano.\nNon obstante, Atenas chegou a ocupar Exina en -430. Platea, aliada de Atenas \u00e9 atacada por Tebas en abril de -431, sucumbe.\nEn xu\u00f1o de -430, unha devastadora epidemia de peste (probabelmente de tifo) declarouse en Atenas e a cidade perdeu m\u00e1is da cuarta parte da s\u00faa poboaci\u00f3n. Pericles, elixido estratego por d\u00e9cimo cuarta vez, fixo ofrecer proposici\u00f3ns de paz a Esparta, que foron rexeitadas. Foi deposto e condenado a unha multa en setembro, tras a campa\u00f1a de ver\u00e1n contra Epidauro, Trez\u00e9n e Prasias.\nEn -430, Potidea foi forzada a capitular ante Atenas. Pericles, elixido estratego por d\u00e9cimo quinta vez, morreu da epidemia en -429. \nA desaparici\u00f3n de quen rexera os destinos de Atenas durante moitos anos traduciuse nunha perda total do rumbo, xa que de inmediato xurdiron d\u00faas facci\u00f3ns opostas e as figuras sobresa\u00edntes foron Cle\u00f3n, ao que as cr\u00f3nicas presentan como demagogo e oportunista. Xefe dos dem\u00f3cratas e partidario de continuar a guerra \u00e9 Nicias, h\u00e1bil xeneral, conservador e partidario da paz.\nEn -429, Formi\u00f3n conseguiu unha semi-vitoria naval fronte a Naupacto. En -428, o seu sucesor, que portaba o mesmo nome, acada tam\u00e9n unha vitoria en batalla naval en Naupacto.\nOs atenienses lograron tomar Potidea. Os espartanos desistiron de atacar a \u00c1tica pero devastaron a Platea. Atenas levou unha frota para bloquear o golfo de Corintio, o que levou a cabo no seu punto mais estreito, onde derrotou a unha frota peloponesa. No 428 a. C. a illa de Lesbos trocou de bando, o que levou a Atenas a crear un novo imposto para financiar a guerra. A defecci\u00f3n de Mitilene na illa de Lesbos, que quer\u00eda abandonar a Liga de Delos, provocou unha expedici\u00f3n punitiva por parte de Atenas. Mitilene rendeuse -427, antes da chegada dunha frota de auxilio espartiata. Lesbos foi ocupada dun xeito encarnizado, derrub\u00e1ronse as murallas de Mitilene e establec\u00e9ronse colonos \u00e1ticos na illa.\nDespois disto, considerouse que Atenas mantivera unha pol\u00edtica defensiva e que era preciso tomar a iniciativa. Nun principio, esta pol\u00edtica deu os seus froitos, m\u00e1is resoantes que efectivos, pero induciron aos contendentes a tentar buscar unha sa\u00edda a un conflito esgotador. Mentres tanto, Nicias tomara Corcira e a illa de Citerea, e deste xeito o Peloponeso veuse arrodeado por prazas nas que a Confederaci\u00f3n estaba ben asentada\nEn -426 Dem\u00f3stenes inflixiu d\u00faas derrotas aos peloponesios en Anfiloquia e en Olpe.\nCle\u00f3n e Br\u00e1sidas.\nO principal \u00e9xito de Atenas foi a toma de Pilos na costa occidental da Mesenia en -425 as\u00eda como o masacre ou a captura de 420 hoplitas, entre os que hab\u00eda cento vinte espartiatas, en Esfacteria, acontecemento que provocou grande estupor en toda Grecia e destru\u00edu a reputaci\u00f3n de invencibilidade dos espartiatas. Entre estes hoplitas, atop\u00e1banse numerosos Iguais. Con todo, malia o \u00e9xito, a situaci\u00f3n financeira de Atenas degrad\u00e1base, e o tesouro de Delos estaba esgotado. O tributo dos aliados foi elevado brutalmente a 1300 talentos ao ano (no canto de 450) polo decreto de Todipo, pero as defecci\u00f3ns reduciron o seu produto a arredor de 1000 talentos. Unha expedici\u00f3n exitosa a Eubea permite unha distribuci\u00f3n de trigo aos cidad\u00e1ns en -424.\nDurante o ver\u00e1n deste mesmo ano -424, os atenienses proxectaron unha invasi\u00f3n da Beocia a fin de sementar al\u00ed o xerme da democracia que esperaban ver expandirse pola rexi\u00f3n. A operaci\u00f3n comportaba tres grupos que deb\u00edan coordinarse para o mesmo d\u00eda: uns partisanos presentes nas cidades de Queronea e Sifas sublevaban a poboaci\u00f3n contra a orde establecida que vi\u00f1a consolidar a chegada dunha frota ateniense de ocupaci\u00f3n de Sifas, o terceiro escenario estaba previsto que fose Delio mediante a toma da cidade, \u00e1 cal un importante ex\u00e9rcito estaba encargado de fortificar, todo isto para dividir o ex\u00e9rcito beocio. Ao resultar descuberto o plano por unha traiz\u00f3n, e unido a un inexplic\u00e1bel error na data, o plano non dou resultado ning\u00fan ao oeste e permitiu que as forzas beocias se reagrupasen e fosen ao encontro do ex\u00e9rcito ateniense. A batalla de Delio dese inverno foi un desastre para Atenas que perdeu tam\u00e9n a posici\u00f3n fortificada e toda posibilidade de reconquista nesta rexi\u00f3n.\nDo lado espartiata, o xeneral Br\u00e1sidas socorreu M\u00e9gara asediada polos atenienses. Logo sorprendeu aos seus adversarios cunha manobra r\u00e1pida que lle permitiu atravesar Grecia e apoderarse de Anf\u00edpolis en Tracia o mesmo ano, malia a tentativa de Tuc\u00eddides para os salvar. Acordouse unha tregua dun ano entre Atenas e Esparta, pero contin\u00faan as operaci\u00f3ns contra os inimigos de menor envergadura: Nicias toma Mende e asedia Escione, que fixeran defecci\u00f3n, mentres que Br\u00e1sidas fai campa\u00f1a contra Arribeo (sen \u00e9xito).\nAo final da tregua, Cle\u00f3n morre no intento de retomar Anf\u00edpolis; o seu ex\u00e9rcito \u00e9 destru\u00eddo, e o xeneral espartiata Br\u00e1sidas morre tam\u00e9n durante a batalla.\nAs vitorias de Atenas ofrec\u00e9ronlle unha posici\u00f3n avanzada permanente no territorio inimigo, pero os reveses contra Br\u00e1sidas e a morte de Cle\u00f3n supuxeron a vitoria do partido da paz. Esparta abandonou as s\u00faas incursi\u00f3ns anuais \u00e1 \u00c1tica e fixo propostas de paz.\nA paz de Nicias.\nA paz de Nicias foi acordada en -421. Ao establecer unha paz para cincuenta anos, devolveu todo ao \"statu quo ante bellum\". Isto foi un \u00e9xito para Atenas, que conservaba o seu imperio intacto mentres que\nNese intre de eclipse para a causa peloponesa, Esparta atopou un home excepcional na persoa do xeneral Br\u00e1sidas, que dirixiu todos os seus esforzos a subtraer Tracia e os territorios do norte do bando ateniense. Conseguiuno e Atenas pediu unha tregua dun ano. Br\u00e1sidas non deixou de forzar m\u00e1is defecci\u00f3ns da causa da Confederaci\u00f3n e, pasado o ano, atenienses e espartanos enfront\u00e1ronse en Anf\u00edpolis, onde pereceron tanto Cle\u00f3n como Br\u00e1sidas, e Atenas foi derrotada.\nA desaparecer estes dous personaxes, tanto en Atenas como Esparta, fix\u00e9ronse co poder os partidarios da paz: Nicias e Pleistoanacte. No ano 421 a. C. asinouse o que se co\u00f1ece como paz de Nicias, por cincuenta anos, onde ning\u00fan dos dous bandos se reco\u00f1ec\u00eda como vencedor. Mais Atenas foi a grande beneficiada, xa que recuperou todos os territorios que formaban a Confederaci\u00f3n, ag\u00e1s Anf\u00edpolis, que era a chave do dominio da Tracia, en canto que os seus inimigos estaban divididos, ao rexeitaren Corinto e os outros aliados de Esparta asinar a paz. A cidade de Argos creou a s\u00faa propia Liga fronte \u00e1 Liga do Peloponeso.\nTanto en Atenas como en Esparta non tardaron en formarse facci\u00f3ns contrarias ao tratado de paz. Foi o ateniense Alcib\u00edades quen se dedicou incansablemente a socavar o poder espartano por toda a Grecia e no mesmo Peloponeso, e forzou a ruptura con motivo dun conflito menor. Axis, rei dos espartanos, ofreceu unha nova tregua, pero un ex\u00e9rcito confederado penetrou deica o coraz\u00f3n do Peloponeso e tomou Texea, na Arcadia, non lonxe de Esparta. O enfrontamento era inevit\u00e1bel e o propio Axis logrou unha resoante vitoria en Mantinea. En Atenas, foron moitas as voces contrarias a Alcib\u00edades pero ao cabo foi o art\u00edfice do xiro da pol\u00edtica ateniense e do novo rumbo que tomou a guerra.\nA segunda parte da guerra.\nA creaci\u00f3n da liga de Argos supuxo a disgregaci\u00f3n da Liga do Peloponeso. Os atenienses, baixo a influencia de Alcib\u00edades, ali\u00e1ronse coa \u00c9lide, Mantinea e Argos, en conflito con Esparta. Os aliados atacaron Epidauro e avanzaron sobre Texea, e Esparta mobilizouse contra eles.\nA batalla de Mantinea (-418) foi unha grande vitoria para Esparta. Argos abandonou a alianza ateniense e ficou outra vez illada.\nEn -416, Atenas atacou e asolou a illa de Melos, que quedara neutral, pero que mostrara amizade cara a Esparta.\nTal \u00e9 o derradeiro acontecemento da \u00abpaz\u00bb precaria de -421--415, segundo a describe Tuc\u00eddides.\nA expedici\u00f3n a Sicilia.\nEn -415, baixo a influencia de Alcib\u00edades, Atenas lanzouse \u00e1 expedici\u00f3n de Sicilia, \u00e1 que Nicias se opu\u00f1a. Atenas respond\u00eda \u00e1 chamada de Sexesta, atacada por Selinunte en -416. Siracusa, colonia corintia, era aliada de Selinunte. Sexesta apelou a Atenas, ofrec\u00e9ndose mesmo a pagar os custos da expedici\u00f3n. Nese momento da guerra, a perda de Eubea e a defecci\u00f3n de numerosos aliados de Atenas deixaran en precario os seus aprovisionamentos de trigo. A perspectiva de cortar os dos aliados de Esparta, \u00e1 vez que se conquistaban novas fontes de avituallamento, foi certamente un elemento determinante.\nFoi concibida para contrarrestar o poder emerxente de Siracusa, para po\u00f1er p\u00e9 en Sicilia e para asegurar o control total do mar. A expedici\u00f3n levantou \u00e1ncora baixo o mando de Nicias, de Alcib\u00edades e de L\u00e1maco en xu\u00f1o de -415.\nAlcib\u00edades foi expulsado de Atenas a causa duns esc\u00e1ndalos e refuxiouse en Esparta e deu aos espartiatas o prudente consello de ocupar Decelia, cousa que fixeron en -413, e de axudar a Siracusa.\nEn Sicilia, L\u00e1maco morreu e Nicias ficou s\u00f3 \u00e1 cabeza da expedici\u00f3n. A chegada a Siracusa de Xilipo, xeneral espartiata, fixo que os atenienses perdesen a batalla dos baluartes arredor da cidade (outubro -414). A frota ateniense foi capturada na d\u00e1rsena, e enviaron unha forza de socorro baixo o mando de Dem\u00f3stenes e Eurimed\u00f3n. En agosto de -413 a frota foi destru\u00edda na batalla das Ep\u00edpolas, logo o ex\u00e9rcito foi vencido en terra.\nAtenas perdeu m\u00e1is de duascentas naves nesta expedici\u00f3n, e cincuenta mil homes (entre eles sete mil prisioneiros das canteiras de Siracusa).\n\"Ver expedici\u00f3n de Sicilia\"\nO triunfo de Lisandro.\nA impopularidade de Atenas medrou, e s\u00f3 quedaron fieis as cidades de Lesbos e Samos. Aqu\u00ed foi onde se botou unha nova frota ateniense. En -412, as cidades de Xonia, para as que se constitu\u00edra a Liga de Delos, fixeron defecci\u00f3n, precedidas nisto por Qu\u00edos.\nEn -411 ten lugar un golpe de estado olig\u00e1rquico en Atenas. Os Catrocentos piden a paz a Esparta. Pero o ex\u00e9rcito e a frota rexeitan reco\u00f1eceren o cambio e, ao cabo de catro meses de existencia, o r\u00e9xime olig\u00e1rquico \u00e9 revogado. Eubea subl\u00e9vase, e os espartiatas conseguen unha vitoria naval en Eretria.\nEnt\u00f3n Alcib\u00edades \u00e9 chamado de novo e obt\u00e9n tres vitorias navais contra os espartiatas en Cinosema, Abidos en -411, e logo en C\u00edzico en -410. Atenas rexeita ent\u00f3n unha proposici\u00f3n de paz espartiata. Alcib\u00edades retoma o control dos Estreitos (asediando e tomando Bizancio en -409), logo resulta novamente exiliado tras a desfeita de Nocio.\nEsparta obt\u00e9n o apoio do rei dos Persas, que env\u00eda ao seu fillo Ciro. Este x\u00fantase con Lisandro, o navarca espartiata, e conc\u00e9delle unha importante axuda financeira. En -406, Calicr\u00e1tidas, sucesor de Lisandro, bate a Con\u00f3n. Atenas recup\u00e9rase, nun \u00faltimo impulso, prometendo a cidadan\u00eda aos metecos e aos escravos para constitu\u00edr unha frota que bate a Calicr\u00e1tidas na Batalla das illas Arxinusas, pero con moi graves perdas, que causan a condena a morte de todos os estrategos atenienses \u00e1 s\u00faa volta.\nLisandro, substitu\u00edndo a Calicr\u00e1tidas morto nas Arxinusas, retoma o mando da frota espartiata. A frota ateniense, en posici\u00f3n nos Dardanelos co fin de garantir a ruta do trigo procedente do Mar Negro, \u00e9 sorprendida e destru\u00edda na Batalla de Egosp\u00f3tamos. As \u00faltimas fontes de avituallamento de Atenas desaparecen coa s\u00faa frota. Atenas tenta resistir desesperadamente: ofrece o dereito de cidadan\u00eda aos samios, derradeiros aliados fieis, e consolida as s\u00faas fortificaci\u00f3ns. Pero, sometida ao bloqueo terrestre e mar\u00edtimo, desfeita pola fame, debe capitular en -404.\nConsecuencias.\nA paz obriga a Atenas a disolver a Liga de Delos, a destru\u00edr os Muros Longos e as fortificaci\u00f3ns do Pireo e a licenciar a s\u00faa frota, ag\u00e1s doce naves. Entra na Liga do Peloponeso e a democracia \u00e9 substitu\u00edda pola tiran\u00eda dos Trinta."}
{"id": "17148", "revid": "23204", "url": "https://gl.wikipedia.org/wiki?curid=17148", "title": "Guerras m\u00e9dicas", "text": "As guerras m\u00e9dicas foron unha serie de conflitos que enfrontaron os gregos cos persas (confundidos polos gregos cos medos, outro pobo iraniano) durante a primeira metade do s\u00e9culo V a.C.. En particular, as guerras m\u00e9dicas ref\u00edrense a unha ou \u00e1s d\u00faas invasi\u00f3ns persas do territorio grego europeo en -490 e -480-479. Non todos os gregos loitaron contra os persas; algunhas cidades-estado foron neutrais e outras ali\u00e1ronse con Persia.\nO que sabemos hoxe sobre este conflito deriva fundamentalmente de fontes gregas (principalmente Her\u00f3doto) e, en menor medida, dalg\u00fans escritores romanos.\nAntecedentes do conflito.\nOs gregos do per\u00edodo cl\u00e1sico cr\u00edan que, na \u00e9poca escura que seguiu ao colapso dos Micenos, varios grupos de gregos emigraron cara a Asia Menor e instal\u00e1ronse al\u00ed Os historiadores modernos aceptan, polo xeral, esta migraci\u00f3n como hist\u00f3rica (pero a diferencian da posterior colonizaci\u00f3n grega do Mediterr\u00e1neo). Por\u00e9n, hai quen pensa que a migraci\u00f3n x\u00f3nica non pode ser explicada de xeito tan sinxelo como fixeron os gregos. Estes colonos pertenceron a tres grupos tribais: Eolios, Dorios e X\u00f3nicos. Os x\u00f3nicos establec\u00e9ronse na costa de Lidia e Caria, fundando doce cidades que formaron Xonia Estas cidades foron Mileto, Miunte e Priene en Caria; \u00c9feso, Colof\u00f3n, L\u00e9bedos, Teos, Claz\u00f3menas, Focea e Eritras, Xonia en Lidia; e as illas de Samos e Qu\u00edos. Malia que as cidades x\u00f3nicas foron independentes unhas doutras, reco\u00f1ec\u00edan que compart\u00edan un pasado e supostamente ti\u00f1an un templo com\u00fan e un lugar de reuni\u00f3n, o \"Panionion\". Formaron unha \"liga cultural\", na que non admit\u00edan a outras cidades, ou incluso a outras tribos x\u00f3nicas.\nAs cidades de Xonia permaneceron independentes ata que foron conquistadas polos lidios de Asia Menor. O rei Aliates II atacou Mileto, e o conflito rematou co tratado de alianza entre Mileto e Lidia, que significou que Mileto ter\u00eda autonom\u00eda interna pero seguir\u00eda a Lidia nos asuntos externos. Neste momento, os lidos estaban tam\u00e9n en conflito co Imperio Medo, e Mileto enviou un ex\u00e9rcito para axudar aos lidios neste conflito. Estableceuse un tratado de paz entre Medos e Lidia, no que o r\u00edo Halys establec\u00eda o l\u00edmite entre ambos reinos. O rei lidio Creso sucedeu ao seu pai Aliates arredor do ano 560 a.C. e conquistou outras cidades de Asia Menor.\nO pr\u00edncipe persa Ciro liderou unha rebeli\u00f3n contra o \u00faltimo rei dos Medos Astiaxes no ano 553 a.C.. Ciro era o neto de Astiaxes e recibiu o apoio de parte da aristocracia meda. Cara ao 550 a.C., a rebeli\u00f3n estaba finalizada e Ciro sa\u00edu vitorioso, fundando as\u00ed o Imperio Achemida. Creso viu este conflito como a oportunidade para expandir o seu reino e preguntou ao Or\u00e1culo de Delfos se deb\u00eda atacar. O Or\u00e1culo respondeu cunha resposta ambigua \"se conduc\u00eda un ex\u00e9rcito cara ao leste e cruzaba o r\u00edo Halis, destruir\u00eda un imperio.\" Cego ante a ambig\u00fcidade da profec\u00eda, Creso atacou aos persas, pero foi derrotado e o Lidia pasou \u00e1s mans de Ciro. Por cruzar o Halis, Creso destru\u00edu efectivamente un grande imperio, o seu.\nMentres loitaba cos lidios, Ciro II enviou mensaxes aos xonios anim\u00e1ndoos a que se levantasen contra o dominio dos lidios, algo que os xonios rexeitaron. Cando Ciro rematou a conquista do Reino de Lidia, as cidades xonias ofreceron ser os seus vasalos baixo as mesmas condici\u00f3ns que tiveran con Creso. Ciro rexeitou, citando a negativa xonia de axudalo cando llo pediu. Os xonios prepar\u00e1ronse ent\u00f3n para defenderse a si mesmos, e Ciro enviou ao xeneral medo Harpago para conquistalos. Harpago atacou primeiro Focea, onde os seus cidad\u00e1ns decidiron abandonar a cidade e partir cara ao exilio en Sicilia, antes que pasar a ser vasalos dos persas (a\u00ednda que m\u00e1is adiante alg\u00fans regresaron). Alg\u00fans dos habitantes de Teos tam\u00e9n decidiron emigrar cando Harpago atacou a s\u00faa cidade, pero o resto dos xonios permaneceron nos seus dominios e foron conquistados.\nNos anos que seguiron as conquistas, os persas viron as dificultades de gobernar aos xonios. Nalg\u00fan lugar do seu imperio, Ciro II atopou uns grupos de elite, como os sacerdotes de Xudea, para que o axudaran a gobernar aos seus novos vasalos. Nas cidades gregas non exist\u00eda ning\u00fan grupo as\u00ed nese momento. Os persas instauraron un tirano en cada cidade xonia. Na antig\u00fcidade alg\u00fans estados gregos foron dirixidos por tiranos, pero esta forma de goberno estaba en declive. Na v\u00e9spera das guerras m\u00e9dicas, \u00e9 probable que a poboaci\u00f3n xonia estivera descontenta e lista para a rebeli\u00f3n.\nA revolta de Xonia.\nA revolta de Xonia representa un episodio decisivo cara \u00e1 confrontaci\u00f3n entre gregos e persas. Ten por orixe a vontade de Dar\u00edo I de controlar as fontes de aprovisionamento de trigo e de madeiras de construci\u00f3n naval de Grecia. Para isto debe atacar, coa axuda de continxentes gregos xonios, nun primeiro momento aos escitas, que fundaran un poderoso imperio na Rusia meridional e cuxas relaci\u00f3ns comerciais cos gregos eran frutuosas e activas. Tam\u00e9n est\u00e1, sen d\u00fabida, o desexo de controlar a ruta do comercio do ouro, extra\u00eddo dos montes Urais ou de Siberia e co cal os escitas fac\u00edan un gran comercio. Certamente a expedici\u00f3n contra os escitas foi un gran fracaso, ao aplicaren estes a t\u00e1ctica da terra queimada ante o ex\u00e9rcito persa. O ex\u00e9rcito persa escapa mesmo do desastre e do perigo de ser cercados grazas \u00e1 lealdade do continxente grego que garda a ponte sobre o Danubio.\nCon todo, Dar\u00edo asegurouse o goberno de Tracia, mentres que o rei Amintas I de Macedonia reco\u00f1ece a soberan\u00eda de Persia (-513). En -508, \u00e9 a illa de Samotracia a que cae baixo o xugo persa. Mesmo Atenas solicita sobre o -508 a alianza persa. Desta campa\u00f1a Dar\u00edo tira a conclusi\u00f3n de que pode contar coa fidelidade dos gregos xonios. Estes, pola s\u00faa banda, estiman que poden revirarse sen moitos riscos contra a dominaci\u00f3n persa, xa que a expedici\u00f3n contra os escitas demostrou que o imperio aquem\u00e9nida non era invulnerable.\nAs orixes da revolta.\nXonia sofre nos seus intereses con esta dominaci\u00f3n. Est\u00e1 constitu\u00edda por doce cidades gregas fundadas desde polo menos o s\u00e9culo VIII a.C: Mileto, \u00c9feso, Focea, Clazomenas, Colof\u00f3n, Priene, Teos, Qu\u00edos, Samos, Eritrea, Miunte e Lebedos. C\u00f3mpre engadir as cidades da E\u00f3lida, rexi\u00f3n situada ao noroeste de Xonia, entre elas a de Esmirna. Estas cidades, das que se apoderara Ciro II a trav\u00e9s do seu xeneral Harpago cara ao ano 540 a.C, eran pr\u00f3speras no momento da conquista. Despois s\u00f3 Mileto dera conclu\u00eddo un tratado de amizade que lle aseguraba unha relativa independencia. Con todo, \u00e9 Mileto quen est\u00e1 na orixe do levantamento do ano 499 a.C.\nPor\u00e9n a dominaci\u00f3n persa non \u00e9 asoballante. Cada cidade conserva as s\u00faas instituci\u00f3ns coa condici\u00f3n expresa de aceptar e manter o tirano grego ou o s\u00e1trapa ou funcionario persa que ao \u00abGran Rei\u00bb lle prouguese mandar. Dar\u00edo I e os seus sucesores respectan os costumes dos diferentes pobos do seu imperio e enc\u00e1rganse por veces de chamaren \u00e1 orde aos funcionarios celosos. Pero Mileto sente ameazada a s\u00faa prosperidade coa chegada dos persas.\nDesde o 512 a.C, o Mar Negro \u00e9 un \u00ablago persa\u00bb, a Tracia volveuse unha satrap\u00eda. Pero Mileto forn\u00e9cese nela de trigo e de todo tipo de materias primas. A isto eng\u00e1dese que o pobo de Mileto viu partir os seus \u00abintelectuais\u00bb, que emprenden a fuxida ante a dominaci\u00f3n persa. Os persas aparecen, aos ollos de numerosos gregos xonios, como b\u00e1rbaros reticentes aos \u00abencantos\u00bb da civilizaci\u00f3n grega, xa que conservan a s\u00faa lingua, a s\u00faa relixi\u00f3n e os seus costumes. Por \u00faltimo, a colonizaci\u00f3n persa fecha o acceso dos mares setentrionais no momento en que S\u00edbaris, o porto de dep\u00f3sito occidental de Mileto, cae baixo os ataques de Crotona (510 a.C). Ademais os persas favorecen sistematicamente aos rivais fenicios de Tiro e Sid\u00f3n.\nFinalmente a toma de Bizancio polos persas p\u00e9challe os estreitos e o comercio cara ao Ponto Euxino. Sen d\u00fabida tam\u00e9n c\u00f3mpre lembrar o rexeitamento en certas clases sociais da tiran\u00eda como r\u00e9xime pol\u00edtico. Cando estoupa a revolta ten como primeira consecuencia, en numerosas cidades, a evicci\u00f3n dos tiranos e a proclamaci\u00f3n da isonom\u00eda.\nO papel de Mileto e a busca de axuda da Grecia europea.\nA soberan\u00eda volve a ser unha prioridade. Esta aspiraci\u00f3n de liberdade ti\u00f1a como te\u00f3rico a Arist\u00e1goras de Mileto. Baixo a bandeira da liberaci\u00f3n, xunta as cidades x\u00f3nicas. O obxectivo de recuperar Bizancio e Chipre aos persas semella realista e move aos gregos de Asia \u00e1 revolta. Esta prep\u00e1rase en gran secreto en Naxos e en Mileto. O tirano desta \u00faltima \u00e9 Histieo, retido en Susa por Dar\u00edo, e cuxo home de confianza, que dirix\u00eda a cidade na s\u00faa ausencia, \u00e9 o seu xenro Arist\u00e1goras, sobri\u00f1o dun antigo tirano da cidade. Este nun primeiro momento al\u00edase cos persas para recuperar Naxos (-500), que se rebelara, pero xorde rapidamente a inimizade co xeneral persa.\nNese momento recibe consellos de Histieo que o animaba a se rebelar contra Dar\u00edo. Sen d\u00fabida, tam\u00e9n teme levar a responsabilidade do fracaso ante Naxos. Tras un tenso consello dos milesios, onde so a voz discordante de Hecateo, un predecesor de Her\u00f3doto, se opu\u00f1a ao proxecto, Arist\u00e1goras brandiu o estandarte da revolta (-499) e apod\u00e9rase de varias naves persas ou fenicias. Proclama daquela a igualdade das cidades x\u00f3nicas. Pero esta alianza carece dun proxecto claro e, sobre todo, de medios; c\u00f3mpre, pois, esperar a axuda da Grecia de Europa.\nArist\u00e1goras parte no inverno de -499 a Grecia continental para solicitar unha axuda militar. O momento \u00e9 pouco propicio porque Esparta est\u00e1 dividida pola rivalidade dos dous reis Cle\u00f3menes I e Demarato. Canto a Atenas, estase recuperando con traballo das convulsi\u00f3ns que ocorreron como consecuencia da aplicaci\u00f3n das reformas de Cl\u00edstenes de Atenas. Finalmente s\u00f3 d\u00faas cidades responden \u00e1 chamada, Atenas (20 barcos) e Eretria (5 barcos) por reco\u00f1ecemento cara a Mileto, que noutrora a axudara contra Calcis. En total isto non representa m\u00e1is que 2.000 homes. \u00c1s cidades gregas de Europa o problema par\u00e9celles afastado e os conflitos locais consid\u00e9ranse m\u00e1is importantes.\nAs etapas do conflito.\nCon todo, os persas han precisar seis anos para sufocar a rebeli\u00f3n. En efecto, os primeiros combates son favor\u00e1beis aos xonios. A frota grega desfai a frota fenicia tras un primeiro combate nas costas de Panfilia, sen d\u00fabida sobre o 498 a.C.. En terra, os persas prep\u00e1ranse a cercaren a cidade de Mileto cando Caropino, o irm\u00e1n de Arist\u00e1goras, coa axuda do continxente ateniense, organiza unha manobra de distracci\u00f3n e arrasa Sardes, a antiga capital de Creso, que era a sede dunha satrap\u00eda. Pero na volta o s\u00e1trapa Artafernes, que cercaba Mileto, interc\u00e9ptaos nas alturas de \u00c9feso e consegue a vitoria (primavera de 498 a.C.).\nA finais do ver\u00e1n de 498 a.C. o corpo expedicionario grego \u2014 ou polo menos o que queda del \u2014 marcha para volver a Atenas ou Eretria. Esta defecci\u00f3n non impide que a revolta ga\u00f1e en extensi\u00f3n. No outono de -498, o levantamento ga\u00f1a Chipre, coa excepci\u00f3n de Citio, as\u00ed como a Prop\u00f3ntide e o Helesponto ata Bizancio. Despois, \u00e1 s\u00faa vez a Caria reb\u00e9lase. A principios de -497, a situaci\u00f3n dos persas \u00e9 cr\u00edtica, pero Dar\u00edo I reacciona con rapidez e arma simultaneamente tres ex\u00e9rcitos e unha nova frota. Nun ano (-497) a revolta \u00e9 esmagada en Chipre e despois nas cidades do Helesponto. Canto aos carios, son vencidos no r\u00edo Marsias no outono de -497, malia a axuda dos milesios, e despois en Labranda no ver\u00e1n de -496. Parece que por esta \u00e9poca Arist\u00e1goras foxe a Tracia onde morre pouco despois (-497) nun combate escuro. Canto a Histieo, faise pirata no mar Exeo. Morre pouco despois.\nOs carios restabl\u00e9cense e inflixen unha grave derrota aos persas no seguinte outono en P\u00e9daso (-496). Finalmente, establ\u00e9cense negociaci\u00f3ns longas e penosas e os carios non depo\u00f1en as armas definitivamente ata -494. Mileto at\u00f3pase soa. Ao principio do ano -494, os persas agrupan as s\u00faas tropas contra Mileto. A cidade ha de ser asaltada \u00e1 vez por terra e por mar. Ten lugar unha batalla naval que enfrontou sobre 350 naves gregas a 600 naves fenicias, exipcias e chipriotas diante da illa de Lade durante o ver\u00e1n de -494. A frota grega \u00e9 destru\u00edda. A cidade \u00e9 tomada e arrasada pouco despois e a s\u00faa poboaci\u00f3n deportada \u00e1s ribeiras do r\u00edo Tigris. No ano -493 os persas someten as \u00faltimas cidades e illas rebeldes (Qu\u00edos, Lesbos e T\u00e9nedos) mentres que a s\u00faa frota recorre vitoriosamente as costas do Helesponto e da Calcedonia.\nAs consecuencias da derrota xonia.\nEsta derrota xera en Grecia continental, en particular en Atenas, unha profunda reacci\u00f3n de tristura. As\u00ed, o poeta Fr\u00ednico comp\u00f3n unha peza titulada \"A toma de Mileto\" que fai que o p\u00fablico se desfaga en b\u00e1goas (o autor foi condenado a unha multa de mil dracmas por lembrar acontecementos malfadados).\nA intervenci\u00f3n militar persa en Asia Menor virou a Dar\u00edo cara a Occidente e quizais suscitou nel ideas expansionistas, ou polo menos o desexo de establecer na Grecia mesma r\u00e9ximes que lle fosen favor\u00e1beis. O papel desempe\u00f1ado por Atenas e Eretria am\u00f3salle a necesidade de impo\u00f1er a s\u00faa autoridade nas d\u00faas beiras do mar Exeo. Con todo, coa excepci\u00f3n da sorte de Mileto, Dar\u00edo usa unha moderaci\u00f3n relativa ao impo\u00f1er, \u00e9 verdade, un forte tributo \u00e1s cidades rebeldes pero deix\u00e1ndolles a s\u00faa autonom\u00eda.\nPrimeira guerra m\u00e9dica (Marat\u00f3n).\nA campa\u00f1a de 492 a.C..\nEn efecto, Dar\u00edo I non esqueceu a axuda, mesmo pequena, achegada por Atenas e Eretria. Preparou unha expedici\u00f3n punitiva contra a Grecia continental. Para isto encarga ao seu xenro Mardonio que retome Macedonia e Tracia, teoricamente sometidas pero cuxas gornici\u00f3ns persas foran evacuadas cando a revolta de Xonia. Na primavera de -492, Mardonio re\u00fane a s\u00faa frota e o seu ex\u00e9rcito en Cilicia, atravesa o Helesponto e cruza Tracia e Macedonia. A frota parte cara a Tasos, som\u00e9tea e segue a costa europea ata Acanto.\nAsaltada por unha violenta treboada, no momento de dobrar o cabo do monte Athos, a frota perde a metade das s\u00faas naves (segundo a revista \"Sciences et avenir\" estaba prevista unha expedici\u00f3n arqueol\u00f3xica en xu\u00f1o de 2004 para atopar os restos deste naufraxio). Despois, un ataque de tribos de peonios que sorprenderon ao campamento persa provoca numerosas v\u00edtimas. En total, as fontes contan m\u00e1is de 30.000 mortos entre os dous acontecementos. Certamente, c\u00f3mpre desconfiarmos das cifras dos efectivos militares e das perdas anunciadas, pero est\u00e1 claro que Mardonio debe dar a orde de retirada. Isto non bota para atr\u00e1s a Dar\u00edo, simplemente estima agora necesario preparar a seguinte expedici\u00f3n con m\u00e1is minuciosidade.\nA expedici\u00f3n persa de 490 a.C..\nTodo o ano -491 cons\u00e1grase aos preparativos militares e diplom\u00e1ticos desta ofensiva. Numerosas cidades gregas reciben embaixadores que ped\u00edan a s\u00faa submisi\u00f3n. Algunhas cumpren a orde, pero Atenas e Esparta rex\u00e9itana e matan (segundo Her\u00f3doto) os embaixadores persas, sen deixaren de tomar verdadeiras medidas para adiantarse \u00e1 futura ofensiva.\nO ex\u00e9rcito persa, dirixido polos xenerais Artafernes (ex\u00e9rcito de terra), un sobri\u00f1o de Dar\u00edo, e Datis (frota), cruza esta vez directamente o mar Exeo, dereito cara a Eubea e a \u00c1tica, despois de teren tomado de paso o control de Naxos e Delos (490 a.C.). Hai de 100.000 a 200.000 soldados persas segundo as versi\u00f3ns, pero os historiadores contempor\u00e1neos estiman que a cifra real est\u00e1 comprendida entre 25.000 e 50.000, cousa que xa \u00e9 consider\u00e1bel para a \u00e9poca. En total a frota persa representa sen d\u00fabida 600 trirremes. Acada a punta meridional de Eubea, arrasa Caristo, que rexeitaba abrir as s\u00faas portas, despois Eretria, abandonada polos seus aliados atenienses, que foi destru\u00edda e cuxa poboaci\u00f3n foi deportada a Ard\u00e9ricca, preto de Susa, marcando as\u00ed a primeira etapa da vinganza do Gran Rei.\nA batalla de Marat\u00f3n.\nO ex\u00e9rcito persa desembarca, aconsellado por Hipias, o antigo tirano de Atenas, a principios de setembro de 490 a.C. na praia de aproximadamente catro quil\u00f3metros que rodea a chaira de Marat\u00f3n, a corenta quil\u00f3metros de Atenas. Os atenienses non agardan polo inimigo detr\u00e1s dos seus muros sen\u00f3n que, conducidos polo estratego Milc\u00edades, os hoplitas atenienses e plateenses, sobre 10.000 homes, se lanzan ao encontro do inimigo. O 13 de setembro os persas deciden atacar Atenas por terra e por mar. Unha parte das tropas persas, inclu\u00edda a cabalar\u00eda, embarca, co obxectivo de desembarcar en Falero a fin de chegar rapidamente \u00e1 Acr\u00f3pole. As tropas restantes, m\u00e1is ou menos 21.000 soldados, atravesan ent\u00f3n Caradra, o pequeno arroio que cruza a chaira de Marat\u00f3n antes de se perderen en marismas litorais, para impediren o regreso das tropas atenienses cara \u00e1 cidade.\nEstas, cos seus aliados da cidade de Platea, ocupan d\u00faas pequenas alturas (o Pent\u00e9lico e o Parnes) e esperan os reforzos prometidos por Esparta, reforzos que se atrasan. Ante a evoluci\u00f3n da situaci\u00f3n, os atenienses non te\u00f1en xa opci\u00f3n: c\u00f3mpre enfront\u00e1rense aos persas na chaira de Marat\u00f3n e despois adiant\u00e1rense \u00e1s naves inimigas e ga\u00f1ar Atenas para protexela. Milc\u00edades, un dos dous estrategos atenienses co\u00f1ece a debilidade do ex\u00e9rcito persa por ter combatido con eles na ofensiva contra os escitas. En efecto, este ex\u00e9rcito est\u00e1 composto por soldados de orixes diferentes, que non falaban as mesmas linguas e que non ti\u00f1an o costume de combateren xuntos. Ademais, o armamento persa, con escudos de vimbio e picas curtas, non permite os combates corpo a corpo.\nAo contrario, o armamento dos gregos \u00e9 o dunha infanter\u00eda pesada, os hoplitas, protexidos por un casco, un escudo, unha coiraza, grebas e brazais de bronce. Ademais eng\u00e1dese unha espada, unha longa lanza e un escudo de pel e de l\u00e1minas de metal. Finalmente os hoplitas combaten en ringleiras pechadas (falanxe), cos seus escudos formando ante eles unha muralla. Milc\u00edades convence a Cal\u00edmaco o polemarco para estender a li\u00f1a dos soldados gregos, a fin de non ser engulidos polo n\u00famero, e para reforzar as \u00e1s en detrimento do centro. En efecto, os persas dispo\u00f1en as s\u00faas mellores tropas no centro e tr\u00e1tase, xa que logo, de as envolver.\nOs atenienses cargan desde que chegan a tiro de frecha. \u00c9, en efecto, improb\u00e1bel, visto o pesado do equipamento dos hoplitas, que estes efectuasen unha carga de m\u00e1is de 1500 metros como afirman os historiadores da \u00e9poca. Como estaba previsto, as \u00e1s do ex\u00e9rcito persa, compostas de tropas diversas recrutadas no imperio ou de xonios pouco motivados, foxen en desbandada e embarcan presos do p\u00e1nico a bordo das s\u00faas naves. Pero o centro dos gregos cede. As tropas gregas dispostas nas \u00e1s renuncian a perseguir as tropas persas derrotadas e pr\u00e9ganse sobre o centro do ex\u00e9rcito persa nunha perfecta manobra envolvente. Este vese superado.\nEn total morren sobre 6400 persas, a maior\u00eda afogados ao fuxiren, e son destru\u00eddas sete naves, mentres que os atenienses perden case 200 cidad\u00e1ns. Unha tal diferenza non ten nada de extraordinario, mesmo se a cifra das perdas persas \u00e9 sen d\u00fabida esaxerada. En efecto const\u00e1tase frecuentemente unha proporci\u00f3n dun morto dos gregos por vinte ou trinta dos ex\u00e9rcitos orientais nas diversas batallas que os enfrontaban aos pobos de Asia.\nPero \u00e9 necesario previr a segunda ofensiva dos persas co ataque dos mellores elementos do seu ex\u00e9rcito que reembarcaran antes da batalla de Marat\u00f3n. A frota persa necesita sobre dez horas para dobrar o cabo Sounion e chegar a Falero. Tras unhas marchas forzadas de sete ou oito horas, cunha batalla nas costas, os hoplitas gregos chegan sobre unha hora antes c\u00e1 frota inimiga. Os persas, vendo o fracaso da manobras, renuncian a desembarcar. As\u00ed se acaba a \u2018\u2019primeira guerra m\u00e9dica\u2019\u2019. Esta vitoria estrat\u00e9xica converteuse en simb\u00f3lica para os gregos e deulle un gran prestixio a Atenas. De feito para os persas tratouse sobre todo dun desembarco infrutuoso e dun fracaso menor. A s\u00faa expedici\u00f3n deu sometido todas as illas, en todo caso un gran n\u00famero, do mar Exeo ao poder de Dar\u00edo I.\nSegundo alg\u00fans historiadores (que Her\u00f3doto rexeita), foi nesta ocasi\u00f3n cando Fid\u00edpides (ou Fil\u00edpides) ter\u00eda corrido a distancia que se hab\u00eda converter na do marat\u00f3n. Dito isto, que o episodio de Fil\u00edpides fose verdadeiro ou non, a faza\u00f1a deportiva aqu\u00ed \u00e9 colectiva coa marcha forzada dos hoplitas atenienses para impedir o desembarco persa en Falero.\nA reacci\u00f3n de Dar\u00edo a esta derrota \u00e9 preparar de entrada o seu desquite e unha nova expedici\u00f3n. \u00c9lle imposible ao soberano dun imperio tal quedar cunha derrota. Pero daquela estala unha revolta en Exipto, dirixida polo s\u00e1trapa Ariandes e ocupa os derradeiros meses de Dar\u00edo. Este morre en 486 a.C. e suc\u00e9deo o seu fillo Xerxes I.\nSegunda guerra m\u00e9dica.\nOs preparativos persas.\n\u00c9 certo que para os soberanos persas a derrota de Marat\u00f3n \u00e9 un motivo suplementario para acabar dunha vez con Atenas e c\u00f3mpre considerarmos a expedici\u00f3n de -480 como unha vontade de desquite e unha expedici\u00f3n punitiva. Xerxes animouse a facela polo seu car\u00e1cter impulsivo e brutal pero tam\u00e9n polos exiliados de Atenas, numerosos na corte do Gran Rei, as\u00ed como polo seu t\u00edo Artabano.\nPara esta expedici\u00f3n os preparativos son moi longos. Antes de nada Xerxes debe reprimir as revoltas de Exipto e de Babilonia, cousa que fai con moi gran brutalidade. Logo, a partir de -484/-483, planifica a invasi\u00f3n de Grecia, non deixando nada ao azar. As\u00ed, anima a Cartago a atacar aos gregos de Sicilia e de Italia co fin de privar aos gregos da s\u00faa eventual axuda. A combinaci\u00f3n das d\u00faas expedici\u00f3ns de 480, a de Xerxes e a dos cartaxineses sobre Agrigento e Siracusa, non \u00e9 unha simple coincidencia e xorde dun plan sabia e pacientemente posto a punto. Os cartaxineses son vencidos en terra e no mar en Himera por Xel\u00f3n de Siracusa pero non hab\u00eda chegar axuda ningunha a Grecia para loitar contra Xerxes (semella tam\u00e9n que Xel\u00f3n pediu esixencias desmesuradas como prezo da s\u00faa axuda).\nAdemais, os persas al\u00edanse con alg\u00fans pobos ou algunhas cidades na Grecia continental mesma, sen contar os Xonios que volveran a ser vasalos do Imperio tras o esmagamento da s\u00faa revolta de hab\u00eda quince anos. As\u00ed a L\u00f3cride e, sobre todo, a Beocia, con Tebas \u00e1 cabeza, col\u00f3canse do lado dos invasores.\nO proxecto de invasi\u00f3n escollido \u00e9 o que defende Mardonio, o fillo dunha irm\u00e1 de Dar\u00edo I, un curm\u00e1n, xa que logo, de Xerxes I. Consiste en retomar o proxecto de invasi\u00f3n por terra de -492 pasando por Tracia e a costa macedonia. Para isto, \u00e9 necesario segundo Mardonio ter un corpo de ex\u00e9rcito terrestre consider\u00e1bel, apoiado por unha frota que transporte o avituallamento e encargada de evitar os contraataques da frota grega sobre a retagarda do ex\u00e9rcito persa. Para evitar as treboadas do Nordeste frecuentes e brutais na rexi\u00f3n do monte Athos e non reeditar o desastre de -492, un canal corta o Istmo de Act\u00e9. Ten 2,4.quil\u00f3metros de longo e \u00e9 ancho bastante para que d\u00faas trirremes circulen. Destacamentos de exploradores persas constr\u00faen pontes sobre o Estrim\u00f3n. Ademais os fenicios e os exipcios enc\u00e1rganse de constru\u00edr unha dobre ponte de barcos sobre o Helesponto desde \u00c1bido ata un promontorio situado entre Sesto e M\u00e1dito. A primeira ponte est\u00e1 composta por 360 naves e a segunda por 314, que est\u00e1n solidamente ancorados e atados borda a borda con cordas. Logo puxeron t\u00e1boas cubertas de terra \u00e1 vez que se instalan altas barreiras de madeira, que serven de parapeto, para que os animais non se asusten do mar. Finalmente esc\u00f3llense cidades para converterse nos principais mercados que centralicen o aprovisionamento necesario para un ex\u00e9rcito tal. Son as cidades de Dorisco, Ei\u00f3n e Terme, situadas respectivamente nas sa\u00eddas dos f\u00e9rtiles vales do Hebro, do Estrim\u00f3n e do Axio, as\u00ed como Leuk\u00e9 Act\u00e9 no Helesponto e Tir\u00f3diza.\nOs efectivos.\nCuesti\u00f3n espi\u00f1enta a dos efectivos pois, as cifras dos historiadores da antig\u00fcidade parecen fantasiosas. As\u00ed Her\u00f3doto fala de m\u00e1is de 500.000 mari\u00f1eiros, 1,7 mill\u00f3ns de infantes e sobre 80.000 xinetes. E fala s\u00f3 de combatentes. Os historiadores contempor\u00e1neos fan estimaci\u00f3ns que var\u00edan moito:\nA formaci\u00f3n das tropas persas faise de maneira remarcable. A frota agr\u00fapase na enseada de Focea e na de Cime en Xonia, mentres que as tropas terrestres invernan en Sardes e en Critala, en Capadocia. \u00c1 chegada de Xerxes na primavera de -480 coas tropas de elite, o inmenso ex\u00e9rcito ponse en marcha e chega a \u00c1bido para franquear as pontes de barcos. Segundo as fontes gregas a ponte da dereita \u00e9 utilizado polos infantes e os xinetes, o da esquerda polos pe\u00f3ns, escravos e bestas de carga. En total, segundo a tradici\u00f3n, esta pasaxe durou sete d\u00edas e sete noites. Despois o ex\u00e9rcito dir\u00edxese cara a Sesto e logo a Dorisco, onde ten lugar o encontro coa frota.\nA reacci\u00f3n dos gregos.\nA maior\u00eda das cidades gregas permaneceron moito tempo sen se inquietar do perigo persa, en particular despois da vitoria ateniense de Marat\u00f3n. Os gregos recomezan coas s\u00faas loitas intestinas unha vez o perigo pasado. As\u00ed, Milc\u00edades, despois dun fracaso ante Paros en -489, \u00e9 tratado ignominiosamente por Atenas e morre pouco despois. De -487 a -486 Atenas tenta en van apoderarse da s\u00faa vella rival Exina mentres que Esparta contin\u00faa a s\u00faa pol\u00edtica hexem\u00f3nica no Peloponeso, convert\u00e9ndose as\u00ed na cidade m\u00e1is poderosa de Grecia. No interior de Atenas as loitas pol\u00edticas opo\u00f1en os dem\u00f3cratas, voltos ao poder xusto despois de Marat\u00f3n, a Xantipo, o pai do futuro Pericles, e a Ar\u00edstides, m\u00e1is moderado e que ten o apoio dalg\u00fans arist\u00f3cratas. \u00c9 neste contexto cando aparece un terceiro home: Tem\u00edstocles. \u00c9 arconte en -493/-492 con 30 anos e estratego tres anos m\u00e1is tarde (-490/-489). Ambicioso e sen escr\u00fapulos, \u00e9 elocuente \u2013 cousa importante na vida p\u00fablica de Atenas \u2013, valente e tenaz. Sen d\u00fabida comprendeu antes c\u00f3s outros que o porvir de Atenas pasa pola creaci\u00f3n dunha grande frota permanente. Como arconte proxecta substitu\u00edr o porto profundo e abrigado do Pireo pola mala enseada, e a\u00ednda por riba demasiado aberta, de Falero. Este proxecto, aprazado nun primeiro momento, \u00e9 activado por Tem\u00edstocles, elixido estratego despois de Marat\u00f3n. Os argumentos que avanza son m\u00faltiples. Unha frota tal ha permitir a Atenas protexerse contra Exina, cuxos habitantes te\u00f1en unha certa propensi\u00f3n \u00e1 pirater\u00eda, que molesta o comercio. Est\u00e1, claro, o perigo persa, que Tem\u00edstocles estima que est\u00e1 lonxe de rematar pero que \u00e9 sen d\u00fabida menos mobilizador c\u00f3 argumento de Exina, perigo \u00abm\u00e1is pr\u00f3ximo\u00bb para os atenienses. Hai tam\u00e9n argumentos econ\u00f3micos. Fronte ao r\u00e1pido crecemento da poboaci\u00f3n, \u00e9 necesario ir buscar o aprovisionamento cada vez m\u00e1is lonxe, al\u00e9n do Helesponto ou cara \u00e1 Magna Grecia (Sicilia e Sur de Italia). Por isto, \u00e9 indispens\u00e1bel posu\u00edr unha frota que poida controlar as rutas comerciais. Por fin, unha frota representa traballo para unha parte non desprez\u00e1bel dos habitantes da cidade (remeiros, construci\u00f3n e mantemento das naves etc.).\nResta un problema de envergadura, a saber, o financiamento dun proxecto tal nunha cidade onde as finanzas do Estado non son moi boiantes. Pero en -483 son descubertas as minas de prata do Laurio, ao sueste de Atenas. Tem\u00edstocles consegue que o produto do arrendamento das minas, sobre 50 a 100 talentos por ano, sexa consagrado \u00e1 construci\u00f3n desta frota. O seu principal adversario, oposto ao proxecto, \u00e9 exiliado e Tem\u00edstocles, coas mans libres, ordena a construci\u00f3n inmediata de 100 trirremes. Os cen cidad\u00e1ns m\u00e1is ricos reciben cada un pr\u00e9stamo dun talento para constru\u00edr e armar unha trirreme. Logo ofr\u00e9cense cen talentos a 50 naucrarias (grupos de cidad\u00e1ns): ao seu cargo estar\u00e1 constru\u00edr e manter d\u00faas trirremes. \u00c9 o momento. En -480 Atenas pos\u00fae sobre 200 trirremes listas para levantar \u00e1ncora.\nBatalla das Term\u00f3pilas.\nO congreso de Corinto.\nOs preparativos persas non pasaron desapercibidos e reuniuse un congreso das diferentes cidades gregas en Corinto a finais do outono de -481. Por unha vez os intereses inmediatos de Esparta e de Atenas se confunden. Atenas teme a vinganza dos persas polos seus \u00e9xitos anteriores e Esparta constata que os enviados de Xerxes se puxeran en contacto coa s\u00faa grande rival no Peloponeso, Argos.\nTodas as grandes cidades gregas, ag\u00e1s Cirene, Argos, Siracusa, C\u00f3rcira e Focea, env\u00edan representantes ao templo de Poseid\u00f3n en Corinto. Esparta, en tanto que m\u00e1is poderosa das cidades, preside o congreso. Hai unha reconciliaci\u00f3n xeral, como por exemplo entre Atenas e Exina, e 31 cidades int\u00e9granse baixo xuramento nunha liga defensiva contra os persas e preparan continxentes de soldados. O mando das tropas \u00e9 confiado a dous espartiatas, o rei Le\u00f3nidas I para os infantes e Eurib\u00edades para a frota grega. Pero durante o inverno de -481/-480 os gregos vacilan sobre o plan de campa\u00f1a e non poden opo\u00f1erse \u00e1 conquista de Tesalia polas tropas persas na primavera de 480.\nDaquela os gregos escollen en agosto, mentres os persas invaden a Pieria, unha posici\u00f3n defensiva moi forte nas Term\u00f3pilas que domina o acceso a Beocia e \u00e1 Grecia central. En canto \u00e1 frota, inst\u00e1lase ao norte de Eubea nun lugar chamado Artemisio para lle impedir \u00e1 frota persa rodear esta posici\u00f3n. En efecto, os persas, para gardaren o contacto coa s\u00faa frota, deben tomar a \u00fanica ruta importante, que pasa polas Term\u00f3pilas (as \u00abPortas Quentes\u00bb, a causa das fontes termais que se atopan al\u00ed). Al\u00ed, entre o golfo Mal\u00edaco e a monta\u00f1a, a estreita calzada pasa por un desfiladeiro cuxa anchura en certos sitios non pasa dos dez metros e que ademais est\u00e1 cortado polos restos dun muro constru\u00eddo en zigzag. Finalmente, os pantanos son numerosos e forman un obst\u00e1culo suplementario.\nEntre os aproximadamente 7000 a 10.000 homes dos que disp\u00f3n Le\u00f3nidas e a frota de Eurib\u00edades (con Tem\u00edstocles \u00e1 cabeza do continxente das naves atenienses, de lonxe o m\u00e1is numerosos) os contactos son constantes.\nA treboada de Artemisio.\nAo sa\u00edren de Tesalia, as tropas de Xerxes m\u00f3vense cara ao sur. Os infantes abandonan a cidade de Terme e chegan trece d\u00edas m\u00e1is tarde \u00e1 chaira traquinia (entre o val do Asopo e a cidade de Ant\u00edcira). A frota persa parte dez d\u00edas despois para que a chegada das tropas terrestres e navais sexa conxunta. Eurib\u00edades, ante a magnitude da frota persa, deixa Artemisio e navega polo canal de Eubea para ocupar o estreito de Calcis, deixando a Le\u00f3nidas a mercede dun desembarco na retagarda. Pero esta manobra alenta aos persas a progresaren m\u00e1is ao sur do previsto e a fondear no cabo Sepi\u00e1s, preto dunha costa rochosa e escarpada onde non poden botar as s\u00faas naves para terra firme e onde a profundidade das augas impide que se amarren ben numerosas naves. Unha violenta treboada de tres d\u00edas destru\u00edu case 400 naves. Varios milleiros de homes afogaron. A principal consecuencia \u00e9 que Xerxes, a\u00ednda que garda a superioridade num\u00e9rica, xa non ten a capacidade de dividir as s\u00faas forzas navais de xeito que escolten ao ex\u00e9rcito \u00e1 vez que libraba batalla coa frota grega. En Calcis, Eurib\u00edades toma confianza e vai recuperar a s\u00faa garda en Artemisio. Pero malia a treboada, a superioridade num\u00e9rica persa parece tan tremenda que Eurib\u00edades e o seu adxunto, o corintio Adimanto, dan media volta.\nNese momento Aquemenes, un dos medio irm\u00e1ns de Xerxes e almirante da frota persa, destaca unha escuadra de 200 naves e sobre 40.000 homes para rodear Eubea por mar aberto mentres que o resto da frota fondea no Afetas, fondeadoiro m\u00e1is seguro c\u00f3 do cabo Sepi\u00e1s. Previdos desta estrataxema, que lles impide a fuxida polo canal de Eubea ao Sur, e deste novo fondeadoiro, os gregos intentan un asalto e lanzan un ataque sorpresa contra os xonios aliados des persas e af\u00fandenlles unha trintena de naves antes de volveren ao seu punto de amarre de Artemisio. Finalmente, desencad\u00e9ase unha nova treboada e produce novos danos nunha frota persa cuxas naves est\u00e1n ancoradas, mentres que en Artemisio os gregos, segundo adoitan, tiran as naves a terra firme, cousa que os pon ao abrigo. Sobre todo, esta nova treboada causa a destruci\u00f3n total da escuadra enviada para rodear Eubea.\nA batalla.\nNun primeiro momento, en terra, as tropas de Le\u00f3nidas mante\u00f1en firmemente a s\u00faa posici\u00f3n e rexeitan aos persas, inflix\u00edndolles grandes perdas, mesmo aos famosos Inmortais, as tropas de elite de Xerxes. Pero Le\u00f3nidas \u00e9 traizoado por un tal Efialtes, fillo de Euridemo, un cidad\u00e1n de Malia, quen revela aos persas o xeito de rodear ao ex\u00e9rcito grego, polo sendeiro de Anopea. Le\u00f3nidas decide ent\u00f3n sacrificarse cos 300 hoplitas espartiatas, as\u00ed como 700 soldados das cidades de Tebas e de Tespias, para deixar aos gregos o tempo de organizaren a s\u00faa defensa e ao ex\u00e9rcito de se retirar en orde. Os gregos resisten heroicamente arredor do rei espartiata e son todos masacrados por orde de Xerxes. Esta batalla converteuse no emblema da resistencia grega ao invasor e do esp\u00edrito de sacrificio dos espartiatas. No cumio do Colono, teatro da derradeira resistencia espartiata, sobre o cal se erixiu un mausoleo, unha inscrici\u00f3n do poeta Sim\u00f3nides de Ceos (-556, -467), conmemora esta acci\u00f3n: \u00abViaxeiro, vaille dicir a Esparta que aqu\u00ed os seus fillos morreron por obedecer as s\u00faas leis\u00bb.\nO saqueo de Atenas.\nXerxes retoma a s\u00faa progresi\u00f3n por mar e por terra tendo en mente a toma de Atenas. Ao seu paso as cidades de Beocia son obrigadas a capitularen e Tebas embaza a s\u00faa reputaci\u00f3n cunha rendici\u00f3n sen gloria. Os persas penetran finalmente na \u00c1tica e avanzan cara a Atenas. Para os atenienses, a situaci\u00f3n \u00e9 dif\u00edcil. A cidade non pos\u00fae murallas nesa \u00e9poca. Tam\u00e9n, seguindo o consello de Tem\u00edstocles, a poboaci\u00f3n \u00e9 evacuada en particular cara a Exina, Trec\u00e9n e Salamina mentres que os exiliados son convocados, como Ar\u00edstides, coa anulaci\u00f3n de todos os decretos de exilio ditados por raz\u00f3ns pol\u00edticas. Cim\u00f3n, o fillo de Milc\u00edades, un dos adversarios, por\u00e9n, de Tem\u00edstocles, deposita o seu \"ex-voto\" na Acr\u00f3pole para significar que os tempos da \u00abUni\u00f3n Sagrada\u00bb eran chegados e que era momento de combater non dacabalo sen\u00f3n nos barcos. A cidade \u00e9 as\u00ed abandonada, coa excepci\u00f3n dalg\u00fans centos de irredut\u00edbeis que desexan defender a Acr\u00f3pole e que van pagar este xesto coa s\u00faa vida. Os persas, en efecto, toman a cidade de Atenas, e despois a Acr\u00f3pole, e saqu\u00e9ana completamente, masacrando aos poucos atenienses a\u00ednda presentes e que resisten nun combate sen esperanza.\nA batalla de Salamina.\nA situaci\u00f3n na v\u00e9spera da batalla e a estratexia de Tem\u00edstocles.\nA frota grega est\u00e1 no fondeadoiro de Artemisio cando se desencadea a batalla das Term\u00f3pilas. Ten ademais que rexeitar un asalto da frota de Xerxes despois dunha batalla moi indecisa, onde varias decenas de naves se perden. Tam\u00e9n os xefes gregos deciden unanimemente deixar Artemisio, ademais Le\u00f3nidas est\u00e1 morto e o ex\u00e9rcito terrestre das cidades gregas coligadas se retira cara ao sur. Na noite, subrepticiamente, a frota dirixida por Eurib\u00edades enfila o canal de Eubea e navega cara ao sur.\nA situaci\u00f3n para os gregos non \u00e9 esperanzadora, como nos conta Diodoro de Sicilia. A derrota das Term\u00f3pilas, a submisi\u00f3n da Beocia, a toma de Atenas sementan a desesperanza nos esp\u00edritos. Cle\u00f3mbroto I, o irm\u00e1n de Le\u00f3nidas e rei dos espartiatas, s\u00f3 pensa en protexer o Peloponeso coa construci\u00f3n dun muro no Istmo de Corinto. En canto \u00e1 frota, inst\u00e1lase en Salamina na busca de Tem\u00edstocles. Este plan, resistir no Istmo de Corinto e no golfo de Salamina, implica o abandono total da \u00c1tica, cousa que explica tam\u00e9n a toma de Atenas, abandonada polos seus habitantes segundo os consellos de Tem\u00edstocles.\nTem\u00edstocles ten un plan preciso que imp\u00f3n contra a opini\u00f3n de Eurib\u00edades. Tr\u00e1tase de combater na enseada estreita de Salamina, pois est\u00e1 convencido, con raz\u00f3n, de que os persas non hab\u00edan poder emprender a manobra de cerco polas \u00e1s debuxada en Artemisio. Ademais est\u00e1 persuadido de que neste paso estreito as naves inimigas se hab\u00edan molestar mutuamente e ser\u00edan facilmente abord\u00e1beis ou atac\u00e1beis co espor\u00f3n das s\u00f3lidas trirremes gregas. Finalmente estaba convencido de que ao separar o ex\u00e9rcito persa da s\u00faa frota, esta dar\u00eda media volta. Ten estes prop\u00f3sitos, relatados por Plutarco de Queronea:\nEurib\u00edades prefire defender outro punto de vista, m\u00e1is circunspecto. Agora que a frota grega asegurou a evacuaci\u00f3n da \u00c1tica, c\u00f3mpre volver \u00e1 proximidade das forzas terrestres para emprender acci\u00f3ns combinadas. Este punto de vista \u00e9 compartido polos corintios, segunda frota da coalici\u00f3n. Tem\u00edstocles recibe, con todo, o apoio de Exina e de M\u00e9gara, directamente ameazadas en caso de repregue no Istmo de Corinto da frota grega. Nese momento \u00e9 cando Tem\u00edstocles, segundo Plutarco e Her\u00f3doto, utiliza a astucia e fai chegar unha mensaxe a Xerxes, por mediaci\u00f3n dun grego, probabelmente orixinario de Xonia, chamado Sicino, inform\u00e1ndoo do desexo de fuga dunha parte dos xenerais gregos polo paso occidental da ba\u00eda de Eleusis, a\u00ednda libre. Esta manobra, hoxe dir\u00edamos que de desinformaci\u00f3n, funciona plenamente e unha parte da frota persa termina o cerco dos gregos mentres que o illote de \"Psitalia\" \u00e9 ocupado por un destacamento co obxectivo de recoller as tripulaci\u00f3ns persas e rematar cos gregos cando comece a batalla.\nOs efectivos.\nO n\u00famero de efectivos que enfrontaron na batalla de Salamina \u00e9 dif\u00edcil de concretar con precisi\u00f3n:\nA v\u00e9spera da batalla.\nMentres a frota persa termina na noite o cerco da illa de Salamina, os xenerais gregos seguen vacilando. Con todo, Ar\u00edstides chega de Exina, tras lograr pasar a trav\u00e9s do bloqueo, e informa a Eurib\u00edades e a Tem\u00edstocles de que o bloqueo \u00e9 total e de que a frota non ten elecci\u00f3n. No sucesivo, estando cortada toda posibilidade de retirada, haber\u00e1 que combater. A astucia de Tem\u00edstocles tivo \u00e9xito. A t\u00e1ctica utilizada \u00e9 simple. A angostura do estreito fai que so poidan combater as primeiras li\u00f1as de naves, cousa que contrarresta a superioridade num\u00e9rica dos persas. Os combates terrestres precedentes mostraron que o valor no combate dos gregos as\u00ed como o seu armamento eran superiores, cousa que, no caso dunha abordaxe das naves inimigas, \u00e9 unha vantaxe. Finalmente, as tripulaci\u00f3ns persas, de feito sobre todo fenicios ou xonios, han de estar fatigadas tras teren percorrido algunhas unha distancia media dunha decena de quil\u00f3metros desde os seus fondeadoiros de Falero.\nImp\u00f3\u00f1ense dous imperativos aos gregos: Ante todo instal\u00e1rense rapidamente deste lado do estreito para que a masa persa se instale na bocana, pero tam\u00e9n non recuaren demasiado para que as naves persas non poidan tirar vantaxe da s\u00faa superioridade num\u00e9rica. Hai tam\u00e9n que evitar un desembarco persa en Salamina onde est\u00e1n refuxiados un n\u00famero importante de atenienses, protexidos por un destacamento de hoplitas mandados por Ar\u00edstides.\nOs persas prep\u00e1ranse tam\u00e9n para a batalla, en particular con esta instalaci\u00f3n incrible do trono de Xerxes nas abas do monte Exialeo, coa que dominan o estreito. Pouco antes do amencer do 29 de setembro de -480 Xerxes inst\u00e1lase no seu trono cos seus ministros e oficiais, os seus secretarios encargados de anotaren as faza\u00f1as e as faltas que haber\u00eda que castigar, e a s\u00faa garda dos Inmortais. Ao mesmo tempo, a frota ponse en posici\u00f3n. \u00c1 dereita at\u00f3panse os fenicios das frotas de Tiro e Sid\u00f3n, dirixidas polos xenerais persas Megabazo e Prexaspes. No centro o corpo de batalla dir\u00edxeo Aquemenes, medio irm\u00e1n de Xerxes, que exerce o papel de Grande Almirante e dirixe m\u00e1is concretamente as frotas de Cilicia e de Licia. Finalmente, na ala esquerda at\u00f3panse as frotas de Xonia, do Reino do Ponto e de Caria, dirixidas por un pr\u00edncipe aquem\u00e9nida, Ariabignes, e onde combate Artemisa I, ra\u00ed\u00f1a de Halicarnaso, a \u00fanica que ousou dicirlle a Xerxes, alg\u00fans d\u00edas antes, que hab\u00eda ser mellor evitar o combate.\nA batalla.\nOs persas fan unha falsa manobra, descrita as\u00ed por Diodoro de Sicilia:\nOs persas cometen un erro por exceso de confianza e est\u00e1n desorganizados desde o principio da batalla. Nese momento a frota grega aparece e, sen romper as s\u00faas li\u00f1as, l\u00e1nzase sobre as naves persas. Hai un punto sobre o que os historiadores est\u00e1n a\u00ednda en desacordo: saber cal era a orientaci\u00f3n das d\u00faas li\u00f1as de naves no momento do impacto. Para alg\u00fans est\u00e1 claro que a frota grega est\u00e1 pegada \u00e1 Illa de Salamina e que a frota persa est\u00e1 ali\u00f1ada m\u00e1is ou menos en paralelo \u00e1 costa da \u00c1tica. Para outros, pola contra, a frota grega pecha completamente o estreito, cousa que, daquela, d\u00e1 unha orientaci\u00f3n de batalla perpendicular \u00e1 orientaci\u00f3n do estreito. Esta segunda hip\u00f3tese \u00e9 a m\u00e1is comunmente admitida hoxe. De todos xeitos, calquera que fose o ali\u00f1amento das frotas ao principio da batalla, a acci\u00f3n principal desenv\u00f3lvese na angostura do estreito de Salamina e nas d\u00faas canles que crea o illote de Psitalia entre Salamina e a \u00c1tica.\nA ala dereita grega, dirixida por Eurib\u00edades, e constitu\u00edda por naves lacedemonias, corintias e exinetas, cede e rec\u00faa provisoriamente, baixo os prob\u00e1beis apupos dos civ\u00eds amoreados nas beiras da illa de Salamina. Tem\u00edstocles dirixe todo o resto da frota, a saber, no centro as frotas de M\u00e9gara, Calcis e naves atenienses, e, sobre todo, na ala esquerda unha frota homox\u00e9nea de sobre 120 trirremes atenienses. Fronte a eles est\u00e1 nos seus vellos adversarios, os fenicios.\nHer\u00f3doto conta as\u00ed o desencadeamento desta batalla:\nEsta rivalidade de gloria \u00e9 a traduci\u00f3n dun conflito antigo entre as d\u00faas cidades, pero tam\u00e9n a traduci\u00f3n dun feito verificado: atenienses e exinetas foron os m\u00e1is ardentes dos gregos na batalla. Non hai que crer, por outra banda, que a bravura est\u00e1 s\u00f3 do lado dos atenienses e os seus aliados. A presenza de Xerxes I que vix\u00eda a batalla, a s\u00faa severidade na represi\u00f3n dos covardes ou dos incapaces, as rivalidades entre gregos, fan que os gregos de Xonia sirvan moi lealmente aos persas e se batan encarnizadamente. Mari\u00f1eiros de Samos como Teom\u00e9stor ou como F\u00edlaco, o fillo de Histieo, mandan a pique naves gregas e han recibir m\u00e1is tarde numerosas recompensas de Xerxes. Fai falla toda a habilidade dos mari\u00f1eiros de Exina para conter o asalto das naves de Ariabignes.\nCon todo, a combatividade dos gregos de Xonia, ou dos fenicios fronte a Tem\u00edstocles na ala esquerda, non basta para contrapesar o erro inicial que fora a desorde introducida nas s\u00faas li\u00f1as desde antes do ataque. O barullo, o p\u00e1nico... conducen ben de naves persas a presentaren o flanco no canto da proa, cousa que, nun combate con espor\u00f3n, \u00e9 perigoso, sobre todo fronte a uns gregos que deron mantido a s\u00faa formaci\u00f3n. Os atenienses realizan unha manobra de serradura particularmente eficaz \u2014 un asalto cara a adiante e despois marcha atr\u00e1s para tomar impulso e volver cara a adiante sen se desviar do eixo de ataque \u2014 que sementa a devastaci\u00f3n nas ringleiras fenicias.\nA batalla xa estaba empezada cando se levanta unha brisa mari\u00f1a \u2014 segundo Plutarco \u2014 que non molesta \u00e1s naves gregas, cuxas superestruturas son pouco elevadas, pero prexudica claramente aos barcos en particular fenicios cuxa popa \u00e9 alta e a ponte moi elevada. Se \u00e9 pouco plaus\u00edbel que Tem\u00edstocles esperase esta brisa para abordar a frota persa, sobre todo porque non puido escoller a hora do enfrontamento, pola contra \u00e9 m\u00e1is que pos\u00edbel que esperase ese momento propicio para utilizar as s\u00faas reservas que, coa axuda da brisa, terminan de sementar o desacougo nas ringleiras inimigas.\nO desastre parece irremedi\u00e1bel cando no transcurso do combate a frota de Xerxes perde un dos seus almirantes, Ariabignes, o irm\u00e1n do Gran Rei, morto por unha xavelina ao saltar \u00e1 abordaxe dunha trirreme grega. O seu corpo \u00e9 recuperado pola ra\u00ed\u00f1a Artemisa de Halicarnaso quen o ha levar onda Xerxes I. Esta muller, que desaconsellara a batalla, d\u00e1se de conta de que todo est\u00e1 perdido. Pero est\u00e1 chea de recursos, a falta de escr\u00fapulos, e para librarse non dubida en mandar a pique a nave de Damas\u00edtimo, rei de Calinda (en Licia). O m\u00e1is sorprendente \u00e9 que recibiu eloxios de Xerxes por este episodio guerreiro, pois na confusi\u00f3n pareceu que vi\u00f1a de enviar a pique unha nave inimiga. \u00c9 pouco prob\u00e1bel que te\u00f1an sobrevivido moitos calindeos para a acusaren. A prop\u00f3sito deste episodio c\u00f3ntase a famosa frase de Xerxes:\nNa tarde da batalla.\nO s\u00e1lvese quen poida v\u00f3lvese xeral, pero o problema \u00e9 poder sa\u00edr da trampa que constit\u00fae o barullo de naves no angosto estreito de Salamina para volver ao fondeadoiro de Falero. A retirada dos barcos persas efect\u00faase na m\u00e1is completa desorde ao final do d\u00eda, a batalla durou sobre doce horas. Ar\u00edstides, \u00e1 cabeza dun destacamento de hoplitas, desembarca no illote de Psitalia e elimina as tropas que Xerxes instalara a noite precedente. En canto ao propio Xerxes, tivo que abandonar, sen d\u00fabida de xeito bastante precipitado, o seu observatorio, porque os atenienses se apoderaron na tardi\u00f1a do seu trono, que moitos anos m\u00e1is tarde lles era mostrado con orgullo aos peregrinos no Parten\u00f3n.\nCon todo Tem\u00edstocles non quere perseguir a frota persa en mar aberto pois, malia o desastre, conserva probabelmente a s\u00faa superioridade num\u00e9rica. Semella que os gregos non comprenden enseguida a importancia da s\u00faa vitoria e que esperan un novo asalto ao d\u00eda seguinte. A frota persa \u00e9 incapaz diso, desmoralizada por este desastre. As tripulaci\u00f3ns ref\u00faxianse en Falero baixo a protecci\u00f3n do ex\u00e9rcito de terra, mentres que as naves exipcias que rodearan a illa de Salamina polo sur para bloquear a entrada oeste do estreito regresan tam\u00e9n sen seren molestadas. \u00c1 ca\u00edda da tarde o silencio volve ao lugar desta batalla, como escribe Esquilo n\u2019\"Os Persas\" :\nDespois desta batalla, os persas perderon polo menos 200 trirremes, sen contar as ca\u00eddas nas mans dos vencedores, e os gregos unha corentena.\nOs d\u00edas posteriores a Salamina.\nA situaci\u00f3n despois da vergo\u00f1enta derrota de Salamina non \u00e9 desesperada para os persas. O seu ex\u00e9rcito de terra est\u00e1 intacto coa excepci\u00f3n das tropas, pouco importantes, masacradas no illote de Psitalia polos hoplitas de Ar\u00edstides. A frota persa a\u00ednda \u00e9, malia as s\u00faas perdas, superior en tonelaxe e os inmensos recursos do imperio poden permitir a construci\u00f3n de numerosas naves, mentres que para os gregos, a destruci\u00f3n des estaleiros da \u00c1tica \u00e9 unha perda insubstitu\u00edbel. Por iso a actitude de Xerxes I despois da batalla formula numerosas interrogantes xa desde a Antig\u00fcidade cl\u00e1sica, onde se fala de pusilanimidade do Gran Rei. En efecto, ao deixar o mando do seu ex\u00e9rcito a Mardonio, o seu cu\u00f1ado, que xa dirixira a expedici\u00f3n de -492, Xerxes abandona as s\u00faas tropas para volver \u00e1s s\u00faas capitais Susa e Pers\u00e9polis.\nSegue nisto o consello de Mardonio e da ra\u00ed\u00f1a Artemisa I de Halicarnaso, a saber, deixar en Grecia un ex\u00e9rcito importante, (Her\u00f3doto fala de 300.000 homes, o que \u00e9 sen d\u00fabida excesivo), que invernar\u00e1 en Grecia continental, e despois atacar o Peloponeso na primavera. En canto a Xerxes, a s\u00faa presenza xa non \u00e9 \u00fatil, posto que acadou o seu principal obxectivo, a saber, a destruci\u00f3n de Atenas. Esta presentaci\u00f3n dos feitos permite ao rei persa salvar as aparencias e non volver ao seu imperio como vencido. Xerxes pasa o Helesponto nos derradeiros d\u00edas do ano -480, non sen dificultade, pois os tracios, furiosos polas requisici\u00f3ns do ver\u00e1n, lanzan numerosos ataques sobre as tropas persas.\nEn canto aos vencedores, est\u00e1n sorprendidos pola inacci\u00f3n dos persas e non semellan comprender nun primeiro momento a amplitude do seu \u00e9xito. Cando parece que os persas se baten en retirada, Tem\u00edstocles na euforia da vitoria prop\u00f3n cortarlle a Xerxes a ruta de Asia, atravesando o Exeo. Pero Ar\u00edstides e Eurib\u00edades impo\u00f1en a prudencia. Ademais, os gregos perderon en Salamina m\u00e1is de 40 naves e non poden substitu\u00edlas tan rapidamente como os seus adversarios. Finalmente, enviar toda a frota tan lonxe de Grecia mentres que os refuxiados de Atenas est\u00e1n a\u00ednda na illa de Salamina e sen estar protexidas as costas gregas \u00e9 bastante arriscado. Por \u00faltimo, a estaci\u00f3n conv\u00e9rtese en perigosa para a navegaci\u00f3n. Para Ar\u00edstides unha eventual derrota de Atenas far\u00edalle o xogo a Esparta, moito m\u00e1is porque Esparta est\u00e1 a piques de rematar o muro que pecha o istmo do Peloponeso e deixa de sentir a ameaza persa coa mesma intensidade.\nBatalla de Platea.\nNegociaci\u00f3ns.\nMardonio, o novo xeneral\u00edsimo persa, declara despois de Salamina: \u00abOs chipriotas, os homes de Fenicia, de Cnido e de Exipto, foron os \u00fanicos vencidos, non os persas, que non puideron combater\u00bb. Este estado de \u00e1nimo \u00e9 revelador da vontade dos persas de continuar o combate malia a marcha de Xerxes I. Con todo, Mardonio estima imposible a continuaci\u00f3n das operaci\u00f3ns coa chegada da mala estaci\u00f3n e ret\u00edrase aos seus cuarteis de inverno en Tesalia. Aproveita para lanzar intensas manobras diplom\u00e1ticas ante Atenas, \u00e1 que espera separar do resto dos seus aliados. Pero a embaixada enviada \u00e1 capital \u00e1tica, baixo a direcci\u00f3n dun pr\u00edncipe de Macedonia, Alexandre, recibe a seguinte resposta \u00ab\"en tanto o sol siga o seu cami\u00f1o habitual\"\u00bb os atenienses non se hab\u00edan aliar co soberano persa. Inquietos, os espartiatas env\u00edan eles tam\u00e9n unha embaixada para contradicir a argumentaci\u00f3n dos persas. \u00c9 recibida friamente polos atenienses furiosos de que se puidese dubidar da s\u00faa determinaci\u00f3n. Precisan que \u00ab\"o feito de ser gregos, de compartir o mesmo sangue e a mesma lingua, de ter santuarios e sacrificios com\u00fans as\u00ed como costumes semellantes\"\u00bb lles prohibe a traiz\u00f3n.\nRecomezo das hostilidades.\nNa primavera, Mardonio invade de novo a \u00c1tica, que novamente \u00e9 evacuada polos seus habitantes, reocupa Atenas e inst\u00e1lase en Beocia. Cr\u00e9ase unha coalici\u00f3n das forzas do Peloponeso, na primavera de -479 dirixida por Pausanias, rexente de Esparta e sobri\u00f1o de Le\u00f3nidas I. Comprende tropas de Esparta, sen d\u00fabida 10.000 hoplitas e de 30.000 a 35.000 auxiliares, m\u00e1is 8.000 atenienses e alg\u00fans millares de homes provenientes das outras cidades de Grecia, como Corinto, Epidauro, M\u00e9gara, Platea, Trec\u00e9n, Calcis, Fli\u00fante, Exina... Os gregos ali\u00f1an sobre 110.000 soldados en total, ou sexa tres veces menos c\u00f3s persas, pero xa vimos que isto non era obst\u00e1culo ning\u00fan. Isto constit\u00fae, con todo, a tropa grega m\u00e1is consider\u00e1bel xamais reunida, malia que compra aqu\u00ed tam\u00e9n minguar fortemente os efectivos reais.\nOs gregos atravesan o Istmo de Corinto, chegando preto de Eleusis co fin de pasar a Beocia. Mardonio escolle unha localizaci\u00f3n, ao sur de Tebas preto de Platea, que debe favorecer \u00e1 s\u00faa cabalar\u00eda. En fronte, os espartiatas ocupan a ala dereita e os atenienses a ala esquerda.\nA batalla.\nPausanias pasa por ser un xeneral avisado, apto para albiscar os puntos d\u00e9biles do adversario, pero Mardonio est\u00e1 tam\u00e9n considerado como un excelente t\u00e1ctico e o mellor xeneral persa. Ademais a marcha de Xerxes I d\u00e9ixalle as mans libres para levar a batalla ao seu xeito. Cada un dos dous xenerais desexa, en Platea, levar ao adversario a se lanzar contra as s\u00faas propias posici\u00f3ns.\nNun primeiro momento, Pausanias toma posici\u00f3n no somonte do Citer\u00f3n mentres que Mardonio instala o seu campamento fortificado na outra ribeira do r\u00edo Asopo. Un ataque da cabalar\u00eda persa sobre as posici\u00f3ns gregas fracasa pero Mardonio fai acosar as li\u00f1as de avituallamento dos seus adversarios e os puntos de auga. Pausanias cambia daquela de posici\u00f3n e sit\u00faase na chaira onde un pequeno macizo de outeiros protexe o seu ex\u00e9rcito dun ataque frontal dos xinetes inimigos. Pero ao cabo de dez d\u00edas a falta de auga e de v\u00edveres obr\u00edgao a se retirar, en plena noite, cara a unha posici\u00f3n m\u00e1is pr\u00f3xima das s\u00faas antigas li\u00f1as, onde o avituallamento \u00e9 m\u00e1is doado. Esta retirada faise nunha certa confusi\u00f3n e as diferentes unidades gregas perden o contacto.\nNese momento, Mardonio comete un erro de apreciaci\u00f3n fatal. Estima que a desorganizaci\u00f3n entre os gregos lle permite lanzar un asalto, o 27 de agosto de -479, no canto de agardar a que as querelas entre os diversos continxentes gregos dividan aos seus adversarios. O ataque persa enfr\u00f3ntase cunha tenaz resistencia, sobre todo da parte dos espartiatas que, a\u00ednda que separados do resto do ex\u00e9rcito, ocupan unha posici\u00f3n dominante que os protexe da cabalar\u00eda inimiga. Neste combate \u00e9 cando morre Mardonio. A morte do seu xefe, e o asalto posterior contra o seu campamento e a chegada das outras unidades gregas que vi\u00f1an de vencer aos beocios, aliados dos persas, provocan a derrota das tropas de Xerxes I e un masacre en gran n\u00famero. Ben poucos, ao que parece, deron fuxido para unirse ao outro corpo do ex\u00e9rcito persa cuxo xefe, Artabazo, en conflito con Mardonio, estaba xa a dar media volta cara ao Helesponto con preto de 40.000 homes. En canto a Tebas, que colaborara cos persas, \u00e9 tomada rapidamente e os seus xefes son executados. As perdas gregas son estimadas en preto de 3.000 mortos, as do bando persa son imposibles de precisar. Cobrouse un enorme bot\u00edn no campamento de Mardonio.\nO cabo Micale.\nA vitoria grega vese culminada pola vitoria naval do cabo Micale, no outono de -479, onde a frota persa, polo menos as naves non destru\u00eddas en Salamina, que fora sacada a terra preto do cabo Micale \u00e9 totalmente destru\u00edda por un incendio no curso dun ataque lanzado polos gregos. Esta vitoria culmina a vitoria dos gregos e \u00e9 tradicionalmente considerada polos historiadores como o final da segunda guerra m\u00e9dica. En realidade a partir da primavera de -478 os gregos, e en particular os atenienses, conducidos polo estratego Cim\u00f3n, l\u00e1nzanse \u00e1 conquista das diferentes posici\u00f3ns persas no Quersoneso, no Helesponto e nas illas do mar Exeo. A toma de Sesto en -478, cidade desde onde Xerxes I partira \u00e1 conquista de Grecia tres anos atr\u00e1s, \u00e9 o seu s\u00edmbolo. Pouco importa que a paz \u2014 chamada paz de Calias \u2014 non se asine ata -449, pouco importa que a unidade hel\u00e9nica do congreso de Corinto de -481 non se mante\u00f1a, porque o triunfo grego nestas guerras m\u00e9dicas \u00e9 total e inaugura o per\u00edodo m\u00e1is glorioso da Grecia antiga, en particular para Atenas.\nPaz con Persia.\nLogo da batalla de Salamina, Tuc\u00eddides non fai m\u00e1is menci\u00f3n do conflito cos persas, dicindo que os gregos simplemente regresaron a casa. Por outra banda, Diodoro S\u00edculo, afirma que no rescaldo de Salamina, asinouse a \"Paz de Calias\" cos persas. Diodoro S\u00edculo segu\u00eda probablemente a historia de \u00c9foro de Cime neste asunto, quen recibiu influencias do seu mestre Isocrates \u2013de quen se obt\u00e9n a primeira referencia desta suposta paz no ano 380 a.C.\u2013 Incluso durante o S\u00e9culo IV a.C. a idea deste tratado foi controvertida, e dos autores deste per\u00edodo, Cal\u00edstenes e Teopompo parecen rexeitar a s\u00faa existencia.\n\u00c9 posible que os atenienses tratasen de negociar cos persas previamente. Plutarco suxire que no rescaldo da vitoria na batalla do Eurimedonte, Artaxerxes acordou un tratado de paz cos gregos, incluso suxire que Calias foi o embaixador ateniense encargado da negociaci\u00f3n. Por\u00e9n, Cal\u00edstenes nega que se acordase unha paz no ano 466 a.C. Herodoto tam\u00e9n menciona, unha embaixada ateniense dirixida por Calias, que foi enviada a Susa\u00a0a negociar a paz con Artaxerxes. Esta embaixada inclu\u00eda alg\u00fans representantes de Argos, e probablemente tivo lugar no ano 461 a.C. Esta embaixada puido ser un intento de acadar alg\u00fan tipo de acordo de paz, e sux\u00edrese que o fracaso destas negociaci\u00f3ns foron o que provocaron que os atenienses apoiaran as revoltas de Exipto.\nA opini\u00f3n entre os historiadores modernos tam\u00e9n est\u00e1 dividida; mentres que Fine acepta o concepto da Paz de Calias Sealey a rexeita. Holland acepta que alg\u00fan tipo de acordo foi aceptado entre Atenas e Persia, pero non un tratado. Non hai por tanto unha existencia clara entre os historiadores modernos de que existira o devandito tratado.\nEn caso de que realmente existira o tratado de Paz de Calias, os seus termos foron humillantes para Persia. Nas fontes antigas danse detalles do tratado e cales foron os seus termos:\nA guerra de Alexandre.\nA\u00ednda que \"a priori\" separada do contexto das precedentes guerras m\u00e9dicas, a invasi\u00f3n do imperio persa por Alexandre foi presentada por este como un desquite que os gregos deb\u00edan obter, un s\u00e9culo e medio despois. Estaba a explotar un resentimento vivo entre os gregos, ao que se engad\u00eda nalg\u00fans a lembranza das intervenci\u00f3ns financeiras do rei dos persas, que decidiron a mi\u00fado o vencedor nos conflitos no curso do s\u00e9culo -IV. Este resentimento motivara en todo caso varias expedici\u00f3ns gregas contra o imperio persa, especialmente a de Naucratis."}
{"id": "17149", "revid": "1822", "url": "https://gl.wikipedia.org/wiki?curid=17149", "title": "H\u00e9rcules", "text": ""}
{"id": "17150", "revid": "56817", "url": "https://gl.wikipedia.org/wiki?curid=17150", "title": "Claudio (hom\u00f3nimos)", "text": "Claudio pode referirse a:"}
{"id": "17151", "revid": "415", "url": "https://gl.wikipedia.org/wiki?curid=17151", "title": "Claudio I", "text": ""}
{"id": "17152", "revid": "1576", "url": "https://gl.wikipedia.org/wiki?curid=17152", "title": "Lugares de Vila de Cruces", "text": "Galicia \u2192 Parroquias de Galicia \u2192 Lugares de Galicia \u2192 Lugares de Vila de Cruces"}
{"id": "17154", "revid": "98629", "url": "https://gl.wikipedia.org/wiki?curid=17154", "title": "H\u00e9rcules (mitolox\u00eda)", "text": "H\u00e9rcules era o nome na mitolox\u00eda romana do heroe da mitolox\u00eda grega Heracles, sendo unha met\u00e1tese do nome grego. Era fillo de X\u00fapiter, o equivalente romano do deus grego Zeus, e a mortal Alcmena. \nOs romanos adoptaron a versi\u00f3n grega da s\u00faa vida e traballos sen cambios esenciais, pero engadiron detalles anecd\u00f3ticos propios, alg\u00fans deles relacionando ao heroe coa xeograf\u00eda do mar Mediterr\u00e1neo occidental. Os detalles do seu culto tam\u00e9n foron adaptados na Pen\u00ednsula Ib\u00e9rica.\nOs Doce Traballos.\nHeracles, nun ramo de loucura enviado pola deusa Hera, matou os seus fillos. Para expiar semellante pecado foi consultar o Or\u00e1culo de Delfos, que lle dixo que deb\u00eda po\u00f1erse \u00f3 servizo do seu primo Euristeo e acometer dez traballos que este lle impuxera.\nNo d\u00e9cimo traballo, Heracles tivo que roubar o gando do xigante Xeri\u00f3n, que viv\u00eda nunha illa chamada Erit\u00eda (ou Eritea) (hoxe \"Gadir\" ou \"Gades\", \u00e9 dicir, C\u00e1diz). A tradici\u00f3n m\u00e1is estendida di que conseguiu facelo logo de matar \u00f3 pastor que o coidaba, \u00f3 monstruoso can que ti\u00f1a (Ortro) e \u00f3 propio Xeri\u00f3n, tralo cal regresou a Micenas, pero outras variantes cambian o final do sucedido.\nH\u00e9rcules en Espa\u00f1a.\nNa viaxe a Erit\u00eda percorre o sur de Europa, cruza o Mediterr\u00e1neo para chegar a Libia (que daquela designaba todo o norte de \u00c1frica) e chega por fin a Xibraltar, onde se localizaba Tartessos (na desembocadura do Guadalquivir) e al\u00ed, no linde entre Europa e Libia, ergueu as \"Columnas de H\u00e9rcules\".\nEspa\u00f1a non foi allea \u00f3 uso da figura de H\u00e9rcules como ferramenta de propaganda pol\u00edtica. Desde a \"Cr\u00f3nica xeral\" de Afonso X o Sabio, d\u00e1se por certo que H\u00e9rcules fundara Sevilla e sentara as bases da monarqu\u00eda espa\u00f1ola. A apropiaci\u00f3n do mito pode verse nos frescos do teito do camar\u00edn grande da Casa de Pilatos (Sevilla), pintados por Francisco Pacheco en 1604 , ou no conxunto que pintou Zurbar\u00e1n para o Palacio del Buen Retiro (Madrid), en 1634.\nH\u00e9rcules en Galicia.\nFerro Ruibal recolle a seguinte lenda nunha cr\u00f3nica galega de 1344.\nNo centro o sur de Hispania viv\u00eda un rei chamado Xeri\u00f3n (ou Xede\u00f3n), que gobernaba tiranicamente e esix\u00eda \u00f3s seus s\u00fabditos a metade do que posu\u00edan, matando a quen se negaba a satisfacer semellante tributo. \u00d3 saber que o heroe grego H\u00e9rcules, afamado protector dos d\u00e9biles, andaba por onde hoxe \u00e9 Lisboa, ped\u00edronlle que vi\u00f1ese na s\u00faa axuda.\nH\u00e9rcules accedeu e disp\u00faxose a loitar con Xeri\u00f3n, pero este colleu medo e fuxiu cara o norte coa s\u00faa xente. H\u00e9rcules deulle alcance xa en Gallaecia, e comezaron a loitar. Tras catro d\u00edas de agarrada, H\u00e9rcules venceu e cortoulle a cabeza a Xeri\u00f3n, enterrou a s\u00faa caveira e sobre ela ergueu unha alta torre que, reconstru\u00edda polos romanos, se co\u00f1ecer\u00eda como a Torre de H\u00e9rcules . No escudo da cidade aparece a torre e, por baixo dela, a caveira de Xeri\u00f3n.\nFundou no lugar unha nova cidade, e a primeira persoa que se presentou foi unha muller chamada \"Crunna\", polo que mandou que a cidade tomase o nome daquela muller.\nNa \"Cr\u00f3nica Xeral de Espa\u00f1a\" de Afonso X, c\u00f3ntase que H\u00e9rcules chegou en barca \u00e1s costas que rodean actualmente a Torre, e que foi precisamente no lugar onde hoxe se sit\u00faa esta onde enterrou a cabeza do xigante Xeri\u00f3n.\nFerro engade que, segundo a tradici\u00f3n, H\u00e9rcules tam\u00e9n fundou Lugo e Iria Flavia. C\u00f3mpre lembrar tam\u00e9n que houbo outros heroes m\u00edticos gregos que vi\u00f1eron fundar cidades en Galicia, como Teucro en Pontevedra e Tyde en Tui.\nH\u00e9rcules no cine.\nAs interpretaci\u00f3ns modernas da lenda de H\u00e9rcules m\u00f3strano como un l\u00edder sabio e bo amigo (en moitas das adaptaci\u00f3ns televisivas e cinematogr\u00e1ficas representase as\u00ed, especialmente na serie dos anos 1990 \"\" e na pel\u00edcula \"H\u00e9rcules\"). A pesar de que H\u00e9rcules foi un campi\u00f3n e un gran guerreiro, non foi alleo \u00e1s trampas e enganos ao seu favor."}
{"id": "17155", "revid": "1556", "url": "https://gl.wikipedia.org/wiki?curid=17155", "title": "Claudio II", "text": ""}
{"id": "17156", "revid": "98629", "url": "https://gl.wikipedia.org/wiki?curid=17156", "title": "Poliomielite", "text": "A poliomielite, tam\u00e9n co\u00f1ecida como enfermidade de Heine-Medin, par\u00e1lise infantil e m\u00e1is comunmente pola s\u00faa forma abreviada polio, \u00e9 unha doenza infecciosa causada polo poliovirus, que nun 0,5% dos casos presenta debilidade muscular que da como resultado unha par\u00e1lise fl\u00e1ccida, proceso que pode tardar dende unhas poucas horas ata varios d\u00edas. Esta debilidade adoita afectar \u00e1s pernas, mais en casos menos frecuentes pode afectar \u00f3s m\u00fasculos da cabeza, pescozo e diafragma. Unha gran parte dos afectados pola doenza consegue recuperarse por completo. De entre os que sofren debilidade muscular, entre un 2 e un 5% dos nenos e entre un 15 e un 30% dos adultos falecen. Un 25% dos pacientes presentan s\u00edntomas menores como febre e gorxa irritada, mentres que ata un 5% presentan cefaleas, rixidez no pescozo e dores nos brazos e pernas. Estes doentes con s\u00edntomas menores adoitan recuperarse nun per\u00edodo de entre unha e d\u00faas semanas. Ata un 70% das infecci\u00f3ns son asintom\u00e1ticas. Anos despois da recuperaci\u00f3n pode aparecer a s\u00edndrome pospolio nalg\u00fans pacientes, presentando un lento desenvolvemento de debilidade muscular semellante \u00e1 que o doente sufrira durante a infecci\u00f3n inicial.\nO poliovirus adoita transmitirse de persoa a persoa por v\u00eda fecal-oral. Pode espallarse tam\u00e9n a trav\u00e9s de comida ou auga que conte\u00f1a feces humanas e de forma menos frecuente a trav\u00e9s da saliva. As persoas infectadas poden continuar sendo contaxiosas ata unhas seis semanas despois de resultar infectados, incluso se non presentan s\u00edntomas. O diagn\u00f3stico real\u00edzase mediante a detecci\u00f3n do virus nas feces ou a detecci\u00f3n de anticorpos contra o virus no sangue da persoa infectada.\nA doenza pode previrse coa vacina da polio, malia que se precisan m\u00faltiples doses desta vacina para que resulte efectiva. A axencia estadounidense CDC recomenda a administraci\u00f3n de doses adicionais para aqueles que viaxan desde ou ata pa\u00edses con incidencias da doenza e para os residentes destes pa\u00edses. Unha vez infectado non existe un tratamento espec\u00edfico para os doentes m\u00e1is al\u00f3 dun tratamento de apoio. No ano 2016 rexistr\u00e1ronse 37 casos de polio silvestre e 5 casos de polio derivada de vacinaci\u00f3n, unha reduci\u00f3n dende os 350\u00a0000 casos de polio silvestre rexistrados no ano 1988. En 2014 s\u00f3 se ti\u00f1a constancia do espallamento da doenza por contaxio entre persoas en Afganist\u00e1n, Nixeria e Paquist\u00e1n. En 2015 Nixeria conseguira deter o gromo de poliovirus, mais tivo unha reocorrencia no ano 2016.\nA poliomielite co\u00f1\u00e9cese dende hai miles de anos, con diversas representaci\u00f3ns desta doenza na arte antiga. Reco\u00f1eceuse por primeira vez como unha condici\u00f3n separada doutras en 1789, por medio do m\u00e9dico ingl\u00e9s Michael Underwood, e o virus causante da doenza identificouno por primeira vez o inmun\u00f3logo austr\u00edaco Karl Landsteiner en 1908. A finais do s\u00e9culo XIX suced\u00e9ronse varias grandes epidemias en Europa e nos Estados Unidos, e no s\u00e9culo XX converteuse nunha das doenzas infant\u00eds m\u00e1is preocupantes nestes territorios. A primeira vacina da polio desenvolveuna Jonas Salk nos anos 1950. A comunidade m\u00e9dica agarda que os traballos de vacinaci\u00f3n e de detecci\u00f3n temper\u00e1 consigan a erradicaci\u00f3n global da poliomielite no ano 2018.\nCaracter\u00edsticas e curso cl\u00ednico.\nO termo \"poliomielite\" util\u00edzase para identificar a doenza causada por calquera dos tres serotipos do poliovirus. Hai dous padr\u00f3ns descritos para a infecci\u00f3n por polio: unha doenza menor que non implica \u00f3 sistema nervioso central, en ocasi\u00f3ns denominada poliomielite abortiva, e unha doenza maior que si implica \u00f3 sistema nervioso central, que pode ser paralizante ou non paralizante. Na maior\u00eda das persoas cun sistema inmune normal, unha infecci\u00f3n por poliovirus \u00e9 asintom\u00e1tica. En casos illados pode producir s\u00edntomas menores, que poden inclu\u00edr a infecci\u00f3n do tracto respiratorio superior (gorxa irritada e febre), problemas gastrointestinais (n\u00e1useas, v\u00f3mitos, dor abdominal, estrinximento ou raramente diarrea) e s\u00edntomas de tipo gripal.\nO virus afecta \u00f3 sistema nervioso central nun 1% das infecci\u00f3ns. A maior\u00eda de pacientes nestes casos desenvolven meninxite as\u00e9ptica non paralizante, con s\u00edntomas como dor de cabeza, pescozo, costas, no abdome e nas extremidades, v\u00f3mitos, letargo, e irritabilidade. \u00d3 redor de entre un e cinco de cada 1000 casos progresa ata un estado de doenza paralizante, no que os m\u00fasculos v\u00f3lvense d\u00e9biles, brandos e descontrolados ata acabar por quedar paralizados. Esta condici\u00f3n co\u00f1\u00e9cese como par\u00e1lise fl\u00e1ccida aguda. Dependendo da localizaci\u00f3n da par\u00e1lise, a poliomielite paralizante clasif\u00edcase como espi\u00f1al, bulbar ou bulboespi\u00f1al. A encefalite pode darse en casos illados pouco frecuentes, e habitualmente s\u00f3 en nenos. Nestes casos pres\u00e9ntanse s\u00edntomas de confusi\u00f3n, cambios no estado mental, dores de cabeza e febre, e con menor frecuencia, ataques e espasticidade.\nCausa.\nA poliomielite est\u00e1 provocada pola infecci\u00f3n cun membro do x\u00e9nero \"enterovirus\" denominado poliovirus (PV). Este grupo de virus de ARN colonizan o tracto gastrointestinal, en particular a orofarinxe e o intestino. O tempo de incubaci\u00f3n ata que se presentan os primeiros sinais e s\u00edntomas var\u00eda de entre os 3 \u00f3s 35 d\u00edas, cun per\u00edodo habitual de 6 a 20 d\u00edas. O PV s\u00f3 infecta e provoca unha doenza nos humanos. A s\u00faa estrutura \u00e9 moi simple, composta dun \u00fanico xenoma ARN de sentido positivo (+) envolto nunha casca de prote\u00ednas denominada c\u00e1psida. A maiores de protexer o material xen\u00e9tico do virus, as prote\u00ednas da c\u00e1psida perm\u00edtenlle infectar certos tipos de c\u00e9lulas. Identific\u00e1ronse tres serotipos de poliovirus, poliovirus tipo 1 (PV1), tipo 2 (PV2) e tipo 3 (PV3), cada un deles cunha c\u00e1psida de prote\u00ednas lixeiramente diferente. Os tres tipos son extremadamente virulentos e producen os mesmos s\u00edntomas. PV1 \u00e9 a forma m\u00e1is com\u00fan do virus, e a m\u00e1is asociada coas par\u00e1lises.\nOs individuos expostos \u00f3 virus, ben por infecci\u00f3n ou por inmunizaci\u00f3n coa vacina da polio, desenvolven unha inmunidade. Nas persoas inmunes hai presentes anticorpos IgA contra o poliovirus nas tonsilas e no tracto gastrointestinal, capaces de bloquear a replicaci\u00f3n do virus. Os anticorpos IgG e IgM contra o PV poden previr que este se espalle cara \u00e1s neuronas motoras do sistema nervioso central. A infecci\u00f3n ou vacinaci\u00f3n cun serotipo de poliovirus non fornece inmunidade contra os outros serotipos, e a inmunidade completa require unha exposici\u00f3n a cada un dos serotipos.\nUnha condici\u00f3n pouco com\u00fan cunha presentaci\u00f3n semellante, a poliomielite nonpoliov\u00edrica, pode darse como resultado de infecci\u00f3ns con \"enterovirus\" distintos \u00f3 poliovirus.\nTransmisi\u00f3n.\nA poliomielite \u00e9 altamente contaxiosa por v\u00eda fecal-oral e v\u00eda oral-oral. Nas zonas end\u00e9micas os poliovirus silvestres poden infectar a virtualmente toda a poboaci\u00f3n humana. \u00c9 estacional nos climas temperados, con picos de transmisi\u00f3n no ver\u00e1n e no outono, mentres que nas zonas de clima tropical estas diferenzas estacionais son moito menos pronunciadas. As part\u00edculas de virus excr\u00e9tanse nas feces durante varias semanas trala infecci\u00f3n inicial. O m\u00e9todo de transmisi\u00f3n principal \u00e9 a v\u00eda fecal-oral, pola inxesti\u00f3n de comida ou auga contaminada. Tam\u00e9n se transmite de forma ocasional pola v\u00eda oral-oral, especialmente en zonas cun bo saneamento e hixiene. A polio \u00e9 m\u00e1is infecciosa entre os 7 e os 10 d\u00edas antes e despois da aparici\u00f3n dos s\u00edntomas, pero a s\u00faa transmisi\u00f3n \u00e9 posible mentres que o virus permaneza na saliva ou nas feces.\nEntre os factores que incrementan o risco de infecci\u00f3n por polio ou afectan a severidade da doenza at\u00f3panse a inmunodeficiencia, a malnutrici\u00f3n, a actividade f\u00edsica inmediatamente posterior \u00f3 comezo da par\u00e1lise, as lesi\u00f3ns do m\u00fasculo esquel\u00e9tico debidas a inxecci\u00f3ns de vacinas ou axentes terap\u00e9uticos, e o embarazo. Malia que o virus pode atravesar a barreira materno-fetal durante o embarazo, o feto non semella resultar afectado nin pola infecci\u00f3n maternal nin pola vacinaci\u00f3n contra a polio. Os anticorpos maternos tam\u00e9n atravesan a placenta, fornecendo inmunidade pasiva que protexe \u00f3s beb\u00e9s da infecci\u00f3n da polio durante os seus primeiros meses de vida.\nFisiopatolox\u00eda.\nO poliovirus introd\u00facese no corpo a trav\u00e9s da boca, infectando \u00e1s primeiras c\u00e9lulas coas que entra en contacto, as da farinxe e da mucosa intestinal. Consegue introducirse un\u00edndose a un receptor de tipo inmunoglobulina, co\u00f1ecido como receptor do poliovirus ou CD155, na membrana da c\u00e9lula. Tras isto o virus apr\u00f3piase da maquinaria interna da c\u00e9lula h\u00f3spede e comeza a s\u00faa replicaci\u00f3n. O poliovirus div\u00eddese dentro das c\u00e9lulas gastrointestinais durante \u00f3 redor dunha semana, dende onde se espalla ata as tonsilas (especificamente \u00e1s c\u00e9lulas dendr\u00edticas foliculares que residen dentro dos centros xerminais tonsilares), o tecido linfoide inclu\u00edndo as c\u00e9lulas M das placas de Peyer, e os ganglios linf\u00e1ticos cervicais e mesent\u00e9ricos, onde se multiplica de forma abondosa. Subsecuentemente o virus abs\u00f3rbese no fluxo sangu\u00edneo.\nA presenza do virus no fluxo sangu\u00edneo (a viremia) perm\u00edtelle distribu\u00edrse amplamente por todo o corpo. O poliovirus pode sobrevivir e multiplicarse dentro do sistema circulatorio e linf\u00e1tico durante longos per\u00edodos de tempo, en ocasi\u00f3ns chegando \u00e1s 17 semanas. Nunha pequena porcentaxe dos casos pode espallarse e replicarse noutros lugares, como no tecido adiposo marr\u00f3n, nos tecidos reticuloendoteliais e nos m\u00fasculos. Esta replicaci\u00f3n constante provoca unha viremia grave, e d\u00e1 lugar \u00f3 desenvolvemento de s\u00edntomas menores de tipo gripal. En raras ocasi\u00f3ns isto pode progresar e o virus pode chegar a invadir o sistema nervioso central, provocando unha resposta inflamatoria local. Na maior\u00eda destes casos isto provoca unha inflamaci\u00f3n autolimitante da meninxe, o que se co\u00f1ece como meninxite as\u00e9ptica non paralizante. A s\u00faa penetraci\u00f3n no sistema nervioso central non lle beneficia en nada \u00f3 virus, e consid\u00e9rase que \u00e9 posiblemente unha desviaci\u00f3n accidental das infecci\u00f3ns gastrointestinais normais. Non se co\u00f1ecen ben os mecanismos polo que o poliovirus se espalla ata \u00f3 sistema nervioso central, mais os estudos indican que \u00e9 principalmente un evento principalmente probabilistico, independente da idade, x\u00e9nero ou posici\u00f3n socioecon\u00f3mica dos individuos.\nPoliomielite paralizante.\nEn aproximadamente o 1% das infecci\u00f3ns o poliovirus esp\u00e1llase por certos cami\u00f1os de fibras nerviosas, destru\u00edndo e replic\u00e1ndose preferentemente nas neuronas motoras da medula espi\u00f1al, tronco encef\u00e1lico ou c\u00f3rtex motor. Isto d\u00e1 lugar \u00f3 desenvolvemento da poliomielite paralizante, da que as diversas formas (espi\u00f1al, bulbar e bulboespi\u00f1al) s\u00f3 var\u00edan na cantidade de danos neuronais e inflamaci\u00f3n provocados e na rexi\u00f3n do sistema nervioso central que resulta afectada.\nA destruci\u00f3n de c\u00e9lulas nerviosas produce lesi\u00f3ns nos ganglios espi\u00f1ais, e tam\u00e9n pode provocalas na formaci\u00f3n reticular, no n\u00facleo vestibular, no vermis cerebeloso e no n\u00facleo cerebeloso. A inflamaci\u00f3n asociada coa destruci\u00f3n de c\u00e9lulas nerviosas adoita alterar a cor e aparencia da materia gris na espi\u00f1a dorsal, facendo que pareza de cor avermellada e tumefacta. Outros cambios destrutivos asociados coa polio paralizante suceden na rexi\u00f3n do prosenc\u00e9falo, especificamente no hipot\u00e1lamo e no t\u00e1lamo. Os mecanismos moleculares polos que o poliovirus causa unha doenza paralizante non se co\u00f1ecen por completo e est\u00e1n en proceso de investigaci\u00f3n.\nOs s\u00edntomas m\u00e1is temper\u00e1s da polio paralizante incl\u00faen unha alta febre, dor de cabeza, rixidez nas costas e no pescozo, debilidade asim\u00e9trica de varios m\u00fasculos, sensibilidade \u00f3 tacto, disfaxia, mialxia, perda de reflexos superficiais e profundos, parestesia, irritabilidade, estrinximento ou dificultades para ouri\u00f1ar. A par\u00e1lise adoita desenvolverse entre un e dez d\u00edas despois da aparici\u00f3n dos primeiros s\u00edntomas, progresando durante dous ou tres d\u00edas e complet\u00e1ndose xeralmente cando se disipa a febre.\nA probabilidade de desenvolver polio paralizante increm\u00e9ntase coa idade, \u00f3 igual que o alcance da par\u00e1lise. Nos nenos a meninxite non paralizante \u00e9 a consecuencia m\u00e1is probable cando existe implicaci\u00f3n no sistema nervioso central, e a par\u00e1lise d\u00e1se nun de cada 1000 casos, mentres que nos adultos a par\u00e1lise d\u00e1se nun de cada 75 casos. En nenos menores de cinco anos de idade a par\u00e1lise dunha perna \u00e9 a m\u00e1is com\u00fan, mentres que nos adultos \u00e9 m\u00e1is probable a par\u00e1lise do t\u00f3rax e abdome acompa\u00f1ada dunha tetraplex\u00eda. As taxas de par\u00e1lises tam\u00e9n var\u00edan dependendo do serotipo do poliovirus infectante. As taxas m\u00e1is altas (dun cada 200) as\u00f3cianse co poliovirus tipo 1, mentres que as m\u00e1is baixas (dun cada 2000) as\u00f3cianse co poliovirus tipo 2.\nPoliomielite espi\u00f1al.\nA polio espi\u00f1al, a forma m\u00e1is com\u00fan de poliomielite paralizante, d\u00e1se como resultado da invasi\u00f3n viral das neuronas motoras da columna gris anterior ou da secci\u00f3n ventral de materia gris da medula espi\u00f1al, responsables do movemento dos m\u00fasculos, inclu\u00edndo os do torso, extremidades e m\u00fasculos intercostais. A invasi\u00f3n do virus provoca unha inflamaci\u00f3n das c\u00e9lulas nerviosas, que d\u00e1 lugar a danos e destruci\u00f3n dos ganglios das neuronas motoras. Cando estas neuronas morren provocan unha dexeneraci\u00f3n Walleriana que d\u00e1 lugar a unha debilidade dos m\u00fasculos antes innervados por estas c\u00e9lulas nerviosas. Coa destruci\u00f3n destas c\u00e9lulas nerviosas os m\u00fasculos deixan de recibir sinais do cerebro e da medula espi\u00f1al, e sen esta estimulaci\u00f3n nerviosa os m\u00fasculos atr\u00f3fianse, torn\u00e1ndose d\u00e9biles, brandos e descontrolados ata quedar paralizados por completo. A par\u00e1lise progresa rapidamente (de dous a catro d\u00edas), e adoita ir acompa\u00f1ada de febre e dor muscular. Os reflexos miot\u00e1ticos tam\u00e9n quedan afectados, a\u00ednda que a sensibilidade nas extremidades paralizadas non se ve afectada.\nO alcance da par\u00e1lise espi\u00f1al depende da rexi\u00f3n afectada da medula, podendo ser cervical, tor\u00e1cica ou lumbar. O virus pode afectar \u00f3s m\u00fasculos de \u00e1mbolos dous lados do corpo, pero a par\u00e1lise \u00e9 asim\u00e9trica con maior frecuencia. Calquera extremidade ou combinaci\u00f3n de extremidades pode resultar afectada, e a par\u00e1lise adoita ser m\u00e1is grave en localizaci\u00f3ns proximais (onde as extremidades se unen \u00f3 corpo) que nas distais (nos dedos e dedas).\nPoliomielite bulbar.\nAproximadamente o 2% dos casos de polio paralizante resultan nunha polio bulbar, na que o poliovirus invade e destr\u00fae os nervios da rexi\u00f3n bulbar do tronco cerebral. A rexi\u00f3n bulbar \u00e9 un cami\u00f1o de materia branca que conecta o c\u00f3rtex cerebral co tronco do enc\u00e9falo. A destruci\u00f3n destes nervios debilita os m\u00fasculos conectados polos nervios craniais, producindo s\u00edntomas de encefalite, e provoca dificultades para respirar, falar e tragar. Os nervios cr\u00edticos afectados son o nervio glosofar\u00ednxeo (que controla parcialmente as funci\u00f3ns da gorxa e da lingua), o nervio vago (que env\u00eda sinais \u00f3 coraz\u00f3n, intestinos e pulm\u00f3ns) e o nervio accesorio (que controla o movemento do pescozo superior). Debido a este efecto, as secreci\u00f3ns de mocos poden acumularse nas v\u00edas respiratorias, provocando un afogamento. Outros s\u00edntomas relacionados con esta forma de poliomielite incl\u00faen debilidade facial (causada pola destruci\u00f3n dos nervios trixeminal e facial), visi\u00f3n dobre, dificultades para mastigar e respiraci\u00f3n anormal. Nestes casos existe a posibilidade de edemas pulmonares e choques circulatorios, que poden resultar mortais.\nPoliomielite bulboespi\u00f1al.\n\u00d3 redor do 19% dos casos de polio paralizante presentan s\u00edntomas bulbares e espi\u00f1ais, no que se co\u00f1ece como poliomielite respiratoria ou bulboespi\u00f1al. Nestes casos o virus afecta a secci\u00f3n superior da medula espi\u00f1al (entre as v\u00e9rtebras C3 e C5), e provoca unha par\u00e1lise do diafragma. Os nervios cr\u00edticos que resultan afectados son o nervio fr\u00e9nico (que controla o movemento do diafragma para inflar os pulm\u00f3ns) e os nervios que controlan os m\u00fasculos utilizados para tragar. Coa destruci\u00f3n destes nervios a respiraci\u00f3n vese afectada, dificultando ou imposibilitando que o paciente respire sen axuda dun ventilador. Pode dar lugar a unha par\u00e1lise nos brazos e nas pernas, e tam\u00e9n pode afectar \u00e1s funci\u00f3ns do coraz\u00f3n.\nDiagnose.\nA poliomielite paralizante resulta clinicamente sospeitosa nos individuos que experimentan unha aparici\u00f3n aguda de par\u00e1lise fl\u00e1ccida nunha ou m\u00e1is extremidades, cunha diminuci\u00f3n ou ausencia de reflexos mit\u00e1cticos nestas extremidades afectadas que non se pode atribu\u00edr a outra causa aparente, e sen perda sensitiva ou cognitiva.\nO diagn\u00f3stico en laboratorio real\u00edzase habitualmente en base \u00e1 obtenci\u00f3n de poliovirus a partir de mostras da farinxe. A presenza de anticorpos para o poliovirus facilita o diagn\u00f3stico, aparecendo xeralmente no sangue de pacientes infectados nas primeiras etapas do curso da infecci\u00f3n. A an\u00e1lise do flu\u00eddo cerebroespi\u00f1al do paciente, obtido mediante unha punci\u00f3n lumbar, pode revelar un incremento no n\u00famero de gl\u00f3bulos brancos (principalmente linfocitos) e un nivel de prote\u00ednas medianamente elevado. A detecci\u00f3n do virus no flu\u00eddo cerebroespi\u00f1al diagnostica a polio paralizante, pero d\u00e1se de forma moi pouco frecuente.\nCando se illa o poliovirus nun paciente que experimenta unha par\u00e1lise fl\u00e1ccida aguda, real\u00edzanse probas adicionais por medio da creaci\u00f3n de mapas de oligonucle\u00f3tidos (perfilado de ADN), ou tam\u00e9n por amplificaci\u00f3n de PCR, para determinar se \u00e9 de tipo silvestre ou derivado de vacinaci\u00f3n. Consid\u00e9rase importante determinar a fonte do virus xa que para cada un dos casos rexistrados de polio paralizante provocados polo virus silvestre, est\u00edmase que existen entre uns 200 e 3000 portadores asintom\u00e1ticos contaxiosos.\nPrevenci\u00f3n.\nInmunizaci\u00f3n pasiva.\nEn 1950 William Hammon da Universidade de Pittsburgh purificou a compo\u00f1ente gamma globulina do plasma sangu\u00edneo de varios sobreviventes da polio. Hammon propuxo que esta gamma globulina, que conti\u00f1a anticorpos para o poliovirus, poder\u00eda usarse para deter a infecci\u00f3n, previr a doenza e reducir a severidade desta noutros pacientes. Os resultados do ensaio cl\u00ednico realizado semellaban prometedores, demostrando que a gamma globulina ti\u00f1a un 80% de efectividade na prevenci\u00f3n do desenvolvemento de poliomielite paralizante. Tam\u00e9n se demostrou que reduc\u00eda a severidade da doenza en pacientes que xa a desenvolveran. Debido \u00e1 cantidade limitada de plasma dispo\u00f1ible considerouse un m\u00e9todo impracticable para o seu uso xeneralizado e a comunidade m\u00e9dica centrouse no desenvolvemento dunha vacina para a polio.\nVacinaci\u00f3n.\nUtil\u00edzanse dous tipos de vacinas en todo o mundo para combater a polio. \u00c1mbolos dous tipos inducen inmunidade \u00e1 polio, bloqueando de forma eficiente a transmisi\u00f3n de persoa a persoa do poliovirus silvestre, protexendo tanto os receptores individuais da vacina coma \u00e1 comunidade m\u00e1is ampla grazas \u00f3 efecto da inmunidade de raba\u00f1o.\nA primeira vacina da polio candidata, baseada nun serotipo dun virus vivo pero atenuado, desenvolveuna o vir\u00f3logo polaco Hilary Koprowski. O seu prototipo de vacina probouse cun neno de oito anos de idade o 27 de febreiro de 1950. Koprowski continuou o seu traballo nesta vacina durante os anos de 1950, realizando ensaios cl\u00ednicos a grande escala no Congo belga e vacinando a sete mill\u00f3ns de nenos en Polonia para os serotipos PV1 e PV3 entre o ano 1958 e o 1960.\nA segunda vacina da polio con virus non activo desenvolveuna en 1952 Jonas Salk da Universidade de Pittsburgh, realizando o anuncio p\u00fablico o 12 de abril de 1955. A co\u00f1ecida como vacina de Salk, bas\u00e9ase en poliovirus que medra nun cultivo de tecidos de ril de mono, desactivado quimicamente con formaldehido. Tras d\u00faas doses desta vacina (por medio de inxecci\u00f3n), m\u00e1is do 90% dos individuos desenvolven anticorpos protectores para os tres tipos de poliovirus, e o 99% t\u00f3rnanse inmunes \u00f3 poliovirus tras tres doses desta vacina.\nPosteriormente Albert Sabin desenvolveu unha vacina oral para a polio, producida polo paso repetido do virus a trav\u00e9s de c\u00e9lulas non humanas a temperaturas subfisiol\u00f3xicas. O poliovirus atenuado na vacina de Sabin repl\u00edcase de forma moi eficiente no intestino, a principal localizaci\u00f3n da infecci\u00f3n e replicaci\u00f3n do poliovirus silvestre, pero a cepa desta vacina non \u00e9 capaz de replicarse de forma eficiente nos tecidos do sistema nervioso. Unha \u00fanica dose da vacina oral de Sabin produce inmunidade para os tres serotipos de poliovirus en arredor do 50% dos que a reciben, mentres que tres doses desta vacina producen anticorpos protectores para os tres serotipos en m\u00e1is do 95% dos que a reciben. Os ensaios cl\u00ednicos con persoas para a vacina de Sabin comezaron no ano 1957, e en 1958 foi seleccionada, en competici\u00f3n coas vacinas de Koprowski e outros investigadores, polos Institutos Nacionais da Sa\u00fade dos Estados Unidos. Autorizada para o seu comercio no ano 1962, converteuse rapidamente na principal vacina para a polio utilizada en todo o mundo.\nGrazas a que a vacina oral para a polio \u00e9 barata, doada de administrar e produce unha excelente inmunidade no intestino (axudando a previr a infecci\u00f3n por virus silvestre onde este \u00e9 end\u00e9mico), converteuse na vacina seleccionada para controlar a poliomielite nun gran n\u00famero de pa\u00edses. En ocasi\u00f3ns moi pouco frecuentes (\u00f3 redor dun caso por cada 750\u00a0000), o virus atenuado na vacina oral da polio reverte a unha forma que pode provocar par\u00e1lise. A maior\u00eda dos pa\u00edses industrializados pasaron a usar unha vacina con poliovirus inactivo que non pode reverter a este estado, ben como \u00fanica vacina para a poliomielite ou en combinaci\u00f3n coa vacina oral.\nTratamento.\nNon existe un tratamento de cura para a polio. O enfoque dos tratamentos modernos centrouse no alivio dos s\u00edntomas, na aceleraci\u00f3n do proceso de recuperaci\u00f3n e na prevenci\u00f3n das posibles complicaci\u00f3ns. As medidas de apoio incl\u00faen a administraci\u00f3n de antibi\u00f3ticos para previr infecci\u00f3ns nos m\u00fasculos debilitados, de analx\u00e9sicos para a dor, a realizaci\u00f3n de exercicio f\u00edsico moderado e unha dieta nutricional. O tratamento da polio adoita requirir unha rehabilitaci\u00f3n a longo prazo, inclu\u00edndo terapia ocupacional, terapia f\u00edsica, \u00f3rteses, calzado corrector e nalg\u00fans casos cirurx\u00eda ortop\u00e9dica.\nOs ventiladores port\u00e1tiles poden ser precisos en ocasi\u00f3ns para axudar na respiraci\u00f3n. Historicamente utiliz\u00e1base un ventilador de presi\u00f3n negativa non invasor, chamado comunmente pulm\u00f3n de aceiro, para manter a respiraci\u00f3n de forma artificial durante unha infecci\u00f3n aguda por polio ata que o paciente puidese respirar de forma independente, xeralmente entre unha ou d\u00faas semanas. A partir de finais do s\u00e9culo XX a maior\u00eda de superviventes da polio con par\u00e1lise respiratoria permanente pasaron a utilizar ventiladores de presi\u00f3n negativa de tipo chaqueta que se levan sobre o peito e o abdome.\nOutros tratamentos hist\u00f3ricos para a polio incl\u00faen a hidroterapia, a electroterapia, as masaxes e exercicios de movemento pasivo, e os tratamentos cir\u00farxicos como a extensi\u00f3n de tend\u00f3ns. No ano 2007 iniciouse unha iniciativa para o desenvolvemento de antivirais para a polio, pero a\u00ednda que se identificaron varios candidatos prometedores, ning\u00fan deles progresou m\u00e1is al\u00f3 da fase II dos ensaios cl\u00ednicos.\nPrognose.\nOs pacientes con infecci\u00f3ns abortivas de poliomielite recup\u00e9ranse por completo. Naqueles que s\u00f3 desenvolven meninxite as\u00e9ptica, os s\u00edntomas poden persistir entre dous e dez d\u00edas, seguidos dunha recuperaci\u00f3n completa. Nos casos de polio espi\u00f1al, se as c\u00e9lulas nerviosas afectadas quedan completamente destru\u00eddas, a par\u00e1lise \u00e9 permanente. As c\u00e9lulas non destru\u00eddas que perden funci\u00f3ns temporalmente poden recuperarse entre catro e seis semanas trala aparici\u00f3n da doenza. A metade dos pacientes con polio espi\u00f1al recup\u00e9ranse por completo, un cuarto recup\u00e9rase cunha discapacidade leve e o cuarto restante queda cunha discapacidade grave. O grao de par\u00e1lise aguda e par\u00e1lise residual \u00e9 probablemente proporcional \u00f3 grao de viremia, e inversamente proporcional \u00f3 grao de inmunidade. A poliomielite espi\u00f1al resulta mortal en s\u00f3 moi raras ocasi\u00f3ns.\nSen soporte respiratorio as consecuencias da poliomielite con implicaci\u00f3n respiratoria incl\u00faen a asfixia e a pneumon\u00eda por aspiraci\u00f3n de secreci\u00f3ns. No seu conxunto, entre o 5 e o 10% dos pacientes con polio paralizante falecen por mor da par\u00e1lise dos m\u00fasculos respiratorios. A taxa de letalidade var\u00eda segundo a idade: entre o 2 e o 5% dos nenos e ata entre o 15 e o 30% dos adultos falecen. A polio bulbar adoita provocar a morte se non se fornece soporte respiratorio, mentres que con soporte respiratorio a s\u00faa taxa de letalidade var\u00eda entre o 25 e o 75%, dependendo da idade do paciente. Cando est\u00e1 dispo\u00f1ible a ventilaci\u00f3n intermitente de presi\u00f3n positiva, os falecementos poden reducirse ata o 15%.\nRecuperaci\u00f3n.\nUn gran n\u00famero de casos de poliomielite rematan s\u00f3 cunha par\u00e1lise temporal. Nestes casos os impulsos nerviosos volven a chegar \u00f3 m\u00fasculo ata ent\u00f3n paralizado nun mes, e a recuperaci\u00f3n adoita ser completa en seis ou oito meses. O proceso neurofisiol\u00f3xico implicado na recuperaci\u00f3n tras unha poliomielite aguda paralizante \u00e9 bastante efectivo. Os m\u00fasculos son capaces de reter a s\u00faa forza normal incluso nos casos nos que se perden a metade das neuronas motoras orixinais. A par\u00e1lise remanente tras un ano de sufrir a doenza \u00e9 probablemente permanente, malia que son posibles as recuperaci\u00f3ns modestas de forza muscular entre os 12 e os 18 meses posteriores \u00e1 infecci\u00f3n.\nUn dos mecanismos implicados na recuperaci\u00f3n \u00e9 a xerminaci\u00f3n de terminais nerviosas, nas que as neuronas bulbares e espi\u00f1ais restantes desenvolven novas ramas ou gromos axonais. Estes gromos poden reinnervar as fibras musculares orfas que quedan desnervadas pola infecci\u00f3n aguda da polio, restaurando a s\u00faa capacidade de contraerse e mellorando a forza muscular. A xerminaci\u00f3n de terminais pode xerar unhas poucas neuronas motoras significativamente m\u00e1is grandes que realizan o traballo previamente realizado por ata catro ou cinco unidades. Outros mecanismos que suceden durante a fase de rehabilitaci\u00f3n e contrib\u00faen \u00e1 recuperaci\u00f3n da forza muscular incl\u00faen a hipertrofia de fibras musculares (o agrandamento de fibras musculares por medio de exercicio e actividade) e a transformaci\u00f3n de fibras musculares de tipo II en fibras musculares de tipo I.\nA maiores destes procesos fisiol\u00f3xicos, o corpo utiliza unha serie de mecanismos de compensaci\u00f3n para manter as s\u00faas funci\u00f3ns en presenza de par\u00e1lise residual. Estes mecanismos incl\u00faen o uso de m\u00fasculos m\u00e1is d\u00e9biles a unha intensidade maior da habitual en relaci\u00f3n coa capacidade m\u00e1xima do m\u00fasculo, a mellora no desenvolvemento atl\u00e9tico de m\u00fasculos previamente pouco utilizados e o uso de ligamentos para acadar unha maior estabilidade, o que permite unha maior mobilidade.\nComplicaci\u00f3ns.\nAs complicaci\u00f3ns residuais da poliomielite paralizante adoitan ocorrer tralo proceso inicial de recuperaci\u00f3n. A paresia e par\u00e1lise muscular pode provocar en ocasi\u00f3ns deformidades esquel\u00e9ticas, endurecemento das articulaci\u00f3ns e discapacidades de movemento. Cando os m\u00fasculos da extremidade afectada se volven fl\u00e1ccidos, poden chegar a interferir na funci\u00f3n doutros m\u00fasculos. Unha manifestaci\u00f3n t\u00edpica deste problema \u00e9 o equinismo. Esta deformidade desenv\u00f3lvese cando os m\u00fasculos que tiran das dedas cara a abaixo funcionan, pero os que tiran delas cara a arriba non, e o p\u00e9 tende naturalmente a caer cara \u00f3 chan. Se este problema non se trata, os tend\u00f3ns de Aquiles retr\u00e1ense e o p\u00e9 non pode adquirir unha posici\u00f3n normal. As v\u00edtimas da polio que desenvolven equinismo non poden cami\u00f1ar con normalidade xa que son incapaces de apoiar o tal\u00f3n no chan.\nNalg\u00fans casos o propio crecemento dunha perna afectada pode verse diminu\u00eddo pola polio, mentres que continua normalmente na outra perna. Isto da como resultado que unha perna acabe sendo m\u00e1is curta que a outra e provoca unha coxeira cara a un lado, chegando a provocar subsecuentemente deformidades na columna vertebral como a escoliose. Isto tam\u00e9n incrementa o risco de sufrir unha osteoporose e aumenta a probabilidade de que se produzan fracturas \u00f3seas. Pode realizarse unha intervenci\u00f3n m\u00e9dica para previr ou diminu\u00edr a disparidade na lonxitude das extremidades, realizando unha epifisiodese nos c\u00f3ndilos femoral distal e tibial/fibular proximal, atrofiando o crecemento da extremidade de forma artificial e acadando unha maior igualdade na lonxitude das extremidades cando se pecha a cartilaxe de crecemento. De forma alternativa pode utilizarse calzado personalizado para corrixir a diferenza nas lonxitudes das pernas. Outras t\u00e9cnicas cir\u00farxicas para balancear as diferenzas musculares poden ser tam\u00e9n beneficiosas. O uso estendido de \u00f3rteses ou cadeiras de rodas poden provocar compresi\u00f3n nerviosa, as\u00ed como unha perda de funcionalidade nas veas das pernas pola acumulaci\u00f3n do sangue nas extremidades inferiores paralizadas. As complicaci\u00f3ns derivadas dunha inmobilidade prolongada que implique \u00f3s pulm\u00f3ns, riles e coraz\u00f3n incl\u00faen o edema pulmonar, a pneumon\u00eda por aspiraci\u00f3n, infecci\u00f3ns urinarias, c\u00e1lculos renais, \u00edleo paral\u00edtico, miocardite e cor pulmonale.\nS\u00edndrome pospolio.\nEntre o 25 e o 50% dos individuos que se recuperan da polio paralizante na infancia poden desenvolver s\u00edntomas adicionais d\u00e9cadas despois de recuperarse da infecci\u00f3n aguda, notablemente unha nova debilidade muscular e unha fatiga extrema. Esta condici\u00f3n co\u00f1\u00e9cese como s\u00edndrome pospolio. Crese que os s\u00edntomas da s\u00edndrome pospolio implican un fallo das unidades motoras creadas durante a fase de recuperaci\u00f3n da doenza paralizante. Os factores que contrib\u00faen a un incremento no risco de sufrir s\u00edndrome pospolio son o envellecemento con perda de unidades neuronais, a presenza de discapacidades residuais permanentes trala recuperaci\u00f3n da doenza aguda, e tanto o uso excesivo coma o desuso das neuronas. A s\u00edndrome pospolio \u00e9 unha doenza lenta e progresiva, e non existe un tratamento espec\u00edfico para ela. Non \u00e9 un proceso infeccioso, e os doentes desta s\u00edndrome non contaxian a outros co poliovirus.\nEpidemiolox\u00eda.\nTrala aplicaci\u00f3n estendida da vacina do poliovirus a mediados dos anos 1950, a incidencia de poliomielite reduciuse de forma dram\u00e1tica na maior\u00eda dos pa\u00edses industrializados. En 1988 iniciouse un esforzo global para erradicar a polio, liderado pola Organizaci\u00f3n Mundial da Sa\u00fade, UNICEF e The Rotary Foundation. Os traballos de vacinaci\u00f3n reduciron o n\u00famero de casos diagnosticados anualmente nun 99,9%, dende uns 350\u00a0000 casos estimados en 1988 ata os 483 casos en 2001, mant\u00e9ndose posteriormente entre os 1000 e os 2000 casos por ano durante os seguintes anos. En abril de 2012 a asemblea da OMS declarou que a consecuci\u00f3n da erradicaci\u00f3n da polio era unha emerxencia program\u00e1tica para a sa\u00fade p\u00fablica global. En 2015 o n\u00famero de casos rexistrados en todo o mundo reduciuse ata os 98 e no 2016 ata os 37 casos de polio silvestre e outros 5 derivados de vacinaci\u00f3n.\nA polio \u00e9 unha das d\u00faas \u00fanicas doenzas baixo un programa global de erradicaci\u00f3n xunto \u00e1 doenza do verme de Guinea.\nUnha das principais preocupaci\u00f3ns \u00e9 a presenza de poliovirus derivados de vacinaci\u00f3n en circulaci\u00f3n. A vacina oral da polio non \u00e9 perfecta, e malia que as caracter\u00edsticas xen\u00e9ticas balanc\u00e9anse para maximizar a s\u00faa eficacia e minimizar a virulencia, \u00e9 posible que o poliovirus destas vacinas sufra unha mutaci\u00f3n. Como resultado os receptores da vacina oral poden adquirir infecci\u00f3ns agudas ou cr\u00f3nicas, ou poden transmitir o virus mutado a outras persoas. O n\u00famero de casos derivados de vacinaci\u00f3n excede \u00f3 n\u00famero de casos de polio silvestre, polo que alg\u00fans cient\u00edficos recomendaron a interrupci\u00f3n do uso da vacina oral da polio cando as condici\u00f3ns globais sexan seguras.\nAfganist\u00e1n e Paquist\u00e1n.\nA \u00faltima rexi\u00f3n con casos de polio silvestre rexistrados \u00e9 a zona de Afganist\u00e1n e Paquist\u00e1n. Tralo cambio de pol\u00edticas dos talib\u00e1ns da rexi\u00f3n en relaci\u00f3n \u00e1s campa\u00f1as de vacinaci\u00f3n, o n\u00famero de casos rexistrados en Afganist\u00e1n comezou a reducirse a partir do ano 2012 tras varios anos en aumento, rexistr\u00e1ndose 19 casos en 2015, 13 no ano 2016, e 14 en 2017.\nEn Paquist\u00e1n rexistr\u00e1ronse 53 casos en 2015, reduc\u00edndose ata os 20 en 2016. A vacinaci\u00f3n no pa\u00eds viuse entorpecida por problemas de organizaci\u00f3n e conflitos. Os talib\u00e1ns paquistan\u00eds declararon que a vacinaci\u00f3n era unha conspiraci\u00f3n occidental para esterilizar \u00f3s nenos locais, e 66 sanitarios foron asasinados en 2013 e 2014. A reduci\u00f3n dos casos de polio reduciuse nun 70% en 2015, grazas entre outros factores \u00f3 apoio econ\u00f3mico fornecido polos Emiratos \u00c1rabes Unidos, \u00f3s cambios na situaci\u00f3n militar \u00e9 a mellora da seguridade para os traballadores das campa\u00f1as de vacinaci\u00f3n.\n\u00c1frica.\nEn 2003 no norte de Nixeria, pa\u00eds que naquel ent\u00f3n estaba considerado provisionalmente libre de polio, emitiuse unha fatw\u0101 declarando que a vacina da polio estaba dese\u00f1ada para deixar \u00f3s nenos est\u00e9riles. Subsecuentemente a polio reapareceu no pa\u00eds e espallouse a varios outros pa\u00edses pr\u00f3ximos. En 2013 nove sanitarios que realizaban traballos de vacinaci\u00f3n foron asasinados en Kano, mais este foi o \u00fanico ataque deste tipo. L\u00edderes tradicionais e relixiosos locais comezaron a traballar xunto a grupos de sobreviventes da polio para revivir a campa\u00f1a de vacinaci\u00f3n, e non se volveu a rexistrar un caso de polio no pa\u00eds dende o 24 de xullo de 2014. A OMS eliminou a Nixeria da lista de pa\u00edses con polio end\u00e9mica en setembro de 2015, malia que no ano 2016 se rexistraron dous novos casos da doenza no pa\u00eds.\nEn 2013 o CDC recibiu informes de 183 casos de polio en Somalia, 14 en Kenya e 8 na rexi\u00f3n somal\u00ed de Etiop\u00eda, mais en 2015 non se rexistrou ning\u00fan caso de polio silvestre no continente africano. En agosto de 2014 detectouse un caso de poliovirus tipo 2 derivado de vacinaci\u00f3n en Siguiri, na rexi\u00f3n de Kankan de Guinea, e en setembro de 2015 a OMS confirmou un novo caso deste mesmo tipo en Mal\u00ed. En 2017 informouse de varios novos gromos separados de poliovirus tipo 2 derivado de vacinas nas provincias do sur e do centro oriental da Rep\u00fablica Democr\u00e1tica do Congo.\nSiria.\nEn Siria as dificultades para levar a cabo os programas de inmunizaci\u00f3n durante a guerra civil deron lugar a un retorno da polio, probablemente en 2012, feito reco\u00f1ecido pola OMS en 2013. Confirm\u00e1ronse 15 casos en nenos do pa\u00eds entre outubro e novembro de 2013 en Deir Ezzor, e posteriormente identific\u00e1ronse dous casos m\u00e1is en zonas rurais de Damasco e Alepo, sendo o primeiro gromo de polio no pa\u00eds dende o ano 1999. En 2014 as axencias internacionais de sa\u00fade informaron dun total duns 90 casos de polio no pa\u00eds, indicando unha alta probabilidade de contaxio en zonas controladas polos rebeldes por falta de saneamento e acceso a auga segura. En maio de 2014 a OMS declarou este novo gromo renovado de polio como unha emerxencia de sa\u00fade global.\nA campa\u00f1a de vacinaci\u00f3n en Siria operou en condici\u00f3ns de guerra e varios sanitarios que traballaban nesta campa\u00f1a faleceron, mais a cobertura de vacinaci\u00f3n conseguiu volver \u00f3s niveis de preguerra. Non se rexistraron novos casos no pa\u00eds dende xaneiro de 2014, e a vixilancia na procura de novos casos estendeuse \u00f3 pa\u00eds veci\u00f1o de Iraq.\nResto do mundo.\nO continente americano foi declarado libre da polio no ano 1994, e no ano 2000 a polio declarouse oficialmente eliminada en 37 pa\u00edses do Pac\u00edfico occidental, inclu\u00edndo China e Australia. Por\u00e9n, na China confirmouse un novo gromo en setembro de 2011 na provincia de Xinjiang, fronteiriza con Paquist\u00e1n. Pola s\u00faa banda Europa foi declarada libre da polio no ano 2002, a\u00ednda que o 1 de setembro de 2015 a OMS confirmou 2 casos de poliovirus tipo 1 derivados de vacinaci\u00f3n en Ucra\u00edna.\nO \u00faltimo caso rexistrado de polio na rexi\u00f3n do sueste asi\u00e1tico foi na India en xaneiro de 2011. Dende ent\u00f3n non se rexistraron casos de infecci\u00f3ns por polio silvestre na India, e en febreiro de 2012 a OMS retirou \u00f3 pa\u00eds da s\u00faa lista de pa\u00edses con polio end\u00e9mica. O 27 de marzo de 2014 a OMS confirmou a erradicaci\u00f3n da poliomielite na rexi\u00f3n do sueste asi\u00e1tico, inclu\u00edndo once pa\u00edses: Bangladesh, But\u00e1n, Corea do Norte, India, Indonesia, Maldivas, Myanmar, Nepal, Sri Lanka, Tailandia e Timor Leste.\nHistoria.\nOs efectos da polio son co\u00f1ecidos desde a prehistoria. Existen pinturas e esculturas do Antigo Exipto que representan a persoas sas con membros atrofiados e nenos de curta idade cami\u00f1ando con bast\u00f3ns. A primeira descrici\u00f3n cl\u00ednica da enfermidade proporcionouna o m\u00e9dico ingl\u00e9s Michael Underwood en 1789, refer\u00edndose \u00e1 polio como \"unha debilidade das extremidades inferiores\". O traballo dos m\u00e9dicos Jakob Heine en 1840 e Karl Oskar Medin en 1890 fixo que pasase a co\u00f1ecerse como \"enfermidade de Heine-Medin\". Posteriormente recibiu o nome de \"par\u00e1lise infantil\", debido \u00e1 s\u00faa incidencia nos nenos.\nAntes do s\u00e9culo XX as infecci\u00f3ns da polio v\u00edanse raramente en nenos de menos de seis meses de idade, detect\u00e1ndose a maior\u00eda de casos en nenos de entre seis meses e catro anos de idade. As malas condici\u00f3ns sanitarias da \u00e9poca supo\u00f1\u00edan unha exposici\u00f3n constante ao virus, o que acentuou a inmunidade natural dentro da poboaci\u00f3n. Nos pa\u00edses desenvolvidos durante a fin do s\u00e9culo XIX e comezos do s\u00e9culo XX realiz\u00e1ronse melloras no saneamento b\u00e1sico, inclu\u00edndo unha mellor\u00eda na eliminaci\u00f3n de residuos e nos sumidoiros e un mellor acceso \u00e1 auga potable. Estes cambios incrementaron drasticamente a proporci\u00f3n de nenos e adultos en risco de contraer a infecci\u00f3n de polio paralizante, por mor da reduci\u00f3n da exposici\u00f3n infantil e da inmunidade natural.\nPequenas epidemias localizadas de polio paralizante comezaron a aparecer en Europa e nos Estados Unidos \u00f3 redor do ano 1900. Os gromos acadaron proporci\u00f3ns de pandemia en Europa, Norteam\u00e9rica, Australia e Nova Zelandia durante a primeira metade do s\u00e9culo XX. En 1950 a idade pico de incidencia da poliomielite paralizante nos Estados Unidos cambiara dende beb\u00e9s \u00f3s nenos de cinco anos de idade, cun maior risco de par\u00e1lise, e \u00f3 redor dun terzo dos casos rexistr\u00e1banse en persoas de m\u00e1is de 15 anos de idade. Por mor disto a taxa de par\u00e1lises e mortes provocadas por infecci\u00f3ns de polio tam\u00e9n se incrementaron nesta \u00e9poca. Nos Estados Unidos a epidemia de polio de 1952 converteuse no peor gromo da enfermidade da historia do pa\u00eds. Dos case 58\u00a0000 casos rexistrados nese ano, 3\u00a0145 persoas faleceron e outras 21\u00a0269 sufriron par\u00e1lises permanentes leves ou severas. A medicina de coidados intensivos ten a s\u00faa orixe na loita contra a polio nesta \u00e9poca. A maior\u00eda de hospitais nos anos 1950 ti\u00f1an un acceso limitado a pulm\u00f3ns de aceiro para pacientes incapaces de respirar por si mesmos sen asistencia mec\u00e1nica. Os centros respiratorios dese\u00f1ados para asistir \u00f3s pacientes m\u00e1is graves de polio, establecidos por primeira vez en 1952 no hospital Blegdam de Copenhague polo anestesi\u00f3logo dan\u00e9s Bj\u00f8rn Ibsen, foron os precursores das subsecuentes unidades de coidados intensivos (UCI).\nAs epidemias de polio non s\u00f3 alteraron as vidas dos que sobreviviron a elas, sen\u00f3n que tam\u00e9n trouxeron consigo profundos cambios culturais, estimulando as campa\u00f1as de recadaci\u00f3n de fondos \"grassroots\" que revolucionaron a filantrop\u00eda m\u00e9dica e deron lugar \u00f3 campo moderno da fisioterapia. Formando un dos maiores grupos de discapacitados f\u00edsicos do mundo, os sobreviventes da polio contribu\u00edron tam\u00e9n no avance do movemento polos dereitos dos discapacitados por medio de campa\u00f1as a favor dos dereitos sociais e civ\u00eds dos discapacitados. A Organizaci\u00f3n Mundial da Sa\u00fade estimou a comezos do s\u00e9culo XXI que hab\u00eda entre 10 e 20 mill\u00f3ns de sobreviventes da polio en todo o mundo. No ano 1977 hab\u00eda unhas 254 000 persoas nos Estados Unidos con par\u00e1lises permanentes debidas \u00e1 polio. Segundo varias asociaci\u00f3ns m\u00e9dicas e grupos de apoio locais, a comezos do s\u00e9culo XXI hab\u00eda uns 40\u00a0 sobreviventes da polio con graos variables de par\u00e1lises en Alema\u00f1a, 30\u00a0000 no Xap\u00f3n, 24\u00a0000 en Francia, 12\u00a0000 no Canad\u00e1 e 12\u00a0000 no Reino Unido Moitos individuos notables que sobreviviron \u00e1 polio acreditaron \u00e1 inmobilidade prolongada e \u00e1 par\u00e1lise residual como unha forza impulsora nas s\u00faas vidas e carreiras profesionais.\nA doenza recibiu unha gran publicidade durante as epidemias dos anos 1950, cunha gran cobertura dos medios de calquera avance cient\u00edfico que puidese levar a unha cura, outorg\u00e1ndolle unha notoria fama \u00f3s cient\u00edficos que traballaron nestes avances. En 1957 creouse o Sal\u00f3n da Fama da Polio en Warm Springs na honra dos que realizaron avances importantes no co\u00f1ecemento e tratamento da poliomielite, e no ano 2008 engad\u00edronse catro organizaci\u00f3ns (Rotary International, a OMS, o CDC e UNICEF) a este sal\u00f3n da fama. Rotary Internacional estableceu o 24 de outubro como o D\u00eda Mundial da Polio para conmemorar o nacemento de Jonas Salk, quen liderara o primeiro equipo en desenvolver unha vacina contra a poliomielite, e que xunto \u00e1 vacina oral desenvolvida por Albert Sabin supuxeron os alicerces do establecemento da iniciativa global para a erradicaci\u00f3n da polio en 1988."}
{"id": "17162", "revid": "35560", "url": "https://gl.wikipedia.org/wiki?curid=17162", "title": "Hertz", "text": "O hertz (s\u00edmbolo Hz), tam\u00e9n chamado hercio, \u00e9 a unidade derivada do SI para frecuencia, a cal \u00e9 expresada en termos de oscilaci\u00f3ns por segundo (s\u22121, 1/s).\nA unidade \u00e9 nomeada en homenaxe ao f\u00edsico alem\u00e1n Heinrich Rudolf Hertz, que fixo algunhas importantes contribuci\u00f3ns \u00e1 ciencia no campo do electromagnetismo.\nO nome foi establecido pola Comisi\u00f3n Electrot\u00e9cnica Internacional (IEC nas s\u00faas siglas inglesas) en 1930. Este foi adoptado pola Conferencia Xeral de Pesos e Medidas (CGPM, Conf\u00e9rence g\u00e9n\u00e9rale des poids et mesures) en 1960, substitu\u00edndo o nome anterior de ciclos por segundo (cps), as\u00ed como os seus m\u00faltiplos relacionados, principalmente quilociclos por segundo (kc/s), megaciclos por segundo (Mc/s) e ocasionalmente quilomegaciclo por segundo (kMc/s) e xigaciclo por segundo (Gc/s).\nUn hercio representa un ciclo por cada segundo, entendendo ciclo como a repetici\u00f3n dun suceso. Por exemplo, o hercio apl\u00edcase na f\u00edsica para a medici\u00f3n da cantidade de veces por un segundo que se repite unha onda (xa sexa sonora ou electromagn\u00e9tica), magnitude denominada frecuencia e que \u00e9, neste sentido, a inversa do per\u00edodo. Un hercio \u00e9 a frecuencia dunha part\u00edcula puntual nun per\u00edodo dun segundo.\nPor exemplo, a luz vermella ten unha frecuencia de preto de 4.6\u00d71014 Hz.\nA enerx\u00eda el\u00e9ctrica, en corrente alterna, chega ao consumidor (fogar, industria) coa frecuencia de 50\u00a0Hz ou 60\u00a0Hz, dependendo do pa\u00eds ou rexi\u00f3n."}
{"id": "17163", "revid": "289", "url": "https://gl.wikipedia.org/wiki?curid=17163", "title": "Hercio", "text": ""}
{"id": "17164", "revid": "72012", "url": "https://gl.wikipedia.org/wiki?curid=17164", "title": "Ohm", "text": "O ohm, de s\u00edmbolo \u03a9, galeguizado \u00e1s veces como ohmio, \u00e9 unha unidade de medida de resistencia el\u00e9ctrica. Corresponde \u00e1 resistencia el\u00e9ctrica que presenta un condutor percorrido por unha corrente de 1 amperio baixo unha tensi\u00f3n de 1 volt.\nO nome desta unidade \u00e9 unha homenaxe a Georg Simon Ohm (1787-1854), que descubriu relaci\u00f3ns matem\u00e1ticas extremamente simples que comprenden as dimensi\u00f3ns dos condutores, definindo o concepto de resistencia el\u00e9ctrica e formulando a que pasou a ser chamada Lei de Ohm."}
{"id": "17165", "revid": "289", "url": "https://gl.wikipedia.org/wiki?curid=17165", "title": "Ohmio", "text": ""}
{"id": "17166", "revid": "88215", "url": "https://gl.wikipedia.org/wiki?curid=17166", "title": "Juan Alberto Schiaffino", "text": "Juan Alberto Schiaffino, nado en Montevideo o 26 de xullo de 1925 e finado o 13 de novembro de 2002, foi un futbolista uruguaio, m\u00e1is co\u00f1ecido como Pepe. Est\u00e1 considerado un dos mellores xogadores uruguaios da historia.\nTraxectoria.\nSchiaffino disputou dous Mundiais de f\u00fatbol, en 1950 e 1954, sendo campi\u00f3n no primeiro, cando fixo historia no \"Maracanazo\".\nA nivel de club, triunfou en t\u00f3dolos que xogou, entre eles o Pe\u00f1arol onde foi campi\u00f3n de liga en 5 ocasi\u00f3ns, o AC Mil\u00e1n onde ga\u00f1ou a Serie A 3 veces, e a AS Roma co que ga\u00f1ou unha Copa de Feiras en 1961."}
{"id": "17167", "revid": "111586", "url": "https://gl.wikipedia.org/wiki?curid=17167", "title": "Farad", "text": "O farad (s\u00edmbolo F), \u00e1s veces galeguizado como faradio, \u00e9 a unidade do SI de capacitancia (capacidade). O seu nome foi dado en homenaxe \u00e1 Michael Faraday. Un capacitor ten a capacitancia de 1 farad se 1 coulomb de carga el\u00e9ctrica causa unha diferenza de potencial de 1 volt nos seus bornes (extremos). A s\u00faa expresi\u00f3n equivalente noutras unidades SI \u00e9:\nXa que o farad \u00e9 unha unidade moi grande, valores de capacitores son xeralmente expresados en microfarads (\u03bcF), nanofarads (nF), ou picofarads (pF). O milifarad \u00e9 raramente usado na pr\u00e1ctica, ent\u00f3n unha capacitancia de 4,7\u00d710\u22123 F, por exemplo, escr\u00edbese xeralmente como 4 700 \u03bcF.\nO farad non debe ser confundido co faraday, unha unidade de carga antiga que hoxe foi substitu\u00edda polo coulomb."}
{"id": "17168", "revid": "289", "url": "https://gl.wikipedia.org/wiki?curid=17168", "title": "Faradio", "text": ""}
{"id": "17169", "revid": "289", "url": "https://gl.wikipedia.org/wiki?curid=17169", "title": "Culombio", "text": ""}
{"id": "17170", "revid": "23204", "url": "https://gl.wikipedia.org/wiki?curid=17170", "title": "Maracanazo", "text": "Co\u00f1\u00e9cese como Maracanazo \u00e1 vitoria da selecci\u00f3n de f\u00fatbol de Uruguai sobre a do Brasil no encontro decisivo do mundial de 1950 onde se xogaban o t\u00edtulo. Brasil xogaba na casa, no estadio de Maracan\u00e3, e tan s\u00f3 precisaba do empate para alzarse co seu primeiro t\u00edtulo mundial.\nTan seguros estaban da s\u00faa vitoria que os brasileiros practicamente comezaron a celebralo antes de xogarse o encontro. O Uruguai ga\u00f1ou por 2-1 e f\u00edxose co t\u00edtulo. No Brasil esta derrota foi unha traxedia nacional, chegando a suicidarse algunha xente por mor deste resultado."}
{"id": "17171", "revid": "5312", "url": "https://gl.wikipedia.org/wiki?curid=17171", "title": "Celsius", "text": "O Celsius (\u00b0C) \u00e9 unha unidade de temperatura, as\u00ed denominada en homenaxe ao astr\u00f3nomo sueco Anders Celsius (1701\u20131744), que foi o primeiro a propola en 1742. A escala de temperatura Celsius foi concibida de tal forma que o punto de conxelaci\u00f3n da auga corresponde a 0 graos, e o punto de ebulici\u00f3n a 100 graos a unha presi\u00f3n atmosf\u00e9rica patr\u00f3n.\nComo existen cen graduaci\u00f3ns entre eses dous puntos de referencia, o termo orixinal para este sistema foi cent\u00edgrado (100 partes) ou cent\u00e9simos. En 1948, o nome do sistema foi oficialmente modificado para Celsius durante a 9\u00aa Conferencia Xeral de Pesos e Medidas (CR 64), tanto en reco\u00f1ecemento a Celsius como para eliminar a confusi\u00f3n causada polo conflito de uso do prefixo \"centi-\" do SI. Mentres que os valores de conxelaci\u00f3n e ebulici\u00f3n da auga son aproximadamente correctos, a definici\u00f3n orixinal non \u00e9 apropiada como un patr\u00f3n formal: ela depende da definici\u00f3n de \"presi\u00f3n atmosf\u00e9rica patr\u00f3n\", que \u00e1 s\u00faa vez depende da propia definici\u00f3n de \"temperatura\". A definici\u00f3n oficial actual de \"Celsius\" define 0.01\u00a0\u00b0C como o punto triplo da auga, e 1 grau como sendo 1/273.16 da diferenza de temperatura entre o punto triplo da auga e o cero absoluto. Esta definici\u00f3n garante que 1 grao Celsius representa a mesma diferenza de temperatura que 1 Kelvin.\nAnders Celsius propuxera inicialmente que o punto de conxelaci\u00f3n da auga fose 100 graos, e o punto de ebulici\u00f3n 0 grao. Iso foi invertido en 1747, baixo instigaci\u00f3n de Linnaeus, ou talvez de Daniel Ekstr\u00f6n, o construtor da maior parte dos term\u00f3metros usados por Celsius.\nUnha temperatura de \u221240 graos \u00e9 a mesma en Celsius e Fahrenheit. As\u00ed sendo, outro m\u00e9todo de conversi\u00f3n Celsius para Fahrenheit \u00e9 sumar 40, multiplicar por 1,8 e restar 40. De maneira similar, para converter Fahrenheit para Celsius adicione 40, divida por 1,8 e subtraia 40.\nA escala Celsius \u00fasase en case todo o mundo acot\u00edo, a pesar de que se chamou de \"cent\u00edgrada\" ata o final dos anos 1980 e comezo dos 1990. Nos EUA e na Xamaica, Fahrenheit \u00e9 a escala preferida para medidas de temperatura no d\u00eda a d\u00eda. Debe ser notado, non obstante, que mesmo estes pa\u00edses usan Celsius ou Kelvin en aplicaci\u00f3ns cient\u00edficas."}
{"id": "17174", "revid": "25871", "url": "https://gl.wikipedia.org/wiki?curid=17174", "title": "Pompeia", "text": "A cidade de Pompeia (arredor de 20.000 habitantes en 98 ha de extensi\u00f3n), xunto con Herculano e moitas vilas da zona circundante (por exemplo, en Boscoreale, Stabiae), foron sepultadas baixo de 4 a 6 m. de cinsa volc\u00e1nica e p\u00f3mez na erupci\u00f3n do Monte Vesuvio no 79 d.C. A erupci\u00f3n foi descrita por Plinio o Novo, cuxo t\u00edo Plinio o Vello morreu despois de realizar varias viaxes pola ba\u00eda cunha frota de barcos de pesca para salvar algunhas persoas que estaban pechadas nas vilas costeiras.\nConservada en gran parte baixo a cinza, a cidade escavada ofreceu unha instant\u00e1nea \u00fanica da vida romana, conxelada no momento en que quedou enterrada, a\u00ednda que moitas das probas detalladas da vida coti\u00e1 dos seus habitantes perdeuse nas escavaci\u00f3ns. Era unha cidade rica, que gozaba de moitos edificios p\u00fablicos e luxosas casas privadas con luxosa decoraci\u00f3n, mobiliario e obras de arte que foron os principais atractivos para os primeiros escavadores. Restos org\u00e1nicos, inclu\u00edndo obxectos de madeira e corpos humanos, foron sepultados na cinza. Co paso do tempo, pudriron, deixando baleiros que os arque\u00f3logos atoparon que pod\u00edan usar como moldes de fundici\u00f3n para facer moldes de xeso de figuras \u00fanicas, e moitas veces espantosas, nos seus \u00faltimos momentos da vida. Os numerosos graffiti esculpidos nas paredes e no interior das salas proporcionan unha gran cantidade de exemplos do lat\u00edn vulgar, en gran parte perdido, falado coloquialmente na \u00e9poca, contrastando coa linguaxe formal dos escritores cl\u00e1sicos.\nPompeia \u00e9 Patrimonio da Humanidade da UNESCO e \u00e9 unha das atracci\u00f3ns tur\u00edsticas m\u00e1is populares de Italia, con aproximadamente 2,5 mill\u00f3ns de visitantes ao ano.\nDespois de moitas escavaci\u00f3ns anteriores a 1960 que descubriran a maior parte da cidade pero que a deixaron en ru\u00ednas, prohib\u00edronse novas escavaci\u00f3ns importantes e, en cambio, limit\u00e1ronse a \u00e1reas espec\u00edficas e prioritarias. En 2018, isto levou a novos descubrimentos nalgunhas zonas da cidade antes inexploradas.\nOrixes de Pompeia.\nA cidade foi fundada no s\u00e9culo VII adC polos oscos, un pobo da Italia central, nun outeiro cerca da desembocadura do r\u00edo Sarno, utilizada previamente como porto seguro por navegantes gregos e fenicios. Cando os etruscos supuxeron unha ameaza, Pompeia aliouse cos gregos, os cales dominaban a ba\u00eda de N\u00e1poles. No s\u00e9culo V a.C. os samnitas conquistaron Pompeia e outras cidades da rexi\u00f3n (Campania). Os novos gobernantes impuxeron a s\u00faa arquitectura e ampliaron a cidade. Crese que durante a dominaci\u00f3n samnita, os romanos conquistaron a cidade durante un curto per\u00edodo, pero esas teor\u00edas nunca se puideron verificar.\nPompeia participou na guerra que as cidades da Campania iniciaron contra Roma, pero no ano 89 a.C. foi asediada por Lucio Cornelio Sulla. A\u00ednda que as tropas da Liga Social, comandadas por Lucio Clementio axudaron na resistencia aos romanos, no ano 80 a.C. Pompeia viuse obrigada a aceptar a rendici\u00f3n tras a conquista de Nola. Tras este episodio converteuse nunha colonia co nome de \"Colonia Cornelia Veneria Pompeianorum\". A cidade converteuse nun importante punto de paso de mercador\u00edas que chegaban por v\u00eda mar\u00edtima e que eran enviadas cara a Roma ou cara o sur de Italia seguindo a pr\u00f3xima Via Apia.\nNo ano 62 un terremoto estragou seriamente Pompeia e outras cidades pr\u00f3ximas. Durante o per\u00edodo que vai entre ese ano e o ano 79, ano da erupci\u00f3n do Vesuvio, a cidade foi reconstru\u00edda, quizais con maior suntuosidade nos edificios e m\u00e1is arte que antes.\nO Vesuvio sepulta a cidade.\nEn agosto do ano 79 unha erupci\u00f3n do monte Vesuvio escureceu o ceo e sepultou a cidade. As \u00fanicas cr\u00f3nicas fi\u00e1beis do ocorrido foron escritas por Plinio o Novo nunha carta enviada ao historiador Publio Cornelio T\u00e1cito. Plinio observou desde a s\u00faa vila en Miseno (a 30\u00a0km do Vesuvio) un estra\u00f1o fen\u00f3meno: unha gran nube escura con forma de pi\u00f1eiro sa\u00edndo do cume do monte. Ao cabo dun tempo, a nube descendeu polas abas do Vesuvio e cubriu todo polos arredores, inclu\u00edndo o mar.\nA \"nube\" sobre a que escribiu Plinio co\u00f1\u00e9cese actualmente como fluxo pirocl\u00e1stico, unha nube de gas, cinza e rocha sobrequentados que \u00e9 expulsada por un volc\u00e1n. Plinio constatou que houbo varios tremores de terra antes e durante a erupci\u00f3n. Tam\u00e9n anotou que as cinzas ca\u00edan en capas moi gordas e Miseno tivo que ser evacuada.\nA s\u00faa descrici\u00f3n reflect\u00eda o feito de que o Sol foi bloqueado pola erupci\u00f3n e a escuridade reinaba en pleno d\u00eda. O seu t\u00edo Plinio o Vello partira en varios barcos (Miseno encontr\u00e1base fronte a Pompeia, ao outro lado da ba\u00eda) coa intenci\u00f3n de investigar o fen\u00f3meno e morreu aparentemente pola asfixia causada polo di\u00f3xido de carbono tras desembarcar.\nPerdida durante 16 s\u00e9culos.\nGrosas capas de cinza cubriron as d\u00faas cidades situadas na base da monta\u00f1a, e os seus nomes e localizaci\u00f3ns foron esquecidos. Herculano foi redescuberta en 1738, e Pompeia en 1748. Desde ent\u00f3n, ambas as vilas foron escavadas revelando numerosos edificios intactos, as\u00ed como pinturas murais. Realmente a descuberta tivo lugar no ano 1550, cando o arquitecto Fontana estaba escavando un novo curso para o r\u00edo Sarno. Pero houbo que esperar 150 anos antes de que se iniciara unha campa\u00f1a para desenterrar as cidades. At\u00e9 esa data, asum\u00edase que Pompeia e Herculano xa se perderan para sempre.\nSost\u00edvose a teor\u00eda (sen demostrar) de que Fontana inicialmente encontrou alg\u00fans dos famosos frescos er\u00f3ticos, e debido \u00e1 estrita moral reinante na s\u00faa \u00e9poca enterrounos de novo nun intento de censura arqueol\u00f3xica. Escavadores posteriores plasmaron nos seus informes que os lugares onde estaban traballando foran desenterrados e enterrados de novo con anterioridade.\nO foro, os ba\u00f1os, moitas casas e algunhas vilas permaneceron nun sorprendente bo estado de conservaci\u00f3n. Un hotel de 1.000 m2 foi descuberto a escasa distancia da cidade, e hoxe en d\u00eda co\u00f1\u00e9cese como \"Grande Hotel Murecino\".\nPompeia \u00e9 a \u00fanica cidade antiga da que se co\u00f1ece de forma precisa a s\u00faa estrutura topogr\u00e1fica, sen modificacions posteriores. Non estaba distribu\u00edda nun plano regular como acostumaba ocorrer coas cidades romanas, debido \u00e1 irregularidade do terreo. Pero as s\u00faas r\u00faas eran rectas e formaban unha reixa ao m\u00e1is puro estilo romano, co seu cardo e o seu decumano. Estaban pavimentadas con pedras poligonais e hab\u00eda casas e comercios a ambos os lados.\nDanos s\u00edsmicos e volc\u00e1nicos.\nUnha importante \u00e1rea das investigaci\u00f3ns c\u00e9ntrase nas estruturas que estaban sendo restauradas durante a erupci\u00f3n (presumibelmente danadas no terremoto do ano 62). Algunhas das pinturas antigas danadas puideron ser cubertas con novos frescos, e util\u00edzanse modernos instrumentos para analizar as pinturas ocultas. A raz\u00f3n m\u00e1is prob\u00e1bel pola cal esas estruturas a\u00ednda estaban sendo reparadas 10 anos despois do terremoto era a crecente frecuencia de pequenos tremores que precederon \u00e1 erupci\u00f3n.\nDurante as escavaci\u00f3ns, ocasionalmente ach\u00e1banse ocos na cinza que contiveran restos humanos. Algu\u00e9n tivo a idea de volver a encher estes ocos con pasta de modelar, e o resultado foron \"estatuas\" que mostraban con grande precisi\u00f3n o \u00faltimo momento da vida dos cidad\u00e1ns que non puideron escapar \u00e1 erupci\u00f3n. N\u00e1lg\u00fans deles a expresi\u00f3n de terror \u00e9 claramente vis\u00edbel.\nUn fotograma \u00fanico.\nA cidade ofrece un cadro da vida romana durante o s\u00e9culo I. O momento \"inmortalizado\" pola erupci\u00f3n evidencia literalmente at\u00e9 o m\u00ednimo detalle da vida coti\u00e1. Por exemplo, no chan dunha das casas (a de Sirico), unha famosa inscrici\u00f3n \"Salve, lucru\" (\"Benvido, di\u00f1eiro\"), quizais con intenci\u00f3n humor\u00edstica, m\u00f3stranos unha sociedade comercial pertencente a dous socios, Sirico e Numiano (a\u00ednda que este \u00faltimo ben poder\u00eda ser un alcu\u00f1o, xa que \"numus\" significa moeda). Noutras casas abundan os detalles sobre diversos oficios, como os traballadores da lavandar\u00eda (\"fullones\"). Os graffiti, pintadas gravadas nas paredes, son mostras do lat\u00edn empregado na r\u00faa.\nNo ano da erupci\u00f3n, calc\u00falase que a poboaci\u00f3n de Pompeia era dunhas 20.000 persoas. A cidade estaba situada nunha zona onde abundaban as vilas de vacaci\u00f3ns, e contaba con numerosos servizos: o \"macellum\" (grande mercado de alimentos), o \"pistrinum\" (mu\u00ed\u00f1o), a \"thermopolia\" (unha especie de taberna que serv\u00eda bebidas fr\u00edas e quentes), os \"cauporioe\" (pequenos restaurantes) e un anfiteatro.\nEn 2002 un importante descubrimento na desembocadura do r\u00edo Sarno revelou que no porto tam\u00e9n hab\u00eda vivendas, moitas delas palafitas cun sistema de canais que suxiren unha certa similitude con Venecia."}
{"id": "17175", "revid": "56817", "url": "https://gl.wikipedia.org/wiki?curid=17175", "title": "Lux", "text": "Lux (abreviadamente \"Lx\") \u00e9 a unidade de medida de iluminaci\u00f3n que mede a incidencia perpendicular de 1 lumen nunha superficie de 1 metro cadrado."}
{"id": "17178", "revid": "22570", "url": "https://gl.wikipedia.org/wiki?curid=17178", "title": "Tesla (unidade)", "text": "Tesla (s\u00edmbolo T) \u00e9 a unidade de densidade de fluxo magn\u00e9tico (ou induci\u00f3n magn\u00e9tica) no SI, que equivale a:\nDef\u00ednese como unha induci\u00f3n magn\u00e9tica uniforme que, esparexida sobre unha superficie de 1 metro cadrado, produce a trav\u00e9s desta superficie un fluxo magn\u00e9tico total de 1 weber. Ou tam\u00e9n, \u00e9 a induci\u00f3n dun campo magn\u00e9tico que exerce unha forza de 1 N sobre unha carga de 1 C que se move a unha velocidade de 1\u00a0m/s dentro do campo e perpendicularmente \u00e1s li\u00f1as de induci\u00f3n magn\u00e9tica.\nA unidade recibiu o nome de Nikola Tesla, cient\u00edfico serbio que contribu\u00edu con importantes estudos no campo do electromagnetismo.\nA unidade equivalente no Sistema Ceguesimal de Unidades (CGS) \u00e9 o gauss:"}
{"id": "17179", "revid": "35560", "url": "https://gl.wikipedia.org/wiki?curid=17179", "title": "Tesla", "text": "Tesla pode referirse a:"}
{"id": "17180", "revid": "22570", "url": "https://gl.wikipedia.org/wiki?curid=17180", "title": "Selecci\u00f3n de f\u00fatbol de Togo", "text": "A Selecci\u00f3n nacional de f\u00fatbol de Togo (en , alcumada \"Les Eperviers\" (\"Os Gavil\u00e1ns\"), \u00e9 o equipo que representa a Togo nas competici\u00f3ns internacionais de f\u00fatbol. A organizaci\u00f3n da selecci\u00f3n corresponde \u00e1 Federaci\u00f3n Togolesa de F\u00fatbol (\"F\u00e9d\u00e9ration Togolaise de Football\"), afiliada \u00e1 Confederaci\u00f3n Africana de F\u00fatbol (CAF) e \u00e1 FIFA. O maior \u00e9xito da selecci\u00f3n foi a s\u00faa claficiaci\u00f3n para a Copa do Mundo de en Alema\u00f1a, onde caeron na fase de grupos."}
{"id": "17182", "revid": "1505", "url": "https://gl.wikipedia.org/wiki?curid=17182", "title": "Torque (magnitude)", "text": "Torque \u00e9 unha cantidade de forza f\u00edsica vectorial que se pode definir intuitivamente como a tendencia dunha forza para xirar un obxecto alrredor dun eixe, dun punto de apoio, ou dun pivote.. O torque T \u00e9 sempre definido con relaci\u00f3n a alg\u00fan punto. Ent\u00f3n, o vector que liga este punto e o punto de aplicaci\u00f3n dalgunha forza formula_1 \u00e9 formula_2. As\u00ed, o torque desta forza \u00e9 definido pola relaci\u00f3n:\nna cal formula_4 \u00e9 o produto vectorial.\nRelaci\u00f3n entre Torque e Potencia.\nDo mesmo xeito que unha forza aplicada nunha distancia realiza un traballo, un Torque aplicado para xirar un obxecto implica un traballo tam\u00e9n. Sendo a potencia o traballo por unidade de tempo, a potencia equivale por tanto a un torque aplicado por unidade de tempo nun xiro:\nA unidade do sistema internacional para o torque \u00e9 o Newton por metro (Nm).\nTorque en motores.\nDa f\u00f3rmula anterior ent\u00e9ndese a importancia do torque para os motores. Nese contexto, \u00fasase para o torque o nome de \"par motor\", que \u00e9 unha medida da forza que o motor aplica no eixo (nas rodas dun carro, por exemplo)."}
{"id": "17183", "revid": "1131", "url": "https://gl.wikipedia.org/wiki?curid=17183", "title": "Monte Vesuvio", "text": "O Monte Vesuvio , \u00e9 un somma-estratovolc\u00e1n situado na ba\u00eda de N\u00e1poles na Campania, Italia, preto da cidade de N\u00e1poles e a unha curta distancia da costa. \u00c9 un de varios volc\u00e1ns que forman o arco volc\u00e1nico da Campania. O Vesuvio consiste nun gran cono volc\u00e1nico, parcialmente circundado polo bordo escarpado dun cume causado polo colapso dunha estrutura anterior e orixinalmente moito m\u00e1is alta.\n\u00c9 un volc\u00e1n de tipo vesuviano, aos que d\u00e1 nome. Caracter\u00edzase por alternar erupci\u00f3ns de piroclastos con erupci\u00f3ns de coadas l\u00e1vicas, dando lugar a unha superposici\u00f3n en estratos que fai que este tipo de volc\u00e1ns alcance grandes dimensi\u00f3ns. Outros volc\u00e1ns de tipo vesuviano son o Teide ou o Fuji.\n\u00c9 famoso pola erupci\u00f3n que no ano 79 sepultou as cidades romanas de Pompeia e Herculano, as\u00ed como varios outros asentamentos, permitindo conservalas intactas at\u00e9 que se redescubriron no s\u00e9culo XVII. Hoxe son localizaci\u00f3ns arqueol\u00f3xicas que permiten investigar a cultura romana e a vida dunhas cidades que permaneceron sen alterar desde a Idade Antiga.\nA erupci\u00f3n expulsou unha nube de pedras, cinzas e gas volc\u00e1nico a unha altura de 33\u00a0km., guindou rocha fundida e pulverizada pedra p\u00f3mez a raz\u00f3n de 6\u00d710\"5\" por segundo, liberando en \u00faltima instancia cen mil veces a enerx\u00eda t\u00e9rmica lanzada polos bombardeos de Hiroshima-Nagasaki. M\u00e1is de 1.000 persoas morreron na erupci\u00f3n, pero os n\u00fameros exactos desco\u00f1\u00e9cense. O \u00fanico relato dunha testemu\u00f1a ocular supervivente do evento consiste en d\u00faas cartas de Plinio o Novo ao historiador T\u00e1cito.\nO Vesuvio estalou moitas veces desde ent\u00f3n e \u00e9 o \u00fanico volc\u00e1n no continente europeo que estalou nos \u00faltimos cen anos. Hoxe en d\u00eda, \u00e9 considerado como un dos volc\u00e1ns m\u00e1is perigosos do mundo debido \u00e1 poboaci\u00f3n de 3.000.000 de persoas que viven preto e a s\u00faa tendencia a erupci\u00f3ns violentas e explosivas do tipo pliniano, fac\u00e9ndoa a rexi\u00f3n volc\u00e1nica m\u00e1is densamente poboada do mundo.\nMitolox\u00eda.\nO Vesuvio ten unha longa tradici\u00f3n hist\u00f3rica e literaria. Foi considerado como unha divindade do tipo Genius no momento da erupci\u00f3n do ano 79 DC: aparece baixo o nome Vesuvio como unha serpe nos frescos decorativo de moitas \"\", ou santuarios dom\u00e9sticos, que sobreviviron en Pompeia. Unha inscrici\u00f3n en Capua indica que se adorou como un poder de X\u00fapiter; e dicir, \"Jupiter Vesuvius\".\nO historiador Diodoro S\u00edculo relata unha lenda na que H\u00e9rcules, no desempe\u00f1o dos seus traballos, pasou polo pa\u00eds preto de Cumas no seu cami\u00f1o a Sicilia e atopou al\u00ed un lugar chamado \"Campos Fl\u00e9greos\", (\"\", \"campos de lume\"), \"dun outeiro que antiguamente vomitou lume ... agora chamado Vesuvio\". Habitada por bandidos, \"os fillos da Terra\", que eran xigantes. Coa axuda dos deuses pacificou a rexi\u00f3n e continuou. Os feitos detr\u00e1s da tradici\u00f3n, se os hai, seguen sendo desco\u00f1ecidos, do mesmo xeito que se Herculano se chamou as\u00ed por iso. Un epigrama do poeta Marcial no ano 88 DC suxire que tanto Venus, patroa de Pompeia, como H\u00e9rcules foron adorados na rexi\u00f3n devastada pola erupci\u00f3n do 79. O Monte Vesuvio consider\u00e1base polos romanos como dedicado ao heroe e semideus H\u00e9rcules.\nOrixe do nome.\n' era o nome do volc\u00e1n usado frecuentemente polos autores no fin da Rep\u00fablica Romana e no inicio do Imperio Romano. As s\u00faas formas colaterais eran: ', ', ' e '. Os escritores en grego antigo cham\u00e1bano ou . Moitos eruditos desde ent\u00f3n ofrecen unha etimolox\u00eda. Como diversos pobos, etnias e linguas ocuparon a Campania desde a idade de ferro, a etimolox\u00eda depende en gran parte de que lingua falada ent\u00f3n. N\u00e1poles foi colonizada polos gregos, co nome ', \"Nova Cidade\". Os oscanos, un pobo it\u00e1lico, viv\u00edan no campo. O Lat\u00edn tam\u00e9n competiu na ocupaci\u00f3n de Campania. Os asentamentos etruscos tam\u00e9n estaban na veci\u00f1anza. Varios autores antigos tam\u00e9n falan doutros pobos de procedencia desco\u00f1ecida que estiveron al\u00ed nalg\u00fan momento.\nAlgunhas teor\u00edas sobre a s\u00faa orixe son:"}
{"id": "17184", "revid": "56817", "url": "https://gl.wikipedia.org/wiki?curid=17184", "title": "Fuji", "text": "O termo Fuji p\u00f3dese referir a:\nOu tam\u00e9n:"}
{"id": "17187", "revid": "51526", "url": "https://gl.wikipedia.org/wiki?curid=17187", "title": "Conquista do Imperio Azteca", "text": "A Conquista do Imperio Azteca fai referencia o conxunto de campa\u00f1as militares espa\u00f1olas acontecidas a partir de 1517 cuxo obxectivo era a dominaci\u00f3n dos territorios controlados polo Imperio Azteca e dos demais pobos mesoamericanos relacionados con eles; que desembocar\u00eda no Vicerreinado de Nova Espa\u00f1a.\nAntecedentes.\nNo 1507 Vicente Y\u00e1\u00f1ez Pinz\u00f3n bordea a costa de Am\u00e9rica Central ata o Iucat\u00e1n. No ano 1511, sendo Moctezuma II Xocoiotzin soberano dos aztecas, unha nao espa\u00f1ola naufraga cerca das costas caribe\u00f1as do continente e os seus tripulantes son apreixados polos maias do Iucat\u00e1n. Entre eles \u00e1chase Xer\u00f3nimo de Aguilar, xunto con outro compa\u00f1eiro, quen posteriormente servir\u00e1n de int\u00e9rpretes a Hern\u00e1n Cort\u00e9s. No ano 1512 outro suceso semellante ao do ano anterior d\u00e1 lugar ao apresamento de varios espa\u00f1ois m\u00e1is, entre eles Gonzalo Guerrero. Permanecer\u00e1n nos dominios maias ata a chegada de Cort\u00e9s. Coa chegada do ano 1517, parte dende a illa de Cuba unha expedici\u00f3n dirixida por Francisco Hern\u00e1ndez de C\u00f3rdoba, quen logra desembarcar o 4 de marzo no Cabo Cachote (ou Catoche), pero ante a resistencia f\u00e9rrea dos ind\u00edxenas da zona, resulta ferido e vese na obriga de volver para a illa de Cuba. No 1518 Xo\u00e1n de Grixalva explora as costas de M\u00e9xico e rodea o Iucat\u00e1n, navega dende a illa de Cozumel ata o Cabo Roxo na enseada de Tamiahua e remonta o r\u00edo que actualmente leva o seu nome ata chegar a San Xo\u00e1n de Ul\u00faa; o 19 de xu\u00f1o de mesmo ano bautiza esta poboaci\u00f3n baixo o nome de Santa Mar\u00eda das Neves.\nNo mes de febreiro de 1519 Diego Vel\u00e1squez, gobernador de Cuba, forma unha expedici\u00f3n que parte cara M\u00e9xico comandada por Hern\u00e1n Cort\u00e9s. Por\u00e9n, posteriormente proponse destitu\u00edlo e, sabedor Cort\u00e9s disto, decide precipita-los acontecementos sa\u00edndo da Habana o 10 de febreiro con 665 homes. Os historiadores xa estimaban unha poboaci\u00f3n neste mesmo ano duns 25\u00a0000\u00a0000 de habitantes mesoamericanos. Tam\u00e9n neste ano Afonso \u00c1lvarez de Pineda viaxa pola costa do Golfo de M\u00e9xico dende Florida ata o r\u00edo P\u00e1nuco. Cort\u00e9s fai a mesma viaxe que Xo\u00e1n de Grixalva, entra en contacto cos ind\u00edxenas, e o 25 de marzo logra vencelos en Tabasco, recibindo en compensaci\u00f3n obxectos variados e 20 escravas; entre elas at\u00f3pase Malinche (ou Malintzin, que m\u00e1is adiante tam\u00e9n desempe\u00f1ar\u00e1 oficio como tradutora entre os espa\u00f1ois e os aztecas, ademais, segundo outros bi\u00f3grafos, ser\u00e1 a mantida de Cort\u00e9s). Prosegue viaxe e tras desembarcar na rada da actual Veracruz, o 21 de abril do mesmo ano funda a cidade que chamar\u00e1 Vila Rica da Vera Cruz, e as\u00ed poder obter a independecia de Cuba. Como medida de precauci\u00f3n ante as deserci\u00f3ns ou mot\u00edns decide afundi-las naves despois de ser queimadas; estando nisto ch\u00e9ganlle noticias de Moctezuma II, quen cre que Cort\u00e9s \u00e9 o principal sacerdote tolteca Ceacatl-Quetzalc\u00f3atl que volta ao pa\u00eds.\nV\u00e9xase a continuaci\u00f3n o relato de Cuauht\u00e9moc, guerreiro de Tenochtitl\u00e1n:\nOs aztecas, sendo un pobo que absorbeu en certa medida as culturas dos pobos que invad\u00eda, tam\u00e9n absorbeu os seus temores e presaxios. A\u00ednda que tra\u00edan o seu deus (Huitzilopochtli), souberon crear un espazo para os deuses dos pobos que invad\u00edan. Outro aspecto desta parte do relato \u00e9 que o autor tam\u00e9n nos d\u00e1 unha referencia un pouco afastada de certas cousas que se \u00edan transmitindo de xeraci\u00f3n en xeraci\u00f3n. Uns estudos sobre a zona revelan que nos anos 810 (cun intervalo de 300 anos m\u00e1is ou menos) tivo lugar a erupci\u00f3n do volc\u00e1n Popocatepetl; se a isto sumamos outros volc\u00e1ns da zona e a probable intesidade s\u00edsmica dos tremores, ter\u00edanse favorecido as migraci\u00f3ns masivas entre os pobos e as culturas.\nV\u00e9xase a continuaci\u00f3n o relato de Cuauht\u00e9moc, guerreiro de Tenochtitl\u00e1n.\nComo xa se dixo, a cidade de Tenochtitlan atop\u00e1base en todo o seu apoxeo. Polas r\u00faas, varridas e adornadas con flores e papeis pintados, cami\u00f1aban milleiros de persoas e polas augas das s\u00faas canles, decoradas con arcos, centos de canoas transportaban multitude de mercador\u00edas. Todos esperaban impacientes a grandiosa festa de entronizaci\u00f3n de Moctezuma Xocoiotzin, fillo de Axaiacatl, coma o noveno tlatoani (ou o d\u00e9cimo se temos en conta a posible existencia de Tenoch como o primeiro emperador). Era o ano 9 tochtli (segundo o calendario azteca) correspondente ao 1502 para o mundo cristi\u00e1n. A cerimonia foi grandiosa e chea de vistosidade. Os regalos chegados de cada un dos recunchos m\u00e1is afastados da Tripla Alianza f\u00f3ronse acumulando. Xades, ouro, pedras preciosas, mantas de algod\u00f3n, cacao, plumas e tocados f\u00f3ronse anotando nos libros de contabilidade reais. Todo estaba baixo control. Por\u00e9n, ao pouco tempo os habitantes da gran cidade da luz comezaron a observar algunhas novidades inquietantes. Moctezuma despediu os antigos serventes e oficiais reais da \u00e9poca de Ahuizotl e mandou traer a varios mozos (a maior\u00eda fillos dos se\u00f1ores de M\u00e9xico, Texcoco e Tacuba para darlles os postos de goberno m\u00e1is importantes e cambiou os actos militares polo co\u00f1ecemento dos cultos relixiosos. Paralelamente, certos fen\u00f3menos aparentemente inexplicables vi\u00f1eron a fomentar a\u00fan m\u00e1is o clima de desconcerto."}
{"id": "17188", "revid": "54334", "url": "https://gl.wikipedia.org/wiki?curid=17188", "title": "Conto de fadas", "text": "Os contos de fadas ou contos marabillosos son unha forma de cultura popular de tradici\u00f3n oral, xeralmente parte da literatura infantil e xuvenil. \nOrixe.\nA orixe do nome para o x\u00e9nero son os contos escritos por Madame d'Aulnoy, como \"La bonne petite souris\" e outros aos que chamou \"contes de f\u00e9es,\" literalmente \"contos de fadas\". Por\u00e9n, os seus contos est\u00e1n no l\u00edmite do que se considera \"para adultos\" ou \"para nenos\", con elementos de ambos.\nMalia estaren presentes en todas as culturas, os contos de fadas non foron recollidos por escrito at\u00e9 comezos do s\u00e9culo XVIII, na famosa colect\u00e1nea dos irm\u00e1ns Grimm; alg\u00fan deles te\u00f1en versi\u00f3ns noutras culturas, como \"O ourizo e a lebre\" que \u00e9 similar \u00e1 f\u00e1bula la lebre e as tartarugas de Esopo, da Antiga Grecia.\nEstrutura.\nNa s\u00faa forma escrita, os contos de fadas son narrativas en prosa sobre as fortunas e desgrazas dun heroe ou hero\u00edna que, logo de ter pasado por varias aventuras de natureza m\u00e1is ou menos sobrenatural, vive feliz \"por sempre xamais\". Entre os ingredientes da historia hai normalmente maxia, encantamentos, disfraces e conxuros que con frecuencia ofrecen interpretaci\u00f3ns sut\u00eds sobre a psicolox\u00eda e natureza humanas.\nExemplos.\n\"As mil e unha noites\", escrita arredor do s\u00e9culo IX, conti\u00f1a algunhas destas historias marabillosas. As tres colecci\u00f3ns principais de contos de fadas na literatura europea son:\nMoitos escritores modernos te\u00f1en creado historias neste x\u00e9nero literario, como William Thackeray, Charles Kingsley ou Oscar Wilde."}
{"id": "17189", "revid": "23204", "url": "https://gl.wikipedia.org/wiki?curid=17189", "title": "Lewis Binford", "text": "Lewis Roberts Binford, nado o 21 de novembro de 1931, e finado o 11 de abril de 2011, foi un arque\u00f3logo norteamericano, que revolucionou a arqueolox\u00eda co desenvolvemento da etnoarqueolox\u00eda, como parte do movemento co\u00f1ecido como \"Nova arqueolox\u00eda\". A contribuci\u00f3n de Binford \u00e1 arqueolox\u00eda \u00e9 m\u00e1is te\u00f3rica que pr\u00e1ctica, partidario do concepto de procesualismo, que afirma que un sitio arqueol\u00f3xico non pode ser totalmente comprendido, sen comprender como fora creado, e que a\u00ednda que os xacementos conservan elementos do pasado, o rexistro arqueol\u00f3xico \u00e9 un rexistro contempor\u00e1neo, e o que se afirme sobre nel non \u00e9 hist\u00f3rico e d\u00e1 unha especial importancia \u00e1 investigaci\u00f3n etnol\u00f3xica para co\u00f1ecer o pasado."}
{"id": "17190", "revid": "181", "url": "https://gl.wikipedia.org/wiki?curid=17190", "title": "Fuxi", "text": ""}
{"id": "17192", "revid": "1131", "url": "https://gl.wikipedia.org/wiki?curid=17192", "title": "Analepse", "text": "A analepse ou flashback \u00e9 un recurso narrativo consistente na anacron\u00eda duns feitos narrados, retrotraendo a narraci\u00f3n a un tempo anterior ao da historia principal.\nNarrativa.\nEn diversos medios como o cinema, a literatura ou a historia, unha analepse \u00e9 unha escena ou episodio que se insire para mostrar acontecementos que tiveron lugar nun momento anterior.\nPsicolox\u00eda.\nEn psicolox\u00eda, un \"flasback\" \u00e9 un fen\u00f3meno no que algu\u00e9n lembra unha experiencia pasada. O termo empr\u00e9gase normalmente cando o recordo aparece involuntariamente e/ou cando \u00e9 tan intenso que a persoa \"revive\" a experiencia (especialmente se o recordo se almacena principalmente na memoria procedural), sendo incapaz de identificalo plenamente como recordo.\nCando se produce involuntariamente, o \"flashback\" p\u00f3dese deber a unha desorde, como a PTSD (desorde de estr\u00e9s postraum\u00e1tico), como en casos en que se lembra un trauma de guerra ou de abuso sexual, ou unha desorde de percepci\u00f3n alucin\u00f3xena persistente posibelmente relacionada co uso de drogas psicod\u00e9licas."}
{"id": "17208", "revid": "56817", "url": "https://gl.wikipedia.org/wiki?curid=17208", "title": "Torque", "text": "Torque pode referirse a:"}
{"id": "17210", "revid": "98629", "url": "https://gl.wikipedia.org/wiki?curid=17210", "title": "Lei de Osthoff", "text": "Ch\u00e1mase lei de Osthoff a un proceso regular de evoluci\u00f3n fon\u00e9tica que afecta ao grego antigo, que consiste nunha abreviaci\u00f3n de vogais longas baixo certas condici\u00f3ns.\nCh\u00e1mase as\u00ed na honra de Hermann Osthoff, un ling\u00fcista alem\u00e1n do s\u00e9culo XIX.\nMecanismos xerais.\nToda vogal longa do grego com\u00fan abr\u00e9viase ante unha soante ([r], [l], [m], [n], [j], [w]) que preceda a outra consoante, cousa que se poder\u00eda concretar as\u00ed: \u0100RC &gt; \u0102RC (onde \"A\" representa calquera vogal).\nExemplos.\nSon moitos, sobre todo porque aparecen a mi\u00fado no curso da flexi\u00f3n. P\u00f3dese citar por exemplo a desinencia de dativo plural tem\u00e1tica (2\u00aa declinaci\u00f3n), que \u00e9 -\u03bf\u03b9\u03c2 \"-ois\" (\u03bb\u03cc\u03b3\u03bf\u03b9\u03c2), que prov\u00e9n de *-\u03c9\u03b9\u03c2 \"-\u014dis\", pronunciado /o:js/ e abreviado en /ojs/. Atopamos a cantidade longa inicial en s\u00e1nscrito: o dativo plural tem\u00e1tico \u00e9 en \"-\u0101is\", sabendo que \"\u0101\" \u00e9 a evoluci\u00f3n regular de \"\u014d\". O s\u00e1nscrito co\u00f1ece por\u00e9n tam\u00e9n unha abreviaci\u00f3n das vogais longas ante soante, descrita pola Lei de Brugmann.\nAlgunhas abreviaci\u00f3ns est\u00e1n enmascaradas por procesos posteriores, que poden conducir a novos alongamentos."}
{"id": "17211", "revid": "624", "url": "https://gl.wikipedia.org/wiki?curid=17211", "title": "Grego antigo", "text": ""}
{"id": "17212", "revid": "98629", "url": "https://gl.wikipedia.org/wiki?curid=17212", "title": "Ling\u00fc\u00edstica comparada", "text": "A ling\u00fc\u00edstica comparada (ou \"gram\u00e1tica comparada\") ref\u00edrese propiamente a unha das t\u00e9cnicas principais da ling\u00fc\u00edstica hist\u00f3rica, disciplina da Ling\u00fc\u00edstica que estuda a historia e a evoluci\u00f3n das linguas (tomadas individualmente) ou das familias de linguas. \u00c9 unha disciplina eminentemente diacr\u00f3nica. A Ling\u00fc\u00edstica comparada procede da filolox\u00eda, termo que, por veces, debe tomarse como sin\u00f3nimo a\u00ednda que as d\u00faas disciplinas sexan diferentes.\nMetodolox\u00eda.\nO principal m\u00e9todo de traballo bas\u00e9ase na \"comparaci\u00f3n\" entre os diferentes estados dunha mesma lingua ou entre linguas diferentes pero xurdidas dun mesmo devanceiro. Permite, ao sacar \u00e1 luz as correspondencias regulares fon\u00e9ticas, sint\u00e1ctica e, m\u00e1is raramente, sem\u00e1nticas, establecer parentescos entre as linguas. Ten, pois, como primeiro obxecto de estudo as semellanzas formais reveladas por estas comparaci\u00f3ns. \u00c9 a Ling\u00fc\u00edstica comparada a que permite, xa que logo, establecer de maneira cient\u00edfica a existencia das familias ling\u00fc\u00edsticas das que se di, pois, que est\u00e1n ligadas por relaci\u00f3ns xen\u00e9ticas; a Ling\u00fc\u00edstica comparada estuda tam\u00e9n:\nPor exemplo, permite saber que malia seren en aparencia moi pr\u00f3ximas (pola escritura e o l\u00e9xico), d\u00faas linguas como a \u00e1rabe e o persa non te\u00f1en ningunha relaci\u00f3n de parentesco, pero que esta \u00faltima \u00e9 da mesma gran familia c\u00f3 galego ou o island\u00e9s.\nInter\u00e9sase, pois, ante todo nas evoluci\u00f3ns co\u00f1ecidas por esas linguas no curso da s\u00faa historia, for sem\u00e1nticas, for fon\u00e9ticas, for fonol\u00f3xicas, l\u00e9xicas, ou sint\u00e1cticas etc. A rama m\u00e1is importante da Ling\u00fc\u00edstica comparada \u00e9, con todo, a fon\u00e9tica hist\u00f3rica, a \u00fanica disciplina que se dedica \u00e1s evoluci\u00f3ns que se poden describir de maneira formal e obxectiva e tam\u00e9n a \u00fanica que permite afirmar que unha palabra B prov\u00e9n sen d\u00fabida dunha palabra A ou que palabras B, C e D son todas derivadas dun \u00e9timo com\u00fan A e est\u00e1n, polo tanto, ligadas historicamente. A etimolox\u00eda \u00e9, as\u00ed, o resultado dunha investigaci\u00f3n comparativa. A reconstituci\u00f3n de etimolox\u00edas na orixe de palabras tiradas de diferentes linguas irm\u00e1ns demanda unha investigaci\u00f3n comparativa a\u00ednda m\u00e1is forte. C\u00f3mpre, en efecto, atopar o significado orixinal dun termo a partir dos seus resultados nas linguas en cuesti\u00f3n, significado orixinal que, ao se transmitir a linguas de evoluci\u00f3n aut\u00f3noma (e s\u00e1bese que a evoluci\u00f3n sem\u00e1ntica non segue regra precisa ningunha), p\u00faidose modificar en proporci\u00f3ns importantes.\nEntre as principais familias ling\u00fc\u00edsticas estudadas pola Ling\u00fc\u00edstica comparada, p\u00f3dense citar as linguas indoeuropeas, a sem\u00edtica, a sino-tibetana, a N\u00edxer-Congo ou as austronesias, que forman moi vastas familias. A Ling\u00fc\u00edstica comparada das linguas indoeuropeas \u00e9, de lonxe, a m\u00e1is desenvolvida.\nAdemais do establecemento de familias de linguas, a Ling\u00fc\u00edstica comparada permite sobre todo a reconstruci\u00f3n dunha lingua nai prehist\u00f3rica (\u00e9 dicir, non testemu\u00f1ada directamente por medio da escritura) a trav\u00e9s unicamente das pegadas que deixou nas s\u00faas linguas fillas hist\u00f3ricas (pegadas que son os puntos de converxencia das diferentes similitudes). Autoriza a reconstitu\u00edr (de maneira \u00e1s veces esva\u00edda e con grandes doses de suposici\u00f3n, pero sempre seguindo m\u00e9todos cient\u00edficos) devanceiros afastados como o indoeuropeo ou o chin\u00e9s arcaico (para este \u00faltimo, \u00e9 conveniente dicir que malia ser unha lingua de \u00e9poca hist\u00f3rica, o seu sistema fon\u00e9tico e fonol\u00f3xico est\u00e1n disimulados pola escritura chinesa; as\u00ed, a Fon\u00e9tica hist\u00f3rica enche estas lagoas). O postulado principal \u00e9 o seguinte: se, nas linguas A, B, C, e D que se saben xeneticamente emparentadas, se descobre por comparaci\u00f3n unha caracter\u00edstica dada (l\u00e9xica, morfol\u00f3xica, fon\u00e9tica etc.), \u00e9 probable que esta caracter\u00edstica prove\u00f1a da lingua nai. \u00c9 pola intersecci\u00f3n de todas estas caracter\u00edsticas polo que se pode obter unha imaxe afastada da lingua nai, o gran n\u00famero de puntos com\u00fans que permiten rexeitar a posibilidade dunha estrita coincidencia (como os falsos amigos).\nEvidentemente, a reconstruci\u00f3n das linguas nais permite confirmar a existencia das familias de linguas e, a inversa. Os dous obxectos de estudo en cuesti\u00f3n est\u00e1n relacionados intrinsecamente."}
{"id": "17213", "revid": "98629", "url": "https://gl.wikipedia.org/wiki?curid=17213", "title": "Fon\u00e9tica hist\u00f3rica", "text": "A fon\u00e9tica hist\u00f3rica (ou \"fonolox\u00eda diacr\u00f3nica\") \u00e9 unha rama da ling\u00fc\u00edstica hist\u00f3rica que describe en diacron\u00eda as modificaci\u00f3ns sufridas polos sistemas fonol\u00f3xicos das linguas ao longo da s\u00faa historia. \u00c9 unha disciplina maior da ling\u00fc\u00edstica comparada.\nAs linguas est\u00e1n en constante evoluci\u00f3n.\nCada lingua tomada en sincron\u00eda pos\u00fae un conxunto de trazos que a definen e que se pode describir con precisi\u00f3n, entre eles a sintaxe (regras gramaticais que rexen a construci\u00f3n de enunciados), o l\u00e9xico (stock de lemas, ou \u00abpalabras\u00bb, dunha lingua), a morfolox\u00eda (modificaci\u00f3ns sufridas polos lemas para responder \u00e1s esixencias sint\u00e1cticas, como a conxugaci\u00f3n, a declinaci\u00f3n ou as regras de concordancia) e o sistema fonol\u00f3xico (stock de fonemas dunha lingua). Estes trazos, con todo, s\u00f3 poden ser descritos para un estadio preciso da lingua, limitado no espazo e no tempo. Por exemplo, os trazos do franc\u00e9s tal e como se falaba no s\u00e9culo XII xa non coinciden cos do que se falaba nos s\u00e9culos XIV, XVI ou XX.\nAs raz\u00f3ns desta evoluci\u00f3n son m\u00faltiples; por citar s\u00f3 a principal, basta dicir que ao se transmitir, sobre todo oralmente, cousa que foi o habitual (a\u00ednda o \u00e9 agora) para a maior\u00eda das linguas, as informaci\u00f3ns modif\u00edcanse, ao xeito do \u00abtel\u00e9fono \u00e1rabe\u00bb. Os humanos non estamos dotados dunha memoria perfecta, e cada un utiliza as s\u00faas propias palabras, ten a s\u00faa pronunciaci\u00f3n, comete \u00aberros\u00bb gramaticais que lle son propios. Cada xeraci\u00f3n aprende unha lingua nalgo diferente da dos seus devanceiros. O proceso de evoluci\u00f3n pode parecer actualmente d\u00e9bil, ralentizado como est\u00e1 pola normalizaci\u00f3n das linguas empregadas nos pa\u00edses chamados \u00abdesenvolvidos\u00bb: apr\u00e9ndese na escola unha lingua normativa, e un habitante de Lub\u00e9ron, por exemplo, oe frecuentemente o franc\u00e9s dos parisienses grazas aos medios de comunicaci\u00f3n, cousa que ocorre desde hai relativamente pouco. Durante s\u00e9culos, os falantes dunha lingua s\u00f3 puideron co\u00f1ecer a dos seus achegados, cousa que favoreceu as evoluci\u00f3ns: sen comparaci\u00f3n, non \u00e9 posible saber de que maneira unha lingua diverxe doutras, ou mesmo que se diverxe. \u00c9 por isto que se falaron en Francia moitas linguas durante s\u00e9culos, m\u00e1is ou menos pr\u00f3ximas unhas das outras, que de xeito despectivo chaman \u00abpatois\u00bb, ata que se impuxo realmente unha das variantes posibles (ou m\u00e1is ben un conxunto de variantes, considerado o franc\u00e9s).\nOs fonemas dunha lingua, da mesma maneira c\u00f3 resto, evolucionan constantemente, e isto d\u00e9bese sobre todo ao que se chama a \u00abpreguiza articulatoria\u00bb: o ser humano, ao falar, tende a gastar canta menos enerx\u00eda posible con tal que a informaci\u00f3n sexa comprensible. \u00abAcomoda\u00bb pois os sons, sobre todo en contacto, a este desexo de econom\u00eda. Se s\u00f3 se toma o exemplo da lingua (falando aqu\u00ed do \u00f3rgano; poder\u00edase tam\u00e9n tomado como punto de partida a glote), \u00e9 doado darse de conta que esta se despraza durante a emisi\u00f3n dos sons (basta para d\u00e1rmonos conta pronunciar os sons \"u\" e logo \"x\" para notarmos o seu desprazamento). Por preguiza articulatoria, os falantes han evitar que esta faga demasiados movementos: se se pronuncian distintamente os sons /a/, /n/ e /p/ todos seguidos, ou sexa /anp/, d\u00e1monos conta de que a lingua debe tocar os dentes (para /n/) e logo retirarse para que os labios tomen o relevo (a fin de pronunciar /p/). Pero, se se emiten estes sons rapidamente, d\u00e1monos conta de que \u2500 de maneira natural \u2500 \u00e9 m\u00e1is doado pronunciar /amp/: a lingua xa non precisa tocar os dentes, xa que as consoantes /m/ e /p/ se pronuncian por medio dos dous labios; o resultado, en todo caso, fica o suficientemente cerca do punto de partida como para que o proceso sexa inconsciente. Este fen\u00f3meno, chamado \u00abasimilaci\u00f3n\u00bb dos sons en contacto, \u00e9 un dos principais responsables das modificaci\u00f3ns fon\u00e9ticas : os sons contiguos tenden a pronunci\u00e1rense dunha maneira pr\u00f3xima, que non \u00e9 necesariamente o punto de articulaci\u00f3n. Isto s\u00f3 constit\u00fae un exemplo entre ducias deles. Cons\u00faltese a lista das principais modificaci\u00f3ns fon\u00e9ticas para facerse unha idea.\nEntre todas as evoluci\u00f3ns posibles, s\u00f3 as que atinxen aos fonemas non o fan dunha maneira \u00abdesorganizada\u00bb, xa que seguen as m\u00e1is das veces o principio de econom\u00eda. Existe con todo un efecto inverso, o da diferenciaci\u00f3n, que separa fonemas que se volveron demasiado pr\u00f3ximos e evita as\u00ed que os enunciados se volvan demasiado ambiguos: en efecto, se s\u00f3 funcionase a preguiza articulatoria, haber\u00eda que convir que as linguas s\u00f3 poder\u00edan evolucionar cara a unha gran simplificaci\u00f3n: o sistema fonol\u00f3xico dunha lingua B sa\u00edda de A deber\u00eda ent\u00f3n comportar menos unidades, ata que co tempo xa non exista m\u00e1is que un n\u00famero moi reducido de unidades, cousa que non ocorre; tal como se dixo, a evoluci\u00f3n dunha lingua est\u00e1 dividida entre dous polos: a preguiza articulatoria dunha parte e a necesidade de transmitir unha informaci\u00f3n doutra. Se unha lingua nun estado X sa\u00eddo dun estado W, e as\u00ed seguido ata un hipot\u00e9tico punto de partida A non comportase m\u00e1is que dous fonemas /a/ e /b/, haber\u00eda que concibir que as palabras que compo\u00f1en o seu l\u00e9xico ser\u00edan interminables. En efecto, constitu\u00edr a\u00ednda que non sexa m\u00e1is que cen palabras diferentes por medio de d\u00faas unidades precisa polo menos a utilizaci\u00f3n de sete aparici\u00f3ns destas unidades seguidas (en base dous, prec\u00edsase 27 para obter 128 configuraci\u00f3ns posibles), como /abbaaba/, /babbaab/, /baababa/ etc. Pero, palabras demasiado longas precisan m\u00e1is esforzo, tanto para as memorizar como para as pronunciar, o que contrad\u00ed a tendencia \u00e1 preguiza articulatoria: os sistemas fonol\u00f3xicos modif\u00edcanse sen se simplificar, co risco de demandar a\u00ednda m\u00e1is esforzos. As\u00ed, est\u00e1n constantemente nunha busca de equilibrio de rendemento.\nNoci\u00f3ns fundamentais.\n\"Nota: de acordo coa tradici\u00f3n que prevalece en ling\u00fc\u00edstica comparada, as transcrici\u00f3ns fon\u00e9ticas non seguen o alfabeto fon\u00e9tico internacional sen\u00f3n, segundo as familias de linguas: o sistema de Bourciez para as linguas rom\u00e1nicas, a transcrici\u00f3n dos xermanistas para as linguas xerm\u00e1nicas, a transcrici\u00f3n das linguas indias para o s\u00e1nscrito etc.\"\nSit\u00faanse as primeiras tentativas do estudo do car\u00e1cter regular das evoluci\u00f3ns fon\u00e9ticas no s\u00e9culo XIX, cando o eslavista August Leskien tomou conciencia da \"Ausnahmlosigkeit der Lautgesetze\", \u00e9 dicir, a \u00abregularidade das leis fon\u00e9ticas\u00bb. Esta regularidade non se atopa nin na sem\u00e1ntica, nin na sintaxe ou na morfolox\u00eda: s\u00f3 a fon\u00e9tica hist\u00f3rica obedece estas leis, o que explica que sexa a pedra angular da ling\u00fc\u00edstica comparada.\nS\u00f3 os sons seguen cambios regulares.\nNon \u00e9 posible distinguir cambios regulares f\u00f3ra do dominio dos sons dunha lingua. En efecto, se o sentido das palabras evoluciona tam\u00e9n constantemente, non se pode dar regra xeral ningunha no que respecta a estas evoluci\u00f3ns. Por exemplo, nada permit\u00eda prever que da palabra latina \"rem\", \u00abalgunha cousa\u00bb, o franc\u00e9s obtivese \"rien\", \u00abnada\u00bb ou mesmo que \"passus\", \u00ab paso (que se fai ao andar)\u00bb, dese \u00e1 vez \"pas\", co mesmo significado, e \"pas\", adverbio de negaci\u00f3n. Se estas modificaci\u00f3ns fosen regulares, atopari\u00e1molos nas outras linguas rom\u00e1nicas, cousa que non ocorreu. Os exemplos poder\u00edan multiplicarse ata o infinito no dominio sem\u00e1ntico: esta non segue \"lei\" ningunha.\nIgualmente nos outros \u00e1mbitos, como a sintaxe ou a morfolox\u00eda: ningunha tendencia xeral na evoluci\u00f3n das linguas permite xustificar que en franc\u00e9s se te\u00f1a necesidade de d\u00faas negaci\u00f3ns para negar (\"il ne veut pas\"), as\u00ed como tampouco que o castel\u00e1n formase dous imperfectos de subxuntivo a partir do imperfecto e do pluscuamperfecto de subxuntivo latinos.\nAs\u00ed, non \u00e9 posible estudar as grandes tendencias evolutivas das linguas m\u00e1is que nun \u00e1mbito fon\u00e9tico e fonol\u00f3xico.\nA noci\u00f3n de \"lei\" fon\u00e9tica.\nO punto de partida da fon\u00e9tica hist\u00f3rica bas\u00e9ase pois nunha constataci\u00f3n emp\u00edrica de correspondencias. As\u00ed: \u00ab\u03b5 e \u03bf gregos corresp\u00f3ndense con \"a\" en s\u00e1nscrito\u00bb, cousa que se ve en casos como \u00abgrego \u03c0\u03b1\u03c4\u03ad\u03c1- = skt. \"pit\u00e1r-\"\u00bb (\u00abpai\u00bb) ou mesmo \u00abgrego \u03b4\u03c1\u03c5\u03bc\u03cc\u03c2 (\u201ccarballeira\u201d) = skt. \"drumas\" (\u201c\u00e1rbore\u201d)\u00bb. Este \u00faltimo exemplo mostra ben que se as correspondencias poden ser establecidas entre os sons, non funcionan necesariamente entre os sentidos das palabras comparadas. Outro exemplo pode probalo facilmente: sexan as palabras \"res\" (lat\u00edn), \"rien\" (franc\u00e9s) e \"r\u0101y\u00e1s\" (s\u00e1nscrito); a fon\u00e9tica hist\u00f3rica apr\u00e9ndenos que prove\u00f1en directamente ou non dun mesmo \u00e9timo indoeuropeo (derivando o lat\u00edn e o s\u00e1nscrito do IE, o franc\u00e9s do lat\u00edn). En lat\u00edn, o termo significa \u00abalgunha cousa\u00bb, en franc\u00e9s \u00abningunha cousa (ren)\u00bb e en s\u00e1nscrito \u00abriqueza\u00bb. Malia proviren todos dunha mesma fonte, as palabras non gardaron sentidos id\u00e9nticos, sen que se poida establecer unha regra que permita determinar de que maneira evolucionou o sentido que se poida utilizar para outras palabras: as evoluci\u00f3ns sem\u00e1nticas non son regulares.\nAs\u00ed, nun contexto dado, a evoluci\u00f3n fon\u00e9tica \u00e9 regular e mec\u00e1nica, de tal forma que se pode establecer correspondencias formais entre os fonemas de tal estado dunha lingua e os doutro estado, ou entre os fonemas de linguas procedentes dun mesmo devanceiro. Esta regularidade das modificaci\u00f3ns permite que se cualifique de \u00ablei\u00bb as descrici\u00f3ns que se poden facer delas e que competen \u00e1 fon\u00e9tica hist\u00f3rica. \u00c9 polo estudo das correspondencias entre os fonemas de varias linguas como se pode saber que est\u00e1n emparentadas \u00abxeneticamente\u00bb; este mesmo estudo permitiu ademais o descubrimento da noci\u00f3n de \u00abfamilias de linguas\u00bb, entre elas as linguas indoeuropeas, que, observadas baixo o \u00e1ngulo da ling\u00fc\u00edstica comparada, mostran que todas xurdiron dun devanceiro com\u00fan, o indoeuropeo.\nPor outra banda, as modificaci\u00f3ns fon\u00e9ticas s\u00f3 se aplican en momentos precisos da historia dunha lingua e en certos dialectos: ningunha lei \u00e9 universal nin intemporal. Por exemplo, s\u00e1bese que a silbante grega /s/ cae entre d\u00faas vogais (f\u00e1lase dun enmudecemento); \u00e9 o que ocorre nun nome como \u03c4\u03b5\u1fd6\u03c7\u03bf\u03c2 (\u00abmuralla\u00bb) cuxo xenitivo esperado \u00e9 \u03c4\u03b5\u03af\u03c7\u03b5\u03c3+\u03bf\u03c2. A forma cl\u00e1sica \u00e9 \u03c4\u03b5\u03af\u03c7\u03b5\u03bf\u03c2, que se converte en \u03c4\u03b5\u03af\u03c7\u03bf\u03c5\u03c2 por contracci\u00f3n das d\u00faas vogais en hiato. Esta regra s\u00f3 atinxe por\u00e9n ao grego: non funciona en lat\u00edn, por exemplo, onde un /s/ entre d\u00faas vogais pasa normalmente a /r/ (caso de rotacismo): \"honos\" (\u00abhonor\u00bb; a forma cl\u00e1sica \u00e9 \"honor\", por analox\u00eda cos outros casos) ten un xenitivo \"honos+is\", de onde \"honoris\". Ademais, a lei s\u00f3 funcionou en grego en determinada \u00e9poca: unha palabra como \u03c0\u03cc\u03c3\u03b9\u03c2 (\u00abmarido\u00bb) pos\u00fae un /s/ intervoc\u00e1lico porque este prov\u00e9n da evoluci\u00f3n de /t/ ante /i/ en /tsi/ despois en /si/ (f\u00e1lase dunha asibilaci\u00f3n); as\u00ed, p\u00f3dese dicir que ven grego en determinada \u00e9poca /s/ enmudeceu entre vogais e que a continuaci\u00f3n a lei deixou de funcionar; cando novas silbantes xordas apareceron entre vogais, non foron modificadas. Outra vez m\u00e1is, conv\u00e9n precisar que o paso de /ti/ a /si/ s\u00f3 afecta ao grego, pois o equivalente directo de \u03c0\u03cc\u03c3\u03b9\u03c2 se atopa coa forma \"patis\" (\u00abxefe\u00bb).\nO caso d\u00e1se da mesma maneira nas linguas c\u00e9lticas, onde o fonema indoeuropeo '*p\" enmudeceu (as\u00ed \"*ph2ter-\", \u00abpai\u00bb, d\u00e1 \"pater\" en lat\u00edn, \u03c0\u03b1\u03c4\u03ad\u03c1- en grego, \"pit\u00e1r-\" en s\u00e1nscrito pero \"athir\" [a\u03b8ir] en irland\u00e9s antigo), mentres que \"*kw\" deveu \"p\" (como en \"pedwar\" gal\u00e9s, \u00abcatro\u00bb, de \"*kwetw\u014dr\"). As\u00ed, hai nas linguas c\u00e9lticas un fonema /p/ que se desenvolveu tras o enmudecemento do \"*p\" indoeuropeo: s\u00f3 enmudeceron os \"*p\" antigos, e non os sa\u00eddos dunha evoluci\u00f3n fon\u00e9tica posterior. P\u00f3dese as\u00ed establecer unha cronolox\u00eda para as evoluci\u00f3ns fon\u00e9ticas: \u00ab\"*kw\" &gt; \"p\"\u00bb debe en toda l\u00f3xica ser anterior no tempo \u00e1 desaparici\u00f3n do \u00ab\"*p\"\u00bb.\nFinalmente, hai que considerar que as evoluci\u00f3ns son inconscientes e graduais: os falantes non te\u00f1en a impresi\u00f3n de deformaren os sons que utilizan (cousa que explica que nos nosos d\u00edas estas evoluci\u00f3ns sexan m\u00e1is lentas: cada falante dun pa\u00eds no que os medios de comunicaci\u00f3n e o ensino difunden unha lingua normalizada toma facilmente consciencia das s\u00faas diverxencias); son graduais, xustamente, porque non deben renxer no o\u00eddo. \u00c9 frecuente en fon\u00e9tica hist\u00f3rica indicar que tal fonema d\u00e1 tal fonema. Isto s\u00f3 \u00e9, por\u00e9n, unha reduci\u00f3n que enmascara o car\u00e1cter continuo das evoluci\u00f3ns. Se se indica, por exemplo, que o /t/ do lat\u00edn ante o son /y/, tam\u00e9n ante vogal se converte en franc\u00e9s moderno en /s/ \u2014 como en \"sa\" \u2014 (as\u00ed lat\u00edn \"fortia\", pronunciado /fortya/ d\u00e1 \"force\" /fors/), cousa que se pode notar por \u00ab/ty/ + vogal &gt; /s/ + voyelle \u00bb, \u00e9 un atallo para unha serie de evoluci\u00f3ns lentas e progresivas, cuxas principais etapas son as seguintes (gardando a secuencia de fonemas do exemplo precedente):\nEn resumo, p\u00f3dese afirmar sobre as modificaci\u00f3ns fon\u00e9ticas estudadas pola fon\u00e9tica hist\u00f3rica:\nAs modificaci\u00f3ns estudadas en fon\u00e9tica hist\u00f3rica son a mi\u00fado chamadas \u00ableis\u00bb cando atinxen procesos importantes; estas son principalmente de tres naturezas; algunhas son \u00abincondicionadas\u00bb: son autom\u00e1ticas e apl\u00edcanse en calquera contexto; as outras son \u00abcondicionadas\u00bb e s\u00f3 se aplican nun contexto fon\u00e9tico particular. As \u00faltimas, por fin, son \u00abespor\u00e1dicas\u00bb e manif\u00e9stanse \u00e1s veces, de xeito m\u00e1is ou menos regular."}
{"id": "17214", "revid": "98629", "url": "https://gl.wikipedia.org/wiki?curid=17214", "title": "Lei de Grassmann", "text": "A lei de Grassmann, chamada tam\u00e9n \u00ablei de disimilaci\u00f3n das aspiradas\u00bb, \u00e9 unha lei fon\u00e9tica que describe unha modificaci\u00f3n acaecida nun estadio prehist\u00f3rico do grego antigo e do s\u00e1nscrito (unha fase que segue directamente ao indoeuropeo, de feito), modificaci\u00f3n que quedou efectiva todo ao longo da s\u00faa historia. Est\u00fadase na fon\u00e9tica hist\u00f3rica destas d\u00faas linguas. Malia ser co\u00f1ecida e correctamente explicada polos gram\u00e1ticos indios, leva o nome do seu \u00abdescubridor\u00bb occidental, Hermann Grassmann.\nFuncionamento.\nEsta lei explica que cando nunha mesma palabra se atopa unha secuencia de d\u00faas consoantes aspiradas (\u03c6 /p\u02b0/, \u03c7 /k\u02b0/, \u03b8 /t\u02b0/ e o esp\u00edrito \u00e1spero /h/ pola parte grega, todas as consoantes transcritas cun \"h\" subsecuente pola parte do s\u00e1nscrito, como \"th\", \"bh\" etc), a primeira disim\u00edlase en non aspirada: a primeira consoante \u00e9 substitu\u00edda polo seu equivalente simple (\u03c0 /p/, \u03ba /k/, \u03c4 /t/ ou o esp\u00edrito suave pola parte do grego, a consoante sen o seu \"h\" subsecuente pola do s\u00e1nscrito, como \"t\", \"b\" etc).\nEsta lei interv\u00e9n en moitos estadios:\nExemplos.\nCasos regulares at\u00f3panse a mi\u00fado nas formas verbais con reduplicaci\u00f3n, onde a consoante inicial da ra\u00edz se repite:\nA etimolox\u00eda indoeuropea \u00e9 \"*d\u02b0i-d\u02b0eh1-mi\" (sobre a noci\u00f3n de \"presente con reduplicaci\u00f3n\", consultar Conxugaci\u00f3ns do grego antigo e Conxugaci\u00f3ns do s\u00e1nscrito). Este mecanismo \u00e9 aqu\u00ed prehist\u00f3rico, de forma que chega con reter que unha consoante aspirada inicial de radical se reduplica sempre como consoante simple, sen co\u00f1ecer as raz\u00f3ns deste proceso: este non comporta en efecto irregularidades nos paradigmas da lingua e permite constru\u00edr un sistema flexivo estable, pois todas as reduplicaci\u00f3ns en oclusiva se fan sempre como oclusivas non aspiradas.\nCreaci\u00f3n de irregularidades nos paradigmas.\nAs ra\u00edces con dobre aspiraci\u00f3n (como \"*b\u02b0eud\u02b0-\" \u00abespertar, estar esperto\u00bb, grego \u03c0\u03c5\u03bd\u03b8\u03ac\u03bd\u03bf\u03bc\u03b1\u03b9 \"pynt\u02b0\u00e1nomai\" e s\u00e1nscrito \"bodhati\") son as principais afectadas.\nEn grego.\nOs casos de sandhi de aspiradas son numerosos e permiten comprender irregularidades internas que fan alternar varias formas para un mesmo radical. Por exemplo, en grego antigo o verbo \u1f14\u03c7-\u03c9 \"\u00e9k\u02b0-\u014d\" \u00abter\u00bb fai o seu futuro en \u1f15\u03be\u03c9 \"h\u00e9x\u014d\", coa aparici\u00f3n \u00abirregular\u00bb dunha aspiraci\u00f3n inicial. Para comprender a s\u00faa orixe, c\u00f3mpre saber que a etimolox\u00eda grega \u00e9 \"*hek\u02b0-\", que prov\u00e9n do indoeuropeo *\"seg\u02b0-\" (con paso de \"*s\" inicial a /h/ e desonorizaci\u00f3n da aspirada sonora, dous procesos fon\u00e9ticos regulares en grego). O presente \u1f14\u03c7\u03c9 \"\u00e9k\u02b0\u014d\" expl\u00edcase, pois, por aplicaci\u00f3n da lei de Grassmann e remonta a \"*h\u00e9k\u02b0-\u014d\". O futuro prov\u00e9n de *\u1f15\u03c7-\u03c3\u03c9 \"*h\u00e9k\u02b0-s\u014d\". Pero, a secuencia \u03c7\u03c3 \"k\u02b0s\" pasa regularmente a \u03ba\u03c3, escrito \u03be \"x\", por desaspiraci\u00f3n da consoante. Nese instante, p\u00e1sase simplemente de \"*h\u00e9k\u02b0-s\u014d\" a \u1f15\u03be\u03c9 \"h\u00e9k-s\u014d\", sen disimilaci\u00f3n da primeira aspirada.\nAt\u00f3panse moitos casos similares nas linguas grega e s\u00e1nscrita, que dan orixe a pseudo-formas irregulares que fan dif\u00edcil a s\u00faa aprendizaxe se se ignora a s\u00faa orixe. Se en \u1f14\u03c7\u03c9 \"\u00e9k\u02b0\u014d\" ~ \u1f15\u03be\u03c9 \"h\u00e9ks\u014d\" a irregularidade \u00e9, graficamente, pouco visible (non afecta m\u00e1is ca \u00f3s esp\u00edritos), \u00e9 moito m\u00e1is flagrante na flexi\u00f3n de \u03b8\u03c1\u03af\u03be \"t\u02b0rix\" \u00abpelo\u00bb, cuxo radical amosa unha alternancia \u03b8\u03c1\u03b9\u03ba- \"t\u02b0rik-\" ~ \u03c4\u03c1\u03b9\u03c7- \"trik\u02b0-\", segundo que a consoante aspirada radical final estea seguida ou non dun /s/, que a desaspira e impide que act\u00fae a Lei de Grassmann:\nEn s\u00e1nscrito.\nEn s\u00e1nscrito, alg\u00fans feitos de lingua fan complexos os paradigmas nos que aparecen formas con disimilaci\u00f3n. Por exemplo, c\u00f3mpre saber que a consoante escrita tradicionalmente \"h\" e que nota [\u0266] pode provir de *\"d\u02b0\" ou \"*g\u02b0\" indoeuropeos en posici\u00f3n intervoc\u00e1lica. As alternancias v\u00f3lvense m\u00e1is \u00abirregulares\u00bb en raz\u00f3n desta neutralizaci\u00f3n. Por exemplo, a ra\u00edz \"dhugh\" \u00abmuxir\u00bb, que pasa a \"dugh\" por disimilaci\u00f3n de aspiradas, conv\u00e9rtese en:\nAo final, a ra\u00edz semella moi irregular.\nDificultade de interpretaci\u00f3n.\nA restituci\u00f3n dunha aspiaci\u00f3n inicial nas ra\u00edces con dobre aspiraci\u00f3n (tomemos por exemplo \"*t\u02b0rik\u02b0\") pode ser interpretada de d\u00faas formas:\nAs d\u00faas interpretaci\u00f3ns son plausibles. A primeira (cambio de aspiraci\u00f3n) explica m\u00e1is simplemente por que unha forma *\u03c4\u03c1\u03af\u03be \"*tr\u00edks\" grega non se atopa, o que implicar\u00eda, se se segue a segunda interpretaci\u00f3n, que a lei interveu antes da constituci\u00f3n dos paradigmas e quedou o suficientemente forte como para non ser varrida pola analox\u00eda. A segunda fai o sistema m\u00e1is regular e non fai intervir unha lei anexa de desprazamento da aspiraci\u00f3n (que existe con todo noutros casos en grego e en s\u00e1nscrito)."}
{"id": "17216", "revid": "98629", "url": "https://gl.wikipedia.org/wiki?curid=17216", "title": "ASCII", "text": "ASCII \u00e9 o acr\u00f3nimo de American Standard Code for Information Interchange (\"C\u00f3digo Est\u00e1ndar Americano para o Intercambio de Informaci\u00f3n\"). \u00c9 un conxunto de c\u00f3digos para o computador que serven para representar cifras, letras, puntuaci\u00f3n e outros caracteres. A definici\u00f3n dos valores ASCII para os caracteres xurdiu en 1961 e un dos seus inventores foi Robert W. Bemer.\nASCII \u00e9 unha estandarizaci\u00f3n, na industria da inform\u00e1tica, dos valores que se lle asignan con 8 bits a cada car\u00e1cter. Os caracteres son manipulados e almacenados na memoria, discos etc, baixo ese c\u00f3digo binario de 8 bits. ASCII \u00e9 unha extensi\u00f3n da t\u00e1boa de 7 bits orixinal, \"ASC\", que non conti\u00f1a os caracteres acentuados.\nA arte ASCII consiste na composici\u00f3n de imaxes empregando como elementos os caracteres dispo\u00f1ibles no teclado do computador.\nT\u00e1boa ASCII.\nCaracteres de Control.\nO c\u00f3digo ASCII reserva os primeiros 32 c\u00f3digos (numerados do 0 ao 31 xunto ao 127 en decimal) para caracteres de control: c\u00f3digos non pensados orixinalmente para representar informaci\u00f3n imprimible, sen\u00f3n para controlar dispositivos (coma impresoras) que empregan ASCII.\nCaracteres imprimibles.\nO c\u00f3digo 32, o car\u00e1cter espazo, designa ao espazo entre palabras, e produces normalmente pola barra espazadora dun teclado. Os c\u00f3digos do 33 ao 126 co\u00f1ecense coma caracteres imprimibles, e representan letras, d\u00edxitos, signos de puntuaci\u00f3n e varios s\u00edmbolos."}
{"id": "17217", "revid": "98629", "url": "https://gl.wikipedia.org/wiki?curid=17217", "title": "C\u00f3digo binario", "text": "O c\u00f3digo binario o/u sistema binario \u00e9 un sistema de numeraci\u00f3n posicional no que todas as cantidades se representan utilizando como base o n\u00famero dous, co que se disp\u00f3n de d\u00faas cifras: cero e mais un (0 e 1).\nOs computadores dixitais traballan internamente con dous niveis de voltaxe/carga, polo que o seu sistema de numeraci\u00f3n natural \u00e9 o sistema binario (aceso/ apagado). Con efecto, nun sistema simple coma este \u00e9 posible simplificar o c\u00e1lculo, co auxilio da l\u00f3xica booleana. En computaci\u00f3n, ch\u00e1maselle \"bit\" a un d\u00edxito binario (0 ou 1).\nAdemais, este sistema de numeraci\u00f3n permite a transmisi\u00f3n de datos cun risco nulo de interferencias, o que permitir\u00e1 outras aplicaci\u00f3ns como o futuro pero pr\u00f3ximo internet por enchufe.\nOperaci\u00f3ns con binarios.\nConversi\u00f3n binario a decimal.\nDado un n\u00famero N, binario, unha forma de convertelo en decimal \u00e9 aplicar o teorema xeral da numeraci\u00f3n posicional, e as\u00ed escribir cada n\u00famero que o comp\u00f3n (bit), multiplicado pola base do sistema (base = 2), elevado \u00e1 posici\u00f3n que ocupa. \nExemplo:\n1001(binario)\n1 \u00d7 23 + 0 \u00d7 22 + 0 \u00d7 21 + 1 \u00d7 20 = 9\nPolo tanto, \u00e9 9 en decimal.\nDecimal a binarios.\nDado un n\u00famero decimal, para convertelo en binario, basta dividilo sucesivamente por 2, anotando o resto da divisi\u00f3n enteira:\n12(decimal)\n12 / 2 = 6 + 0\n6 / 2 = 3 + 0\n3 / 2 = 1 + 1\n1 / 2 = 0 + 1\nObserve que \u00e9 s\u00f3 ler os n\u00fameros de baixo para riba, ou sexa 1100 \u00e9 12 en binario\nSuma de n\u00fameros binarios.\nRecordando as seguintes sumas b\u00e1sicas:\nAs\u00ed, ao se somar 100110101 con 11010101, tense:\n 100110101\n + 11010101\n 1000001010\nOp\u00e9rase como en decimal: comezase a sumar desde a esquerda, no exemplo, 1+1=10, ent\u00f3n escr\u00edbese 0 e \"levase\" 1. Somase este 1 \u00e1 columna seguinte: 1+0+0=1, e s\u00e9guese ata terminar todas as columnas (exactamente como en decimal).\nResta de n\u00fameros binarios.\nNo sistema numeral orixinal, faise exactamente igual que en decimal:\n 100110101\n - 11010101\n 1100000\nNas computadores, faise un m\u00e9todo especial de suma por complemento a dous.\nProduto de n\u00fameros binarios.\nO produto de n\u00fameros binarios \u00e9 especialmente simple, xa que o 0 multiplicado por calquera cousa resulta 0, e o 1 \u00e9 o elemento neutro do produto.\nPor exemplo, a multiplicaci\u00f3n de 10110 por 1001:\n 10110\n \u00d7 1001\n 10110\n 00000\n 00000\n 10110\n 11000110\nDivisi\u00f3n de n\u00fameros binarios.\nEsta \u00e9 unha operaci\u00f3n un tanto complexa en binario, cuxo desenvolvemento non imos tratar.\n ejm : 21/2\n 01 10/2 21 = 10101 \n 0 5/2 '\u00ba 2\n 1 2/2\n 0 1"}
{"id": "17218", "revid": "98629", "url": "https://gl.wikipedia.org/wiki?curid=17218", "title": "C\u00f3digo hexadecimal", "text": "O c\u00f3digo hexadecimal ou sistema hexadecimal \u00e9 un sistema de numeraci\u00f3n posicional que representa os n\u00fameros en base 16 \u2014polo tanto empregando 16 s\u00edmbolos\u2014.\nEst\u00e1 vinculado \u00e1 inform\u00e1tica, xa que os computadores adoitan utilizar o byte ou octeto como unidade b\u00e1sica da memoria; e, debido a que un byte acada formula_1 valores pos\u00edbeis, e que isto pode representarse como formula_2, que, segundo o teorema xeral da numeraci\u00f3n posicional, equivale ao n\u00famero en base 16 formula_3, dous d\u00edxitos hexadecimais corresponden exactamente \u2014permiten representar a mesma li\u00f1a de enteiros\u2014 a un byte.\nIsto faino moi \u00fatil para a visualizaci\u00f3n de descargas de memoria xa que permite saber de xeito sinxelo o valor de cada byte da memoria.\nDebido ao sistema de numeraci\u00f3n decimal xeralmente usado para a numeraci\u00f3n s\u00f3 disp\u00f3r de dez s\u00edmbolos, d\u00e9bese inclu\u00edr seis letras adicionais para completar o sistema. O conxunto de s\u00edmbolos fica, polo tanto, as\u00ed:\nN\u00f3tese que formula_5, formula_6 e as\u00ed sucesivamente.\nTam\u00e9n se usan variantes con letras min\u00fasculas no canto de mai\u00fasculas.\nExemplo.\nVexamos un exemplo num\u00e9rico para obter o valor dunha representaci\u00f3n hexadecimal:\n3E0,A (16) = 3\u00d7162 + E\u00d7161 + 0\u00d7160 + A\u00d716\u22121 = 3\u00d7256 + 14\u00d716 + 0\u00d71 + 10\u00d70,0625 = 992,625\nFracci\u00f3ns.\nAs fracci\u00f3ns, no seu desenvolvemento hexadecimal, non son exactas a menos que o denominador sexa potencia de 2 (xa que formula_7). Con todo, os per\u00edodos non adoitan ser moi complicados."}
{"id": "17219", "revid": "289", "url": "https://gl.wikipedia.org/wiki?curid=17219", "title": "Sistema binario (matem\u00e1tica)", "text": ""}
{"id": "17220", "revid": "289", "url": "https://gl.wikipedia.org/wiki?curid=17220", "title": "Sistema hexadecimal", "text": ""}
{"id": "17221", "revid": "289", "url": "https://gl.wikipedia.org/wiki?curid=17221", "title": "Computador", "text": ""}
{"id": "17222", "revid": "23204", "url": "https://gl.wikipedia.org/wiki?curid=17222", "title": "Sistema de numeraci\u00f3n", "text": "Un sistema de numeraci\u00f3n \u00e9 un conxunto de s\u00edmbolos e regras de xeraci\u00f3n que permiten expresar verbal e graficamente todos os n\u00fameros mediante unha cantidade limitada de palabras e signos.\nUn sistema de numeraci\u00f3n pode representarse como formula_1, onde:\nEstas regras son diferentes para cada sistema de numeraci\u00f3n considerado, mais unha regra com\u00fan a todos \u00e9 que para constru\u00edr n\u00fameros v\u00e1lidos nun sistema de numeraci\u00f3n determinado s\u00f3 se poden utilizar os s\u00edmbolos permitidos nese sistema (para indicar o sistema de numerac\u00edon utilizado eng\u00e1dese este como sub\u00edndice ao n\u00famero).\nUn sistema de numeraci\u00f3n pode ser visto como o \"contexto\" que permite ao numeral \"II\" ser interpretado como o numeral romano para \"dous\", o numeral binario para \"tres\" ou o numeral decimal para \"once\".\nDiferenciaci\u00f3n entre numeral e n\u00famero.\nUn numeral \u00e9 un s\u00edmbolo ou grupo de s\u00edmbolos que representa un n\u00famero. Os numerais diferen dos n\u00fameros do mesmo modo que as palabras diferen das cousas a que se referen. Os s\u00edmbolos \"11\", \"once\" e \"XI\" son numerais diferentes, representando todos o mesmo n\u00famero.\nPosicionais.\nSon aqueles no que cada s\u00edmbolo ten un valor diferente dependendo da posici\u00f3n na que se atopen.\nTeorema Fundamental da Numeraci\u00f3n.\nEste teorema estabelece o xeito xeral de constru\u00edr n\u00fameros nun sistema de numeraci\u00f3n posicional. Primeiro estabeleceremos unhas definici\u00f3ns b\u00e1sicas:\nA f\u00f3rmula xeral para constru\u00edr un n\u00famero (calquera n\u00famero) \"N\" nun sistema de numeraci\u00f3n posicional de base \"b\" \u00e9 a seguinte:\nformula_2\nformula_3\nO valor total do n\u00famero ser\u00e1 a suma de cada d\u00edxito multiplicado pola potencia da base correspondente \u00e1 posici\u00f3n que ocupa no n\u00famero.\nEsta representaci\u00f3n posibilita a realizaci\u00f3n de sinxelos algoritmos para a execuci\u00f3n de operaci\u00f3ns aritm\u00e9ticas.\nNon posicionais.\nSon aqueles no que o valor dun s\u00edmbolo non cambia de valor independentemente da posici\u00f3n na que se atope.\nExemplo:\nOs n\u00fameros romanos"}
{"id": "17223", "revid": "1131", "url": "https://gl.wikipedia.org/wiki?curid=17223", "title": "Forr\u00f3", "text": "O forr\u00f3 \u00e9 un x\u00e9nero musical e a s\u00faa danza, en ambos os dous casos con orixe na rexi\u00f3n nordeste do Brasil.\nHistoria.\nO forr\u00f3 \u00e9 especialmente popular nas cidades de Caruaru e Campina Grande, onde \u00e9 s\u00edmbolo da Festa de San Xo\u00e1n, e nas capitais Fortaleza, Natal e Recife onde se promoven grandes festas que duran a noite toda. Forr\u00f3 tam\u00e9n \u00e9 o nome dado a estas festas.\nRigorosamente, o forr\u00f3 \u00e9 un conxunto de estilos musicais relacionados, e non un \u00fanico. Entre varios ritmos diferentes que se identifican comunmente como forr\u00f3, dest\u00e1canse o bai\u00e3o, o c\u00f4co, o roj\u00e3o, a quadrilha, o xaxado, o arrasta-p\u00e9 e o xote.\nOrixe do nome.\nO termo \"forr\u00f3\", segundo o mestre potiguar C\u00e2mara Cascudo, not\u00e1bel estudoso das manifestaci\u00f3ns culturais populares, ven da reduci\u00f3n da palabra forrobod\u00f3, que significa \"al\u00e9n de arrastra-p\u00e9, farra, confusi\u00f3n, desorde\".\n\u00c9 frecuente asociar a orixe da palabra forr\u00f3 coa expresi\u00f3n inglesa \"for all\" (para todos), como un anglicismo. Para esa versi\u00f3n foi constru\u00edda unha enxe\u00f1osa historia: no inicio do s\u00e9culo XX, os enxe\u00f1eiros brit\u00e1nicos, instalados en Pernambuco para constru\u00edr a ferrov\u00eda \"Great Western\", promov\u00edan bailes abertos ao p\u00fablico, ou sexa \"for all\". As\u00ed, \"for all\" pasar\u00eda a ser, no vocabulario do pobo nordestino, \"forr\u00f3\" (a pronuncia m\u00e1is pr\u00f3xima). Outra versi\u00f3n da mesma historia substit\u00fae os ingleses polos norte-americanos e o Pernambuco do inicio do s\u00e9culo XX por Natal no per\u00edodo da segunda guerra mundial, cando unha base militar dos Estados Unidos foi instalada na cidade. A pesar de xocosa a versi\u00f3n, non hai sustentaci\u00f3n para a orixe anglicista do termo.\nA m\u00fasica.\nOs instrumentos tradicionais do forr\u00f3 son o tri\u00e1ngulo (instrumento musical), o acorde\u00f3n e a zabumba, acompa\u00f1ados \u00e1s veces dun pandeiro. A m\u00fasica \u00e9 practicamente sempre acompa\u00f1ada do canto polos m\u00fasicos.\nO tema das canci\u00f3ns \u00e9 o amor (paix\u00f3n, celos, lembranza dun amor...) e o ritmo \u00e9 vivo e alegre. Este x\u00e9nero prov\u00e9n dunha mestura do tambor ind\u00edxena precolombiano e do acorde\u00f3n dos colonos europeos.\nO baile.\nO forr\u00f3 \u00e9 a base dunha danza en parella (moi xunta), a\u00ednda que se pode bailar tam\u00e9n en ronda. O paso \u00e9 relativamente simple: dous pasos \u00e1 esquerda, dous pasos \u00e1 dereita. El imp\u00falsaa a ela e pode facela describir voltas entre as demais parellas. Os pasos poden ser salti\u00f1os.\nArtistas.\nExisten innumer\u00e1beis orquestras de forr\u00f3 por todo o Nordeste brasileiro e moitas agrupaci\u00f3ns improvisadas. Con frecuencia levan un nome baseado nun tipo de comida, como Mastruz con jeite e noda de Caju (\"noda\" \u00e9 o carozo); outras co\u00f1ecidas son Brucelosa e Baba de Mo\u00e7a.\nAlg\u00fans artistas que te\u00f1en divulgado os ritmos do forr\u00f3 para al\u00e9n das festas populares foron Luiz Gonzaga, Sivuca, Dominguinhos e Elba Ramalho."}
{"id": "17227", "revid": "5863", "url": "https://gl.wikipedia.org/wiki?curid=17227", "title": "TCP", "text": "O TCP (acr\u00f3nimo para o ingl\u00e9s Transmission Control Protocol) \u00e9 un dos protocolos baixo os cales asenta o n\u00facleo de Internet. A versatilidade e robustez deste protocolo f\u00edxoo adecuado para redes globais, xa que verifica se os datos se env\u00edan de forma correcta, na secuencia apropiada e sen erros, pola rede.\nO TCP \u00e9 un protocolo do nivel da capa de transporte (capa 4) do Modelo OSI e sobre el asentan a maior\u00eda das aplicaci\u00f3ns cibern\u00e9ticas, como o SH, FTP, HTTP, e polo tanto, a \"World Wide Web\".\nCaracter\u00edsticas t\u00e9cnicas.\nAs caracter\u00edsticas fundamentais do TCP son:\nDescrici\u00f3n do funcionamento.\nO protocolo TCP especifica tres fases durante unha conexi\u00f3n: estabelecemento da ligaz\u00f3n, transferencia e finalizaci\u00f3n da ligaz\u00f3n. O estabelecemento da ligaz\u00f3n faise en tres pasos, en tanto que a finalizaci\u00f3n se fai en catro. Durante o estabelecemento inicial\u00edzanse alg\u00fans par\u00e1metros, como o \"Sequence Number\" (n\u00famero de secuencia) para garantir a entrega ordenada e robustez durante a transferencia.\nEstabelecemento da ligaz\u00f3n.\nTipicamente, nunha ligaz\u00f3n TCP existe aquel designado de servidor (que abre un socket e espera pasivamente por ligaz\u00f3ns), nun extremo, e o cliente no outro. O cliente inicia a ligaz\u00f3n enviando un paquete TCP coa \"flag\" SYN activa e espera que o servidor acepte a ligaz\u00f3n enviando un paquete SYN+ACK. Se, durante un determinado espazo de tempo, ese paquete non for recibido ocorre un \"timeout\" e reenv\u00edase o paquete SYN. O estabelecemento da ligaz\u00f3n \u00e9 conclu\u00eddo por parte do cliente, confirmando a aceptaci\u00f3n do servidor, que responde cun paquete ACK.\nDurante estes intercambios, env\u00edanse n\u00fameros de secuencia iniciais (\"ISN\") entre os interlocutores que van servir para identificar os datos ao longo do fluxo, as\u00ed como de contador de bytes transmitidos durante a fase de transferencia de datos (sesi\u00f3n).\nNo final desta fase, o servidor inscribe o cliente como unha ligaz\u00f3n estabelecida nunha t\u00e1boa propia que cont\u00e9n un l\u00edmite de conexi\u00f3ns, o \"backlog\". No caso de que o \"backlog\" estea cheo, a ligaz\u00f3n rex\u00e9itase ignorando (silenciosamente) todos os subsecuentes paquetes SYN.\nTransferencia de datos (sesi\u00f3n).\nDurante a fase de transferencia o TCP est\u00e1 equipado con varios mecanismos que aseguran a fiabilidade e robustez: n\u00fameros de secuencia que garanten a entrega ordenada, c\u00f3digo detector de erros (\"checksum\") para detecci\u00f3n de fallos en segmentos espec\u00edficos, confirmaci\u00f3n de recepci\u00f3n e temporizadores que permiten o axuste e contorno de eventuais atrasos e perdas de segmentos.\nComo se pode observar, existen permanentemente un par de n\u00fameros de secuencia, de agora en diante referidos como \"n\u00famero de secuencia\" e \"n\u00famero de confirmaci\u00f3n\" (\"ACKnoledg\"). O emisor determina o seu propio n\u00famero de secuencia e o receptor confirma o segmento usando como n\u00famero ACK o n\u00famero de secuencia do emisor. Para manter a fiabilidade, o receptor confirma os segmentos indicando que recibiu un determinado n\u00famero de bytes contiguos. Unha das melloras introducidas no TCP foi a posibilidade de que o receptor poida confirmar a recepci\u00f3n de bloques f\u00f3ra da orde esperada. Esta caracter\u00edstica designase por \"selective ACK\", ou simplemente SACK.\nA reensamblaxe ordenada dos segmentos faise usando os n\u00fameros de secuencia, de 32 bit, que reinician a cero cando superan o valor m\u00e1ximo, 231-1, tomando o valor da diferenza. As\u00ed, a escolla do ISN t\u00f3rnase vital para a robustez deste protocolo.\nO campo \"checksum\" permite asegurar a integridade do segmento. Este campo expr\u00e9sase en complemento para un consistindo na suma dos valores (en \"complemento para un\") da trama. A escolla da operaci\u00f3n de suma en complemento para un d\u00e9bese ao feito de que esta pode calcularse da mesma forma para m\u00faltiplos dese lonxitude - 16 bit, 32 bit, 64 bit etc - e o resultado, encapsulado, ser\u00e1 o mesmo. A verificaci\u00f3n deste campo por parte do receptor faise coa recomputaci\u00f3n da suma en complemento para un que dar\u00e1 -0 caso o paquete te\u00f1a sido recibido intacto.\nEsta t\u00e9cnica (\"checksum\"), a\u00ednda que moi inferior a outros m\u00e9todos detectores, como o CRC, \u00e9 parcialmente compensada coa aplicaci\u00f3n do CRC ou outras probas de integridade mellores ao nivel da capa 2, logo abaixo do TCP, como no caso do PPP e Ethernet. Con todo, isto non fai este campo redundante: en efecto, estudos de tr\u00e1fico revelan que a introduci\u00f3n de erro \u00e9 bastante frecuente entre \"hops\" protexidos por CRC e que este campo detecta a maior\u00eda deses erros.\nAs confirmaci\u00f3ns de recepci\u00f3n (ACK) serven tam\u00e9n ao emisor para determinar as condici\u00f3ns da rede. Dotados de temporizadores, tanto os emisores como os receptores poden alterar o fluxo dos datos, todear eventuais problemas de conxesti\u00f3n e, nalg\u00fans casos, previr a conxesti\u00f3n da rede. O protocolo est\u00e1 dotado de mecanismos para obter un aproveitamento m\u00e1ximo da rede sen a conxestionar \u2014 o env\u00edo de tramas por un emisor m\u00e1is r\u00e1pido que calquera dos intermediarios (\"hops\") ou mesmo do receptor pode inutilizar a rede. Son exemplos a fiestra deslizante, o algoritmo de inicio-lento\nAdecuaci\u00f3n de par\u00e1metros.\nO cabezallo TCP pos\u00fae un par\u00e1metro que permite indicar o espazo libre actual do receptor (emisor cando env\u00eda a indicaci\u00f3n): a \"fiestra\" (ou \"window\"). As\u00ed, o emisor sabe que s\u00f3 poder\u00e1 ter en tr\u00e1nsito aquela cantidade de informaci\u00f3n ata esperar pola confirmaci\u00f3n (ACK) dun dos paquetes, que \u00e1 s\u00faa vez traer\u00e1, con certeza, unha actualizaci\u00f3n da \"fiestra\". Curiosamente, TCP no Windows foi concibida para se autoaxustar na maior\u00eda dos ambientes e, nas versi\u00f3ns actuais, o valor patr\u00f3n \u00e9 superior en comparaci\u00f3n con versi\u00f3ns m\u00e1is antigas.\nPor\u00e9n, debido ao tama\u00f1o do campo, que non pode ser expandido, os l\u00edmites \"aparentes\" da fiestra var\u00edan entre 2 e 65535, o que \u00e9 bastante pouco en redes de alto d\u00e9bito e hardware de alto rendemento. Para superar esa limitaci\u00f3n \u00fasase unha \"opci\u00f3n\" especial que permite obter m\u00faltiplos do valor da fiestra, chamado \"escala da fiestra\", ou \"TCP window scale\"; este valor indica cantas veces o valor da fiestra, de 16 bit, debe operarse por movemento de bits (para a esquerda) para obter os m\u00faltiplos, podendo variar entre 0 e 14. As\u00ed, t\u00f3rnase pos\u00edbel obter fiestras de 1 xigabyte. O par\u00e1metro de escala def\u00ednese unicamente durante o estabelecemento da ligaz\u00f3n.\nTermo da ligaz\u00f3n.\nA fase de finalizaci\u00f3n da sesi\u00f3n TCP \u00e9 un proceso de catro fases, no que cada interlocutor responsabil\u00edzase da finalizaci\u00f3n do seu lado da ligaz\u00f3n. Cando un deles pretende finalizar a sesi\u00f3n, env\u00eda un paquete coa \"flag\" FIN activa, e espera recibir unha resposta ACK. \u00c1 s\u00faa vez, o outro interlocutor proceder\u00e1 da mesma forma, enviando un FIN que deber\u00e1 ser respondido cun ACK.\nPode ocorrer, no entanto, que un dos lados non concl\u00faa a sesi\u00f3n. Ch\u00e1mase a este tipo de evento conexi\u00f3n \"semi-aberta\". O lado que non conclu\u00edu a sesi\u00f3n poder\u00e1 continuar enviando informaci\u00f3n pola conexi\u00f3n, mais o outro lado non.\nPortos ou servizos.\nO TCP introduce o concepto de \"porto\" tipicamente asociado a un servizo (capa aplicaci\u00f3n)/ligaz\u00f3n espec\u00edfica. As\u00ed, cada un dos intervenientes na conexi\u00f3n disp\u00f3n dun porto asociado (un valor de 16 bit) que dificilmente ser\u00e1 o mesmo do interlocutor. Alg\u00fans servizos (que fan uso de protocolos espec\u00edficos) son tipicamente acces\u00edbeis en portos fixos, co\u00f1ecidos como portos ben co\u00f1ecidos, que son aqueles numerados do 1 ao 1023. Al\u00e9n destes, existen a\u00ednda d\u00faas gamas de portos, \"rexistrados\" e \"privados\" ou din\u00e1micos. Os \"portos ben co\u00f1ecidos\" son atribu\u00eddos pola Internet Assigned Numbers Authority (IANA) e son tipicamente utilizados por procesos con dereitos de sistema ou superusuario. Nestes portos at\u00f3panse en escoita pasiva os servizos triviais, como HTTP, SH, FTP etc. Todos os protocolos da suite IP se atopan rexistrados dentro desta gama.\nA gama de portos privados segue regras de atribuci\u00f3n espec\u00edficas do sistema operativo e serve para abrir ligaz\u00f3ns a outras m\u00e1quinas, como \"navegar na rede\", por exemplo.\nUtilizaci\u00f3n do IP para entrega de datos.\nO TCP, como o UDP, usa o protocolo IP para a entrega dos datagramas \u00e1 rede, e os puntos de acceso \u00e1 aplicaci\u00f3n identif\u00edcanse por portas accedidas por \"multiplexing\", tal como acontece co UDP, o que permite m\u00faltiplas ligaz\u00f3ns en cada host. As portas poden asociarse cunha aplicaci\u00f3n (Proceso).\nO IP trata o paquete TCP como datos e non interpreta ning\u00fan contido da mensaxe do TCP, sendo que os dados TCP viaxan pola rede en datagramas IP. Os routers que interligan as redes s\u00f3 verifican o cabezallo IP, cando fan o env\u00edo dos datagramas. O TCP no destino interpreta as mensaxe do protocolo TCP."}
{"id": "17230", "revid": "85894", "url": "https://gl.wikipedia.org/wiki?curid=17230", "title": "Nova Orle\u00e1ns", "text": "Nova Orle\u00e1ns (en ingl\u00e9s \"New Orleans\"; en franc\u00e9s \"La Nouvelle-Orl\u00e9ans\") \u00e9 a cidade m\u00e1is grande do estado de Luisiana, Estados Unidos de Am\u00e9rica. Est\u00e1 situada ao sueste deste estado no r\u00edo Mississippi, xusto ao sur do Lago Pontchartrain. A poboaci\u00f3n da cidade era de 391.006 en 2017, 1.337.726 na \"Gran Nova Orle\u00e1ns\". O nome abr\u00e9viase \u00e1s veces como \"NOLA\".\nNova Orle\u00e1ns \u00e9 unha cidade do Sur co\u00f1ecida polo seu patrimonio multicultural, en particular franc\u00e9s, espa\u00f1ol e africano, pola s\u00faa m\u00fasica e pola s\u00faa coci\u00f1a. \u00c9 un destino tur\u00edstico moi co\u00f1ecido grazas aos seus numerosos festivais e celebraci\u00f3ns, entre os que destacan o Mardi Gras, o Festival de Jazz e o torneo de rubgy americano Sugar Bowl.\nA cidade foi fundada en 1718 e desempe\u00f1ou un papel relevante na historia dos Estados Unidos. Leva o nome na honra de Filipe II, Duque de Orle\u00e1ns, rexente de Francia no momento da fundaci\u00f3n da cidade. O nome alude \u00e1 cidade de Orle\u00e1ns, en Francia.\nNova Orle\u00e1ns \u00e9 unha cidade portuaria importante debido \u00e1 s\u00faa localizaci\u00f3n preto do Golfo de M\u00e9xico e no r\u00edo Mississippi, o que fai dela un centro de tr\u00e1nsito de mercador\u00edas desde e cara Latinoam\u00e9rica. A industria petroleira \u00e9 tam\u00e9n de grande importancia para a s\u00faa econom\u00eda, xa que no Golfo hai instaladas numerosas plataformas de extracci\u00f3n. O Porto do Sur de Luisiana (que incl\u00fae o porto de Nova Orle\u00e1ns e se estende pola \u00e1rea metropolitana) \u00e9 o cuarto do mundo en tonelaxe.\nHistoria.\nEra colonial.\nNova Orle\u00e1ns foi fundada en 1718 polos franceses como La Nouvelle-Orl\u00e9ans baixo a direcci\u00f3n de Jean-Baptiste Le Moyne de Bienville. O sitio escolleuse debido a ser un dous poucos lugares con algo de elevaci\u00f3n por riba das marxes do curso final do r\u00edo Mississippi, moi propensas \u00e1s inundaci\u00f3ns e porque estaba pr\u00f3ximo a unha rota comercial india entre o Mississippi e o Lago Pontchartrain a trav\u00e9s de Bayou St. John (que os nativos chamaban Bayou Choupique). Nas proximidades (no que agora \u00e9 o centro de Nova Orle\u00e1ns) xa se asentara unha d\u00e9cada antes unha comunidade de tramperos franceses. Nouvelle-Orl\u00e9ans converteuse na capital da Luisiana francesa en 1722, substitu\u00edndo a Biloxi.\nEn 1763, o colonia foi cedida aos espa\u00f1ois. Alg\u00fans colonos franceses nunca se sentiron c\u00f3modos co dominio espa\u00f1ol e solicitaron repetidas veces a volta ao control franc\u00e9s.\nO Grande Incendio de 1788 destru\u00edu moitas das estruturas existentes na cidade. Como resultado deste incendio, e doutro posterior en 1795, boa parte da arquitectura do s\u00e9culo XVIII que a\u00ednda pervive foi constru\u00edda baixo o dominio espa\u00f1ol e garda as caracter\u00edsticas da arquitectura colonial espa\u00f1ola.\nEn 1795, Espa\u00f1a concedeulle aos Estados Unidos o \"Dereito de Dep\u00f3sito\" en Nova Orle\u00e1ns, que lles permit\u00eda usar as instalaci\u00f3ns do porto da cidade. O Territorio de Luisiana (que abarcaba porci\u00f3ns de m\u00e1is dunha ducia de estados actuais) volveu ao control franc\u00e9s en 1801 coa conquista napole\u00f3nica de Espa\u00f1a, pero en 1803 Napole\u00f3n vendeullo aos Estados Unidos. Na altura, a cidade de Nova Orle\u00e1ns contaba cuns 10.000 habitantes.\nS\u00e9culo XIX.\nDesde os comezos, Nova Orle\u00e1ns destacou pola s\u00faa poboaci\u00f3n pol\u00edglota e cosmopolita e pola mestura de culturas. A cidade medrou rapidamente, con chegadas de norteamericanos, franceses e crioulos franceses, moitos dos que escapaban da revoluci\u00f3n en Hait\u00ed. Durante a Guerra de 1812, o Reino Unido enviou unha forza para tentar conquistar a cidade mais foi vencida polas forzas dirixidas por Andrew Jackson, a alg\u00fans quil\u00f3metros r\u00edo abaixo da cidade de Chalmette o 8 de xaneiro de 1815, no que se co\u00f1eceu como Batalla de Nova Orle\u00e1ns.\nA poboaci\u00f3n da cidade dobrouse na d\u00e9cada dos 30 e en 1840 chegaba aos 102.000, co que era a cuarta m\u00e1is grande dos Estados Unidos, a maior fora da Costa Leste e a segunda maior do Sur, despois de Boltimore . Por\u00e9n, o crecemento veuse freado en ocasi\u00f3ns por epidemias de febre amarela, como a de 1853, que matou a case 10.000 persoas.\nNova Orle\u00e1ns foi a capital do estado de Luisiana at\u00e9 1849 e despois entre 1865 e 1880. Como porto principal ti\u00f1a un papel relevante no comercio de escravos, \u00e1 vez que albergaba a maior comunidade de negros de Norteam\u00e9rica. No inicio da Guerra Civil Americana foi capturada pola Uni\u00f3n sen batalla, o que evitou a destruci\u00f3n que sufriron moitas outras cidades do Sur. Ret\u00e9n un aroma hist\u00f3rico coa riqueza das construci\u00f3ns decimon\u00f3nicas moi por fora dos primeiros l\u00edmites urbanos coloniais do Barrio Franc\u00e9s. En 1844 foi a sede da Feira Mundial, denominada o Centenario Mundial do Algod\u00f3n. Unha atracci\u00f3n importante de finais do s\u00e9culo XIX e principios do XX era o famoso barrio de prostituci\u00f3n chamado Storyville.\nS\u00e9culo XX.\nDado que a maior parte da cidade se sitaba por baixo do nivel do mar entre o r\u00edo e o lago, Nova Orle\u00e1ns estaba rodeada de diques. At\u00e9 comezos do s\u00e9culo XX, a construci\u00f3n limit\u00e1base aos terreos un pouco m\u00e1is altos ao longo dos diques naturiais do r\u00edo e os bayous dado que a maior\u00eda do territorio restante era pantanoso e estaba submetido a inundaci\u00f3ns frecuentes. Por esta raz\u00f3n, durante o s\u00e9culo XIX a cidade ti\u00f1a a forma dun crescente ao longo dunha curva do Mississippi, de onde lle ven o nome de \"Cidade Crescente\". Na primeira d\u00e9cada do s\u00e9culo XX, o enxe\u00f1eiro e inventor A. Baldwin Wood levou a cabo un plano moi ambicioso para desecar a cidade, que inclu\u00eda enormes bombas dese\u00f1adas por el, algunhas das cales a\u00ednda est\u00e1n en uso. Por\u00e9n, o bombeo de auga subterr\u00e1nea provocou o seu afundimento, o que aumentou o risco de inundaci\u00f3n.\nNa d\u00e9cada dos 20, modernizouse a imaxe da cidade eliminando os balc\u00f3ns de ferro forxado de Canal Street, o seu centro comercial. Na d\u00e9cada dos 60 outra modernizaci\u00f3n substitu\u00edu os tranv\u00edas por buses. Nos anos 90 lamentaronse estas decisi\u00f3ns e volveuse a constru\u00edr a li\u00f1a de tranv\u00edas, rematada en 2004.\nAs \u00e1reas residencias medraron moito na segunda metade do s\u00e9culo XX. A maior hoxe en d\u00eda \u00e9 Metairie, que limita con Nova Orle\u00e1ns polo oeste.\nNova Orle\u00e1ns \u00e9 unha das cidades m\u00e1is visitadas dos Estados Unidos, e o turismo converteuse nunha das compo\u00f1entes fundamentais da econom\u00eda local nas \u00faltimas d\u00e9cadas do s\u00e9culo XX. Moitas zonas do Barrio Franc\u00e9s e do Distrito de Negocios Central, que hab\u00eda tempo que estaban orientadas a usos residencias e comerciais locais, mudaron cara a industria tur\u00edstica nacional e internacional.\nUn s\u00e9culo ap\u00f3s a Exhibici\u00f3n do Centenario do Algod\u00f3n, Nova Orle\u00e1ns albergou outra Feira Mundial, a Exposici\u00f3n Mundial de Luisiana de 1984.\nO furac\u00e1n Katrina.\nA cidade sufriu os efectos dun furac\u00e1n de categor\u00eda 4 o 29 de agosto de 2005, o Katrina, que chegou a terra en Florida. O concello ordenou unha evacuaci\u00f3n total da cidade, a primeira na s\u00faa historia. O ollo do furac\u00e1n pasou a 15 quil\u00f3metros, pero Nova Orle\u00e1ns veuse moi afectada e despois alg\u00fans diques racharon e a cidade foi inundada nun 80%. Os servizos de emerxencia fallaron e miles de persoas (a\u00ednda non hai c\u00e1lculos precisos) pereceron.\nXeograf\u00eda.\nNova Orle\u00e1ns est\u00e1 nas marxes do r\u00edo Mississippi, a 160 quil\u00f3metros do Golfo de M\u00e9xico a 30.07\u00b0N, 89.93\u00b00.\nA cidade ten unha superficie total de 907\u00a0km&amp;sup2, da que 467\u00a0km&amp;sup2 son terra e 439.4\u00a0km&amp;sup2 auga. A \u00e1rea total \u00e9 48,45% auga.\nNova Orle\u00e1ns \u00e9 unha cidade \u00fanica porque algunhas zonas da cidade est\u00e1n situadas entre 0,3 e 6 metros baixo o nivel da auga e a auga de choiva debe ser bombeada no momento de caer para evitar as inundaci\u00f3ns. Ademais das zonas urbanas da cidade, Nova Orle\u00e1ns incl\u00fae zonas pantanosas sen constru\u00edr, especialmente ao leste. A cidade \u00e9 propensa a inundaci\u00f3ns. Se chove m\u00e1is de 25mm, o cal \u00e9 frecuente, hai algunha zona que se inunda. Debido a isto, case todos os cemiterios de nova Orle\u00e1ns utilizan criptas situadas sobre o chan en vez de enterramentos.\nClima.\nNova Orle\u00e1ns ten un clima subtropical con invernos suaves e ver\u00e1ns quentes e h\u00famidos. En xaneiro a temperatura var\u00eda entre 6\u00a0\u00b0C e 17\u00a0\u00b0C e en xullo entre 23\u00a0\u00b0C e 33\u00a0\u00b0C. A precipitaci\u00f3n anual \u00e9 de 1.520\u00a0mm. \u00c9 vulner\u00e1bel a furac\u00e1ns entre xu\u00f1o e novembro. Neva raras veces, as d\u00faas \u00faltimas en 2004 e 1954.\nDemograf\u00eda.\nNo censo do ano 2010 a poboaci\u00f3n da cidade era de 343.829, cifra que non incl\u00fae os barrios residenciais e outras zonas veici\u00f1as, coas que atinxir\u00eda os 1,3 mill\u00f3ns. A densidade de poboaci\u00f3n \u00e9 de 1.036/km&amp;sup2.\nA poboaci\u00f3n \u00e9 branca no 33%, 60,02% afroamericana, 2,26% asi\u00e1tica (1,17% vietnamita, 0,3% da India e a China, 0,1% filipina e 0,1% coreana) e 5,3% hispana ou latina.\nOs ingresos medios por familia son de 32,338 d\u00f3lares. O 27,9% da poboaci\u00f3n vive por debaixo do limiar de pobreza.\nGoberno.\nO concello consiste nun consello de cinco alcaldes de distrito m\u00e1is outros dous. A actual alcaldesa, LaToya Cantrell (Partido Dem\u00f3crata), foi elixida en novembro de 2017, asumindo o cargo o 17 de maio de 2018.\nEconom\u00eda.\nNova Orle\u00e1ns \u00e9 un centro industrial e de distribuci\u00f3n e un porto principal dos Estados Unidos. Como Houston, en Texas, est\u00e1 situada no Golfo de M\u00e9xico e ten numerosas plataformas petrol\u00edferas no mar. Moitas compa\u00f1\u00edas petroleiras te\u00f1en unha sede rexional na cidade. A NASA, Lockheed-Martin, IBM e BellSouth tam\u00e9n te\u00f1en instalaci\u00f3ns nela.\nTurismo.\nAs celebraci\u00f3ns do Carnaval, centradas no Barrio Franc\u00e9s, atraen multitudes. Mardi Gras \u00e9 unha tradici\u00f3n que se remonta a moitos anos. Durante eses momentos, Bourbon Streen peonal\u00edzase. A copa de rubgy americano Sugar Bowl cel\u00e9brase a comezos de xaneiro. Son famosos tam\u00e9n o Festival de Jazz e a Decadencia do Sur, unha das celebraci\u00f3ns gay/lesbiana m\u00e1is grandes do mundo, que se celebra o 1 de maio.\nOs turistas visitan o Barrio Franc\u00e9s (que data da \u00e9poca francesa e espa\u00f1ola), Bourbon Street, Canal Street e a Avenida Esplanade, as\u00ed como a Jackson Square, a catedral de San Lu\u00eds, o Mercado Franc\u00e9s (inclu\u00eddo o Caf\u00e9 du Monde). Hai barcos de vapor no Mississippi. Outros lugares visitados incl\u00faen:\nCultura.\nNova Orle\u00e1ns \u00e9 famosa pola s\u00faa cultura crioula e pola pervivencia do vod\u00fa entre alg\u00fans dos seus residentes, as\u00ed como pola m\u00fasica, a comida, a arquitectura e o seu esp\u00edrito festeiro.\nOs alcumes da cidade son A Cidade Crescente, o Gran Tranquilo e a Cidade que a Preocupaci\u00f3n Esqueceu. O lema semi-oficial \u00e9 \"Laissez les bons temps rouler\" (\"Que corran os bos tempos\", en franc\u00e9s).\nNova Orle\u00e1ns creou a s\u00faa propia versi\u00f3n da tradici\u00f3n dos funerais militares con banda de metais. Os funerais tradicionais con m\u00fasica utilizan composici\u00f3ns tristes (funerarias e himnos) de cami\u00f1o ao cemiterio e alegres (jazz) \u00e1 volta. A\u00ednda se celebran cando morre un m\u00fasico, un membro dun club, \"krewe\" ou sociedade de axuda ou un dignatario. At\u00e9 finais do s\u00e9culo XX a maior\u00eda cham\u00e1banse \"funerais con m\u00fasica\" pero os turistas impuxeron o nome de \"funerais de jazz\", que algunhas bandas m\u00e1is recentes adoptaron, exclu\u00edndo ao tempo as composici\u00f3ns tristes.\nNova Orle\u00e1ns foi sempre un centro importante para a m\u00fasica debido \u00e1 interrelaci\u00f3n das culturas europea, latinoamericana e nativa. Aqu\u00ed naceu o jazz coas bandas de metal. D\u00e9cadas m\u00e1is tarde veu nacer un tipo especial de rhythm and blues que contribu\u00edu notabelmente ao nacemento do rock and roll. Ademais, no campo cult\u00edvanse a m\u00fasica cajun, zydeco e os blues do Delta.\nA cidade \u00e9 tam\u00e9n renomeada pola comida. As especialidades incl\u00faen \"beignets\", masas cadradas fritas que se co\u00f1ecen tam\u00e9n como donuts franceses e que se serven con caf\u00e9 e chicoria con leite; \"Po'boy; ostras do Golfo, \"jambalaya\", \"gumbo\" etc."}
{"id": "17231", "revid": "98629", "url": "https://gl.wikipedia.org/wiki?curid=17231", "title": "UDP", "text": "O UDP \u00e9 un acr\u00f3nimo do termo ingl\u00e9s \"User Datagram Protocol\" que significa protocolo de datagramas de usuario. O UDP fai a entrega de mensaxes independentes, designadas como datagramas, entre aplicaci\u00f3ns ou procesos, en sistemas host. A entrega non \u00e9 confi\u00e1bel, porque os datagramas poden ser entregados f\u00f3ra de orde ou ata perdidos. A integridade dos datos pode ser xestionada por un \"checksum\" (un campo na cabeceira de reco\u00f1ecemento por suma).\nO UDP d\u00e1lle \u00e1s aplicaci\u00f3ns un acceso directo ao servizo de entrega de datagramas, como o servizo de entrega que o IP d\u00e1. O UDP \u00e9 pouco confi\u00e1bel, sendo un protocolo non orientado para conexi\u00f3n. O \"pouco confi\u00e1bel\" significa que non hai t\u00e9cnicas no protocolo para confirmar que os datos chegaron ao destino correctamente. O UDP usa n\u00famero de porto de orixe e de destino de 16 bits na word 1 da cabeceira da mensaxe.\nOs puntos de acceso do UDP son xeralmente designados como \"Portos de protocolo\" ou \"portos\" ou ata \"portas\", en que cada unidade de transmisi\u00f3n de datos UDP identifica o enderezo IP e o n\u00famero de porto do destino e da fonte da mensaxe, os n\u00fameros poden ser diferentes en ambos os casos.\nCabeceira UDP.\nA cabeceira UDP \u00e9 extremadamente simple, contendo apenas os n\u00fameros de porta, lonxitude da mensaxe e o checksum. A cabeceira dos datagramas UDP col\u00f3case a seguir \u00e1 cabeceira IP.\nRFC0768-UDP (User Datagram Protocol): \nSelecci\u00f3n do n\u00famero de portas no UDP.\nOs computadores que pretenden estabelecer unha comunicaci\u00f3n deben definir un n\u00famero de porto. O (proceso) servidor e agarda pola chegada de mensaxes, datagramas, o cliente selecciona un porto local, para a recepci\u00f3n de datagramas e env\u00eda datagramas ao porto seleccionado do proceso servidor. Moitos servizos co\u00f1ecidos usan n\u00fameros de portos reservados, por exemplo: 161 para o Protocolo SNMP.\nVantaxes do uso do UDP.\nAlta velocidade de procesamento. Neste caso, o UDP \u00e9 a escolla acertada como protocolo da capa de transporte. As aplicaci\u00f3ns que encaixan nun modelo cliente-servidor (pregunta-resposta) tam\u00e9n son fortes candidatas a usar UDP. A resposta pode usarse como reco\u00f1ecemento positivo para a pregunta. Se unha resposta non chega nun per\u00edodo de tempo estipulado, a aplicaci\u00f3n env\u00eda outra pregunta. Outras aplicaci\u00f3ns usan as s\u00faas t\u00e9cnicas para entregas confi\u00e1beis de dados que non necesitan do servizo dos protocolos da capa de transporte. Estes implem\u00e9ntanse en procesos.\nUDP fiable.\nExisten varios protocolos para facer fiable o UDP, chamados RUDP (Reliable UDP), a\u00ednda que non hai un est\u00e1ndar pois cada un ten as s\u00faas vantaxes, dependendo dos requisitos."}
{"id": "17232", "revid": "5749", "url": "https://gl.wikipedia.org/wiki?curid=17232", "title": "User Datagram Protocol", "text": ""}
{"id": "17235", "revid": "56817", "url": "https://gl.wikipedia.org/wiki?curid=17235", "title": "SNMP", "text": "O protocolo SNMP (do ingl\u00e9s \"Simple Network Management Protocol\" - Protocolo de Xesti\u00f3n Simple de Rede) \u00e9 un protocolo de xesti\u00f3n t\u00edpica de redes TCP/IP, da capa de aplicaci\u00f3n que facilita o intercambio de informaci\u00f3n entre os dispositivos de rede. Est\u00e1 constru\u00eddo acima do UDP. O SNMP posibilita aos administradores de rede xestionar o desempe\u00f1o da rede, atopar e resolver problemas de rede, e planear o crecemento desta.\nO software de xesti\u00f3n de redes segue o modelo cliente-servidor convencional: unha aplicaci\u00f3n 'cliente' na m\u00e1quina do xestor e unha aplicaci\u00f3n 'servidora' no dispositivo de rede a analizar. Para evitar confusi\u00f3n con outras aplicaci\u00f3ns de rede, os sistema de xesti\u00f3n de rede evitan os termos 'cliente' e 'servidor'. En vez diso, usan \"xestor\" para a aplicaci\u00f3n cliente e \"axente\" para a aplicaci\u00f3n servidora que corre no dispositivo de rede.\nXesti\u00f3n de redes.\nO xestor de rede \u00e9 a entidade respons\u00e1bel do monitorizaci\u00f3n e control dos sistemas de hardware e software que compo\u00f1en a rede, e o seu traballo consiste en detectar e corrixir problemas que causen ineficiencia (ou imposibilidade) na comunicaci\u00f3n e eliminar as condici\u00f3ns que poder\u00e1n levar a que o problema volte a xurdir.\nA xesti\u00f3n dunha rede pode non ser simple dada a heteroxeneidade en termos de hardware e software, de compo\u00f1entes da rede, por veces incompat\u00edbeis. As fallas intermitentes, se non foren detectadas, poden afectar o desempe\u00f1o da rede. Un software de xesti\u00f3n de rede permite ao xestor monitorizar e controlar os compo\u00f1entes da s\u00faa rede.\nO SNMP e o ASN.1.\nO SNMP \u00e9 un protocolo padr\u00f3n usado para xesti\u00f3n de redes, que define os formatos dos pedidos que o \"xestor\" env\u00eda para o \"axente\" e os formatos das respostas que o \"axente\" retorna, as\u00ed como o significado exacto de cada pedido e resposta. Unha mensaxe SNMP codif\u00edcase cun padr\u00f3n especificado en ASN.1(do ingl\u00e9s: \"Abstract Syntax Notation.1\").\nO ASN.1 permite a transferencia eficiente de informaci\u00f3n, independizando a definici\u00f3n da informaci\u00f3n da linguaxe e hardware utilizados.\nComandos do SNMP.\nO SNMP non define un gran n\u00famero de comandos, no canto diso define d\u00faas operaci\u00f3ns b\u00e1sicas:\nO comando que especifica unha operaci\u00f3n de \"fetch\" ou \"store\" debe especificar o nome do obxecto, que \u00e9 \u00fanico.\nPodemos definir obxectos. No caso dun contador de erros de CRC e unha vez que o SNMP non incl\u00fae comandos espec\u00edficos para facer \"reset\" do contador, unha forma simple \u00e9 colocar cero no contador. Un xestor fai o \"fetch\" de valores para determinar o estado do dispositivo. As operaci\u00f3ns que controlan o dispositivo son definidas como efectos secundarios de \"store\" (colocar valores) en obxectos.\nEspecifica (na versi\u00f3n 1) catro unidades de dados do protocolo (\"PDU\"):\nNomes de obxectos e MIB.\nTodos os obxectos accedidos polo SNMP deben ser definidos e atribu\u00eddos un nome \u00fanico. Al\u00e9n diso, o \"xestor\" e o \"axente\" deben acordar os nomes e significados das operaci\u00f3ns \"fetch\" e \"store\". O conxunto de todos os obxectos SNMP \u00e9 colectivamente co\u00f1ecido como MIB (do ingl\u00e9s: \"Management Information Base\"). O est\u00e1ndar SNMP non define o MIB, mais apenas o formato e o tipo de codificaci\u00f3n das mensaxes. A especificaci\u00f3n das vari\u00e1beis MIB, as\u00ed como o significado das operaci\u00f3ns \"fetch\" e \"store\" en cada vari\u00e1bel, especif\u00edcanse por un standard propio.\nA definici\u00f3n dos obxectos do MIB faise co esquema de nomes do ASN.1, o cal atrib\u00fae a cada obxecto un prefixo longo que garante a unicidade do nome, a cada nome \u00e9 atribu\u00eddo un n\u00famero enteiro. O SNMP tampouco especifica un conxunto de vari\u00e1beis, e que a definici\u00f3n de obxectos \u00e9 independente do protocolo de comunicaci\u00f3n, permite criar novos conxuntos de vari\u00e1beis MIB, definidos como standards, para novos dispositivos ou novos protocolos. Por iso, cri\u00e1ronse moitos conxuntos de vari\u00e1beis MIB que corresponden a protocolos como UDP, IP, ARP, as\u00ed como vari\u00e1beis MIB para hardware de rede como Ethernet ou FDDI, ou para dispositivos tales como bridges, switches ou impresoras.\nSNMPv2 e SNMPv3.\nA versi\u00f3n 2 do SNMP \u00e9 unha evoluci\u00f3n do protocolo inicial. O SNMPv2 ofrece unha boa cantidade de melloras en relaci\u00f3n ao SNMPv1, inclu\u00edndo operaci\u00f3ns adicionais do protocolo, mellora na performance, seguranza, confidencialidade e comunicaci\u00f3ns xestor-paraxestor. A estandarizaci\u00f3n dunha nova versi\u00f3n do SNMP - o SNMPv3 a\u00ednda est\u00e1 en desenvolvemento, definido nos RFC 3411 -RFC 3418.\nNa pr\u00e1ctica, as implementaci\u00f3ns do SNMP ofrecen soporte para as m\u00faltiplas versi\u00f3ns (RFC 3584), tipicamente SNMPv1, SNMPv2c e SNMPv3."}
{"id": "17236", "revid": "1410", "url": "https://gl.wikipedia.org/wiki?curid=17236", "title": "IEEE 802.11", "text": "Protocolo est\u00e1ndar hoxe en redes \"wireless\" (sen f\u00edo) para ordenadores; traballa na banda de frecuencias de 2400 Mhz, non necesitando autorizaci\u00f3n especial para funcionamento (a mesma frecuencia dos tel\u00e9fonos sen f\u00edos dom\u00e9sticos). Tornouse est\u00e1ndar nos \u00faltimos anos traballando nas seguintes modalidades 802.11a, 802.11b e 802.11g que corresponden respectivamente a 54 Mbits, 11 Mbits e 54 Mbits de velocidade m\u00e1xima de transferencia. Moi usado nos chamados HOT SPOT, est\u00e1n hoxe en d\u00eda en todas partes, como universidades, aeroportos, hoteis, restaurantes, caf\u00e9s, supermercados, empresas, residencias etc.\n802.11a.\nChega a alcanzar velocidades de 54 Mbps dentro dos est\u00e1ndares IEEE e de 72 a 108 Mbps por fabricantes non est\u00e1ndar. Esta rede opera na frecuencia de 5\u00a0GHz e inicialmente soporta 64 utilizadores por Punto de Acceso (PA). As s\u00faas principais vantaxes son a velocidade, a gratuidade da frecuencia que \u00e9 usada e a ausencia de interferencias. A maior desvantaxe \u00e9 a incompatibidade cos est\u00e1ndares IEEE 802.11 b e g.\n802.11b.\nAlcanza unha velocidade de 11 Mbps estandarizada polo IEEE e unha velocidade de 22 Mbps ofrecida por alg\u00fans fabricantes non estandarizados. Opera dentro da frecuencia de 2.4\u00a0GHz. Inicialmente soporta 32 utilizadores por PA. Un punto negativo neste est\u00e1ndar \u00e9 a alta interferencia tanto na transmisi\u00f3n como na recepci\u00f3n de sinais, porque funciona a 2,4\u00a0GHz, o mesmo que os tel\u00e9fonos m\u00f3biles, fornos microondas e dispositivos Bluetooth. E o lado positivo \u00e9 o baixo prezo dos seus dispositivos, a gratuidade da banda e a dispo\u00f1ibilidade gratuita en todo mundo.\n802.11d.\nHabilita o hardware de 802.11 operar en varios pa\u00edses onde non pode operar hoxe por problemas de compatibilidade -por exemplo, o IEEE 802.11a non opera en Europa.\n802.11f.\nRecomenda pr\u00e1ctica de equipamentos de WLAN para os fabricantes de tal forma que os Acces Points (APs) poidan interoperar.\n802.11g.\nBas\u00e9ase na compatibilidade cos dispositivos 802.11b e ofrece unha velocidade de 54 Mbps. Funciona dentro da frecuencia de 2,4\u00a0GHz. Ten os mesmos inconvenientes do est\u00e1ndar 802.11b (incompatibilidades con dispositivos de diferentes fabricantes). As vantaxes tam\u00e9n son as mesmas do 802.11b (maior velocidade). Usa autenticaci\u00f3n WEP est\u00e1tica\n802.11h.\nSoporta medidas e xesti\u00f3n en sinais de 5 GHZ nas redes WLANs con est\u00e1ndar 802.11a.\n802.11i.\no IEEE ratificou o est\u00e1ndar IEEE 802.11i, que trae, de forma intr\u00ednseca, as primitivas de seguranza aos protocolos IEEE 802.11b, 802.11a e 802.11g de Wireless LAN (WLAN).\n802.11k.\nPosibilita un medio de aceso para Acces Points (APs) transmitir datos de xerenciamento.\n802.11n.\nFase final de homologaci\u00f3n.\nTen un ancho de banda de 104Mbps e opera na faixa de 2,4 Ghz e 5 Ghz\nPromete ser o est\u00e1ndar wireless para distribuci\u00f3n de media, pois ofrecer\u00e1, a trav\u00e9s de configuraci\u00f3ns MIMO, taxas m\u00e1is altas de transmisi\u00f3n (ata 500 Mbps), maior eficiencia na propagaci\u00f3n do sinal e ampla compatibilidade reversa cos demais protocolos. O 802.11n atende tanto as necesidades de transmisi\u00f3n sen fio para o est\u00e1ndar HDTV, como dun ambiente altamente compartillado, empresarial ou non.\n802.11r.\nEstandariza o handoff r\u00e1pido para que un cliente wireless, que se est\u00e1 movendo dun punto de aceso a outro na mesma rede, se reasocie.\n802.11s.\nEstandariza \"self-healing/self-configuring\" nas Redes Mesh (malla) fdf.\nV\u00e9xase tam\u00e9n.\nWi-fi"}
{"id": "17237", "revid": "5749", "url": "https://gl.wikipedia.org/wiki?curid=17237", "title": "Simple Network Management Protocol", "text": ""}
{"id": "17239", "revid": "23204", "url": "https://gl.wikipedia.org/wiki?curid=17239", "title": "Protocolo IPv4", "text": "IP \u00e9 un acr\u00f3nimo do ingl\u00e9s \"Internet Protocol\" (ou protocolo de internet), que \u00e9 un protocolo usado entre d\u00faas m\u00e1quinas en rede para encami\u00f1amento dos datos.\nOs datos nunha rede IP env\u00edanse en bloques referidos como paquetes ou datagramas (os termos son basicamente sin\u00f3nimos no IP, sendo usados para os datos en diferentes lugares nas capas IP). En particular, no IP ningunha definici\u00f3n \u00e9 necesaria antes de que o host tente enviar paquetes para un host co cal non se comunicou previamente.\nO IP ofrece un servizo de datagramas non confi\u00e1bel (tam\u00e9n chamado de \"mellor esforzo\"); ou sexa, o paquete ven case sen garant\u00edas. O paquete pode chegar desordenado (comparado con outros paquetes enviados entre os mesmos hosts), tam\u00e9n poden chegar duplicados, ou poden ser perdidos por enteiro. Se a aplicaci\u00f3n precisa de confiabilidade, esta eng\u00e1dense na capa de transporte.\nOs routers \u00fasanse para reencami\u00f1ar datagramas IP a trav\u00e9s das redes interconectadas na segunda capa. A falta de calquera garant\u00eda de entrega significa que o dese\u00f1o da troca de paquetes faise de forma m\u00e1is simplificada. (Note que se a rede cae, reordena ou doutra forma damnifica un gran n\u00famero de paquetes, a performance observada polo usuario ser\u00e1 pobre, logo a maior\u00eda dos elementos de rede tentan arduamente non facer este tipo de cousas - \"mellor esforzo\". Con todo, un erro ocasional non ir\u00e1 producir ning\u00fan efecto not\u00e1bel.)\nO IP \u00e9 o elemento com\u00fan atopado en Internet p\u00fablica dos d\u00edas de hoxe. \u00c9 descrito no RFC 791 da IETF, que foi pola primeira vez publicado en setembro de 1981. Este documento describe o protocolo da capa de rede m\u00e1is popular e actualmente en uso. Esta versi\u00f3n do protocolo designase de versi\u00f3n 4, ou IPv4. O IPv6 ten enderezo de orixe e destino de 128 bits, ofrecendo m\u00e1is enderezos que os 32 bits do IPv4.\nFormato da cabeceira do IPv4.\nO primeiro campo do cabeceira (\"header\") dun datagrama IPv4 \u00e9 o campo de versi\u00f3n (\"version\"), de 4 bits.\nO segundo campo, de 4 bits, \u00e9 o IHL (\"Internet Header Length\", ou sexa, Lonxitude da cabeceira de Internet) co n\u00famero de words de 32 bits na cabeceira IPv4. Como a cabeceira IPv4 pode conter un n\u00famero vari\u00e1bel de opci\u00f3ns, este campo esencialmente especifica o offset para a porci\u00f3n de datos dun datagrama IPv4. Un cabeceira m\u00ednimo ten 20 bytes de lonxitude, logo o valor m\u00ednimo en decimal no campo IHL ser\u00eda 5.\nNo RFC 791, os 8 bits seguintes al\u00f3canse para un campo tipo de Servizo (ToS) agora DiffServ e ECN. A intenci\u00f3n orixinal era que un host especificase unha preferencia de como tratar os datagramas que circular\u00edan pola rede. Por exemplo, un host pode definir o campo de valores do seu ToS dos datagramas IPv4 para preferir pequeno desfasamento de tempo (ou \"delay\"), en canto que outros poden preferir alta fiabilidade. Na pr\u00e1ctica, o campo ToS non foi largamente implementado. Con todo, o traballo experimental, de investigaci\u00f3n e desenvolvemento enfocouse en como facer uso destes oito bits. Estes bits foron redefinidos e m\u00e1is recentemente a trav\u00e9s do grupo de traballo do DiffServ na IETF e polos puntos de c\u00f3digo do Explicit Congestion Notification (ECN) codepoints (ver RFC 3168).\nO campo de 16 bits seguinte do IPv4 define todo o tama\u00f1o do datagrama, inclu\u00edndo cabeceira e datos, en bytes de 8 bits. O datagrama de tama\u00f1o m\u00ednimo \u00e9 de 20 bytes e o m\u00e1ximo \u00e9 65535. O tama\u00f1o m\u00e1ximo do datagrama que se lle require a un host que sexa capaz de tratar son 576 bytes, mais os hosts m\u00e1is modernos permiten paquetes ben maiores.\nPor veces, as subredes impo\u00f1en restrici\u00f3ns no tama\u00f1o, en cada caso os datagramas te\u00f1en que ser \"fragmentados\". A fragmentaci\u00f3n tr\u00e1tase ben no host ou ben no switch de paquetes no IPv4, e apenas no host no caso do IPv6.\nO campo seguinte de 16 bits \u00e9 un campo de identificaci\u00f3n. Este campo usase principalmente para identificar fragmentos identificativos do datagrama IP orixinal. Alg\u00fans traballos experimentais suxiren usar o campo IP para outros prop\u00f3sitos, tales como engadir paquetes para levar a informaci\u00f3n para datagrama, de forma a que axude a investigar datagramas para tras con enderezos fonte falsificados.\nO campo de 3 bits que segue \u00fasase para controlar ou identificar fragmentos.\nO campo offset do fragmento ten 13 bits, e permite que un receptor determine o sitio dun fragmento en particular no datagrama IP orixinal.\nUn campo de 8 bits, o TTL (\"time to live\", ou sexa, tempo para vivir) axuda a prevenir que os datagramas persistan (ex. andando aos c\u00edrculos) nunha rede. Historicamente, o campo TTL limita a vida dun datagrama en segundos, mais tornouse nun campo de conteo de hops. Cada switch de paquetes (ou router) que un datagrama atravesa decrementa o campo TTL nun valor. Cando o campo TTL chega a cero, o paquete non se segue por un switch de paquetes e desc\u00e1rtase.\nS\u00e9guelle un campo de Protocolo de 8 bits. Este campo define o protocolo seguinte usado nunha porci\u00f3n de datos dun datagrama IP. A Internet Assigned Numbers Authority mant\u00e9n unha lista de n\u00fameros de protocolos. Os protocolos com\u00fans e os seus valores decimais incl\u00faen o Protocolo ICMP (\"Internet control message protocol\", ou sexa, Protocolo de control de mensaxes de Internet) (1), o Protocolo TCP (\"Transmission Control Protocol\", ou sexa, Protocolo de control de transmisi\u00f3n) (17).\nO campo seguinte \u00e9 un campo de verificaci\u00f3n (\"checksum\") para a cabeceira do datagrama IPv4. Un paquete en tr\u00e1nsito alt\u00e9rase por cada router (\"hop\") que atravese. Un deses routers pode comprometer o paquete, e o \"checksum\" \u00e9 unha simple forma de detectar a consistencia da cabeceira. Este valor ax\u00fastase ao longo do cami\u00f1o e verif\u00edcase a cada novo \"hop\".\nA seguir ao campo de verificaci\u00f3n, est\u00e1n os enderezos orixe e destino, de 32 bits cada un. Note que esta \u00e9 unha diferenza con IPv6, onde os enderezos de orixe e destino son de 128 bits cada.\nCampos da cabeceira adicionais (chamados de \"options\", opci\u00f3ns) poden seguir o campo do enderezo de destino, mais estes non son normalmente usados. Os campos de opci\u00f3n poden ser seguidos dun campo de cami\u00f1o que asegura que os datos do usuario al\u00ed\u00f1anse nunha fronteira de words de 32 bits. (No IPv6, as opci\u00f3ns m\u00f3vense f\u00f3ra da cabeceira standard e especif\u00edcanse polo campo Next Protocol, semellante \u00e1 funci\u00f3n do campo \"Protocolo\" no IPv4.)\nEnderezo IPv4 e routing.\nTalvez os aspectos m\u00e1is complexos do IP sexan o enderezo e o routing. O enderezo define como se atrib\u00faen os enderezos IP dos hosts finais e como as subredes dos enderezos de IP dos hosts div\u00eddense e agrupados. O routing IP faise por todos os hosts, mais m\u00e1is comunmente por routers de rede, que tipicamente usan quer protocolos IGP (do ingl\u00e9s, \"Interior Gateway Protocol\") ou protocolos EGP (do ingl\u00e9s, \"External Gateway Protocol\") para axudar na lectura de datagramas IP que reencami\u00f1en decisi\u00f3ns a trav\u00e9s de IPs en redes ligadas. Talvez o aspecto m\u00e1is complexo do protocolo Internet (IP) sexan o enderezo e routing."}
{"id": "17240", "revid": "12452", "url": "https://gl.wikipedia.org/wiki?curid=17240", "title": "IPv4", "text": ""}
{"id": "17241", "revid": "25871", "url": "https://gl.wikipedia.org/wiki?curid=17241", "title": "ICMP", "text": "ICMP, sigla en ingl\u00e9s de \"Internet Control Message Protocol\", \u00e9 un protocolo integrante do Protocolo IP, definido polo RFC 792, e utilizado para prover notificaci\u00f3n de erros \u00e1 fonte orixinal. Calquera computador que utilice IP precisa aceptar as mensaxes ICMP, e alterar o comportamento en resposta ao erro relatado. Os \"gateways\" deben estar programados para enviar mensaxes ICMP cando receban datagramas que provoquen alg\u00fan erro."}
{"id": "17242", "revid": "23204", "url": "https://gl.wikipedia.org/wiki?curid=17242", "title": "Modelo OSI", "text": " \nO modelo OSI (\"Open Systems Interconnection\"), ou Interconexi\u00f3n de Sistemas Abertos, \u00e9 un conxunto de est\u00e1ndares ISO (segundo a ISO/IEC 7498-1) relativo \u00e1 interconexi\u00f3n dos sistemas de comunicaci\u00f3ns publicado en 1980. Un sistema aberto \u00e9 un sistema que non depende dunha arquitectura espec\u00edfica propietaria. Este est\u00e1ndar tam\u00e9n \u00e9 co\u00f1ecido por capas OSI.\nProp\u00f3sito.\nPara facilitar o proceso de estandarizaci\u00f3n e obter interconectividade entre m\u00e1quinas de diferentes fabricantes ou marcas, a Organizaci\u00f3n Internacional para a Estandarizaci\u00f3n aprobou, no inicio dos anos 80, un modelo de referencia para permitir a comunicaci\u00f3n entre m\u00e1quinas heterox\u00e9neas, denominado OSI (\"Open Systems Interconnection\"). Ese modelo serve de base para calquera tipo de rede, sexa de curta, media ou longa distancia.\nSeguindo o esquema deste modelo cre\u00e1ronse numerosos protocolos. A chegada de protocolos m\u00e1is flexibles onde as capas non est\u00e1n tan desmarcadas e a correspondencia cos niveis non era tan clara puxo a este esquema nun segundo plano. Con todo \u00fasase no ensino como unha maneira de mostrar como pode estruturarse unha \"pila\" de protocolos de comunicaci\u00f3ns.\nO modelo especifica o protocolo que debe usarse en cada capa, e adoita falarse de modelo de referencia xa que se usa como unha gran ferramenta para o ensino de comunicaci\u00f3n de redes.\nTr\u00e1tase dunha normativa estandarizada \u00fatil debido \u00e1 existencia de moitas tecnolox\u00edas, fabricantes e compa\u00f1\u00edas dentro do mundo das comunicaci\u00f3ns, e \u00f3 estar en continua expansi\u00f3n, tivo que crearse un m\u00e9todo para que todos puidesen entenderse dalg\u00fan modo, mesmo cando as tecnolox\u00edas non coincidisen. Deste xeito, non importa a localizaci\u00f3n xeogr\u00e1fica ou a linguaxe utilizada. Todo o mundo debe aterse a unhas normas m\u00ednimas para poder comunicarse entre si. Isto \u00e9 sobre todo importante cando falamos da rede de redes, \u00e9 dicir, Internet.\nEste modelo est\u00e1 dividido en sete capas:\nDescrici\u00f3n das capas.\nCapa f\u00edsica.\nEsta capa est\u00e1 directamente ligada \u00f3 equipo f\u00edsico de cable ou outra canle de comunicaci\u00f3n. \u00c9 a que comunica directamente co controlador do interface de rede. Oc\u00fapase, polo tanto, de permitir unha comunicaci\u00f3n bastante simple e fiable, na maior\u00eda dos casos cun control de erros b\u00e1sico. As s\u00faas funci\u00f3ns principais poden resumirse en:\nCapa de ligaz\u00f3n de datos.\nEsta capa tam\u00e9n se designa por capa de ligaz\u00f3n de datos. Prov\u00e9 dunha ligaz\u00f3n confi\u00e1bel entre dous nodos directamente conectados, detectando e corrixindo, na medida do pos\u00edbel, os erros que se puidesen producir na capa f\u00edsica, establecendo un protocolo de comunicaci\u00f3n entre sistemas conectados directamente. O enderezo \u00e9 f\u00edsico, embutido na interface de rede.\nCapa de rede.\nEnc\u00e1rgase de identificar o enrutamento existente entre unha ou m\u00e1is redes. As unidades de informaci\u00f3n denom\u00ednanse paquetes, e p\u00f3dense clasificar en protocolos enrutables e protocolos de enrutamento.\nO obxectivo da capa de rede \u00e9 facer que os datos cheguen desde a orixe \u00f3 destino, a\u00ednda cando ambos non estean conectados directamente. A capa de rede \u00e9 respons\u00e1bel do enderezo dos paquetes, convertendo enderezos l\u00f3xicos en enderezos f\u00edsicos, de forma que os paquetes consigan chegar correctamente \u00f3 destino. Esta capa tam\u00e9n determina a ruta que os paquetes seguir\u00e1n para acadar o destino, baseada en factores como condici\u00f3ns do tr\u00e1fico da rede e prioridades. Esa capa \u00e9 usada cando a rede pos\u00fae m\u00e1is dun segmento e, con iso, hai m\u00e1is dun cami\u00f1o para un paquete de datos dende a orixe ata o destino.\nOs dispositivos que facilitan tal tarefa denom\u00ednanse encami\u00f1adores ou enrutadores, a\u00ednda que \u00e9 m\u00e1is frecuente atopalo co nome en ingl\u00e9s \"routers\". Os \"routers\" traballan nesta capa, a\u00ednda que poden actuar como \"switch\" de nivel 2 en determinados casos, dependendo da funci\u00f3n que se lle asigne. Os \"firewalls\" act\u00faan sobre esta capa principalmente, para descartar direcci\u00f3ns de m\u00e1quinas.\nNeste nivel real\u00edzase o direccionamento l\u00f3xico e a determinaci\u00f3n da ruta dos datos at\u00e9 o seu receptor final.\nAs funci\u00f3ns desta capa son as seguintes:\nOs protocolos utilizados na capa de rede que levan datos do usuario son: \nCapa de transporte.\nCapa encargada de efectuar o transporte dos datos (que se atopan dentro do paquete) da m\u00e1quina orixe \u00e1 de destino, independiz\u00e1ndoo do tipo de rede f\u00edsica que se estea a utilizar.\nA PDU da capa 4 ch\u00e1mase segmento ou datagrama, dependendo de se corresponde a TCP ou UDP.\nNo emisor, a capa de transporte \u00e9 responsable de dividir os datos enviados pola capa de sesi\u00f3n en paquetes que ser\u00e1n transmitidos pola rede, \u00e9 dicir, xestionados pola capa de rede. No receptor, a capa de transporte \u00e9 responsable de unir os paquetes recibidos da capa de rede e xerar o dato orixinal para envialo \u00e1 capa de sesi\u00f3n.\nTodo isto incl\u00fae ter un control de fluxo (colocar os paquetes recibidos en orde, en caso de que chegaran f\u00f3ra de orde) e correcci\u00f3n de erros, tipicamente enviando \u00f3 transmisor unha confirmaci\u00f3n de recibo (\"acknowledge\"), informando que o paquete foi recibido con \u00e9xito.\nA capa de transporte separa as capas de nivel de aplicaci\u00f3n (capas 5 a 7) das capas inferiores (capas de 1 a 3). As capas 1 a 3 oc\u00fapanse da maneira con que os datos ser\u00e1n transmitidos pola rede. As capas de 5 a 7 oc\u00fapanse dos datos contidos nos paquetes de datos, para seren enviados ou recibidos pola aplicaci\u00f3n responsable. A capa 4, transporte, fai a ligaz\u00f3n entre eses dous grupos.\nOs seus protocolos son o TCP e o UDP; o primeiro orientado a conexi\u00f3n e o outro sen conexi\u00f3n.\nTraballan, por tanto, con portos l\u00f3xicos e xunto coa capa rede dan forma \u00f3s co\u00f1ecidos como Sockets IP:Porto (exemplo de socket: 191.16.200.54:80).\nO obxectivo final da capa de transporte \u00e9 proporcionar un servizo eficiente, confiable e de baixo custo \u00f3s seus usuarios, normalmente entidades da capa de sesi\u00f3n.\nCapa de sesi\u00f3n.\nEsta capa \u00e9 a que se encarga de manter e controlar a ligaz\u00f3n establecida entre dous computadores que est\u00e1n a transmitir datos de calquera \u00edndole. Por tanto, o servizo provisto por esta capa \u00e9 a capacidade de asegurar que, dada unha sesi\u00f3n establecida entre d\u00faas m\u00e1quinas, a mesma poderase efectuar para as operaci\u00f3ns definidas de principio a fin, renov\u00e1ndoas en caso de interrupci\u00f3n. En moitos casos, os servizos da capa de sesi\u00f3n son parcial ou totalmente prescindibles.\nPon a disposici\u00f3n servizos como puntos de control peri\u00f3dicos a partir dos cales a comunicaci\u00f3n pode ser restablecida en caso de avar\u00eda na rede.\nCapa de presentaci\u00f3n.\nO obxectivo \u00e9 encargarse da representaci\u00f3n da informaci\u00f3n, de maneira que a\u00ednda que distintos equipos poidan ter diferentes representaci\u00f3ns internas de caracteres os datos cheguen de maneira reco\u00f1ecible.\nEsta capa \u00e9 a primeira en traballar m\u00e1is o contido da comunicaci\u00f3n que como se establece a mesma. Nela tr\u00e1tanse aspectos tales como a sem\u00e1ntica e a sintaxe dos datos transmitidos, xa que distintas computadoras poden ter diferentes formas de manexalas.\nEsta capa tam\u00e9n permite cifrar os datos e comprimilos. Por tanto, poder\u00eda dicirse que esta capa act\u00faa como un tradutor, por iso \u00e1s veces \u00e9 chamada capa de traduci\u00f3n.\nGrazas a esta capa computadores con arquitectura de hardware e SOs diferentes poden comunicarse.\nCapa de aplicaci\u00f3n.\nA capa de aplicaci\u00f3n ofrece \u00e1s aplicaci\u00f3ns a posibilidade de acceder \u00f3s servizos das demais capas e define os protocolos que utilizan as aplicaci\u00f3ns para intercambiar datos, como correo electr\u00f3nico (POP e SMTP), xestores de bases de datos e servidor de ficheiros (FTP) etc. Hai tantos protocolos como aplicaci\u00f3ns distintas e posto que continuamente se desenvolven novas aplicaci\u00f3ns, o n\u00famero de protocolos medra sen parar.\nCabe aclarar que o usuario normalmente non interact\u00faa directamente co nivel de aplicaci\u00f3n, adoita interactuar con programas que \u00e1 s\u00faa vez interact\u00faan co nivel de aplicaci\u00f3n pero ocultando a complexidade subxacente.\nUnidades de datos.\nO intercambio de informaci\u00f3n entre d\u00faas capas OSI consiste en que cada capa no sistema fonte agr\u00e9galle informaci\u00f3n de control \u00f3s datos, e cada capa no sistema de destino analiza e quita a informaci\u00f3n de control dos datos que recibe como segue:\nSe un computador (A) desexa enviar datos a outro (B), en primeiro termo os datos deben empaquetarse a trav\u00e9s dun proceso denominado encapsulamento, \u00e9 dicir, a medida que os datos se desprazan a trav\u00e9s das capas do modelo OSI, reciben encabezados, informaci\u00f3n final e outros tipos de informaci\u00f3n.\nN-PDU (Unidade de datos de protocolo)\nN-IDU (Unidade de datos de interface)\nTransmisi\u00f3n dos datos.\nA capa de aplicaci\u00f3n recibe a mensaxe do usuario e eng\u00e1delle unha cabeceira constitu\u00edndo as\u00ed a PDU da capa de aplicaci\u00f3n. A PDU transf\u00edrese \u00e1 capa de aplicaci\u00f3n do nodo destino, este elimina a cabeceira e entrega a mensaxe \u00f3 usuario.\nPara iso foi necesario todo este proceso:\nFormato dos datos.\nOutros datos reciben unha serie de nomes e formatos espec\u00edficos en funci\u00f3n da capa na que se atopen, debido a como se describiu anteriormente a adhesi\u00f3n dunha serie de encabezados e informaci\u00f3n final.\nOs formatos de informaci\u00f3n son os que mostra o gr\u00e1fico:"}
{"id": "17243", "revid": "43327", "url": "https://gl.wikipedia.org/wiki?curid=17243", "title": "OSI", "text": "Por OSI pode referirse a:"}
{"id": "17244", "revid": "289", "url": "https://gl.wikipedia.org/wiki?curid=17244", "title": "Capas OSI", "text": ""}
{"id": "17245", "revid": "1131", "url": "https://gl.wikipedia.org/wiki?curid=17245", "title": "Protocolo de transferencia de arquivos", "text": "O protocolo de transferencia de arquivos (en ingl\u00e9s FTP, File Transfer Protocol) \u00e9 un m\u00e9todo r\u00e1pido e vers\u00e1til de transferir ficheiros, sendo unha das m\u00e1is usadas en Internet dende o 16 de abril do 1971.\nPode referirse tanto ao protocolo, encadrado na capa de aplicai\u00f3n do modelo OSI, como ao programa que fai uso deste protocolo (neste caso, tradicionalmente aparece en letras min\u00fasculas, por influencia do programa de transferencia de arquivos do Unix).\nA transferencia de datos en redes de computadores incl\u00fae normalmente a transferencia de ficheiros e acceso a sistemas de ficheiros remotos (coa mesma interface usada nos ficheiros locais). O FTP (RFC 959) bas\u00e9ase no TCP, mais \u00e9 anterior ao conxunto de protocolos TCP/IP. \u00c9 o est\u00e1ndar do conxunto de protocolos TCP/IP para transferir ficheiros, \u00e9 un protocolo xen\u00e9rico independente de hardware e do sistema operativo e transfire ficheiros por libre arbitrio, tendo en conta restrici\u00f3ns de acceso e propiedades dos ficheiros.\nFuncionamento.\nA transferencia de ficheiros dase entre un computador chamado \"cliente\" (aquel que solicita a conexi\u00f3n para a transferencia de datos) e un servidor (aquel que recibe a solicitaci\u00f3n de transferencia).\nO usuario, a trav\u00e9s de software espec\u00edfico, pode seleccionar que ficheiros enviar ao servidor. Para existir unha conexi\u00f3n ao servidor, o usuario informa un nome de usuario (ou username, en ingl\u00e9s) e un contrasinal (password), ben como o nome correcto do servidor ou o seu enderezo IP.\nSe os datos foron informados correctamente, a conexi\u00f3n pode ser establecida, us\u00e1ndose unha \"canle\" de comunicaci\u00f3n, o chamado porto de rede (port). Tales portos son conexi\u00f3ns nas cales \u00e9 posible trocar datos. No caso da comunicaci\u00f3n FTP, os portos habituais son o 20 e o 21.\nO porto 21 \u00e9 utilizado para o env\u00edo bidireccional de mensaxes de control da comunicaci\u00f3n (usando algunhas das funci\u00f3ns Telnet para o intercambio de mensaxes), mentres que a transferencia dos datos faise a trav\u00e9s dunha segunda conexi\u00f3n no porto 20 do servidor (inda que realmente poder\u00eda ser configurado calquera porto por encima do 1023 e debaixo do 65536).\nAcceso aos servidores FTP.\nA conexi\u00f3n a un destes servidores faise utilizando programas chamados \"clientes FTP\". Estes programas poderemos atopalos na rede tanto gratu\u00edtos coma de pago.\nOs navegadores web e mesmo os sistemas operativos tam\u00e9n poden integrar nas s\u00faas funcionalidades servizo FTP.\nO acceso a servidores FTP pode realizarse de d\u00faas formas: a trav\u00e9s dunha interface gr\u00e1fica (GUI) ou a trav\u00e9s da interface de li\u00f1a de comandos (CLI), tanto usuarios UNIX como usuarios Windows poden acceder a trav\u00e9s dos dous modos. A pesar de ser un pouco complicado, o modo li\u00f1a de comandos est\u00e1 presente en calquera distribuci\u00f3n de tipo UNIX e Windows, a trav\u00e9s do programa Telnet.\nModos e interfaces.\nO protocolo subxacente ao FTP pode executarse nos modos interactivo ou por lotes (\"batch\", sen interacci\u00f3n humana). O cliente FTP fornece unha interface interactiva, mentres que o MIME e o HTTP \u00fasano internamente. O protocolo permite a gravaci\u00f3n e obtenci\u00f3n de ficheiros, a listaxe do cartafol e a alteraci\u00f3n do cartafol de traballo.\nPor outra banda, existen dous xeitos de conexi\u00f3n:\nO modo pasivo foi pensado para evitar problemas de conectividade, xa que no modo activo o host cliente debe aceptar conexi\u00f3ns a portos para a transferencia de datos por encima dos portos ben co\u00f1ecidos, o cal fai que os firewalls instalados no equipo ou na rede non permitan a conexi\u00f3n para previr ver comprometida seguridade.\nNo modo pasivo \u00e9 o cliente quen inicia tanto a conexi\u00f3n de control coma a de datos, polo que o firewall non ten conexi\u00f3n entrante que frear, xa que o que ven do servidor son respostas a petici\u00f3ns propias da s\u00faa rede.\nComandos do cliente FTP.\nOs servidores de FTP s\u00f3 mudan moi raramente, pero novos clientes FTP aparecen con bastante regularidade. Estes clientes var\u00edan no n\u00famero de comandos que utilizan, a maior\u00eda dos clientes FTP comerciais utilizan apenas un pequeno subgrupo de comandos FTP. A\u00ednda que o FTP sexa un protocolo orientado \u00e1 li\u00f1a de comandos, a nova xeraci\u00f3n dos clientes FTP esconde esta orientaci\u00f3n nun ambiente gr\u00e1fico, moitas veces, moi desenvolvido.\nA interface cliente do FTP do BSD UNIX \u00e9 un est\u00e1ndar por si mesma, posu\u00edndo moitos comandos arcaicos: tenex ou carriage control que hoxe non te\u00f1en uso. Os comandos m\u00e1is usados son o cd, dir, ls, get e put.\nO FTP ten particularidades que son hoxe pouco com\u00fans. Despois da activaci\u00f3n do ftp, establ\u00e9cese unha conexi\u00f3n ao host remoto. Esta conexi\u00f3n implica o uso da conta do usuario no host remoto, o cal pode supo\u00f1er unha eiva na seguridade, polo que alg\u00fans servidores FTP engaden \"anonymous FTP\".\nCertos comandos son os que fan a transferencia bidireccional de ficheiros:\nNota: alg\u00fans comandos poden non funcionar co usuario \"anonymous\", pois esa conta ten limitaci\u00f3ns de dereitos a nivel do sistema operativo.\nTraduci\u00f3n de nomes de ficheiros.\nA sintaxe dos nomes dos ficheiros pode ser incompatible entre diferentes Sistemas Operativos. O UNIX usa 128 caracteres, mai\u00fasculas e min\u00fasculas, mentres que DOS usa 8 + 3 caracteres e apenas mai\u00fasculas. Nalg\u00fans sistemas non se poden usar certos nomes. Debido a todo isto, o BSD ftp define regras para a traduci\u00f3n de nomes.\nMensaxes FTP.\nO FTP permite dous modos de transferencia de mensaxes FTP, 'ascii' (con traduci\u00f3ns apropiadas) ou 'imaxe binaria' (sen traduci\u00f3n). Cada mensaxe do servidor incl\u00fae un identificador decimal de 3 d\u00edxitos (exemplo: 226 Transfer complete). Estas mensaxes poden ser vistas ou non, usando para iso o modo 'verbose' ou 'quiet', respectivamente.\nO modo ascii util\u00edzase para a transferencia de arquivos de texto, aqueles que poderiamos abrir cun procesador de texto (.txt e .html entre outros). No modo ascii real\u00edzanse as conversi\u00f3ns de caracteres precisas para se utilizar os caracteres est\u00e1ndar da rede.\nPor utra banda, binary ou imaxe binaria, util\u00edzase para a transferencia de arquivos executables, imaxes ou arquivos comprimidos sendo o contido do arquivo transferido byte a byte.\nModo cliente-servidor do FTP.\nO servidor remoto acepta unha \"conexi\u00f3n de control\" do cliente local. O cliente env\u00eda comandos para o servidor e a conexi\u00f3n persiste ao longo de toda a sesi\u00f3n (trat\u00e1ndose as\u00ed dun protocolo que usa o TCP).\nO servidor crea unha \"conexi\u00f3n de datos\" para a transferencia de datos, creandose unha conexi\u00f3n para cada ficheiro transferido. Estes datos son transferidos ben do servidor ao cliente, ou ben ao contrario.\nOs comandos est\u00e1n separados dos datos (portos 20 e 21 do servidor) e o cliente pode enviar comandos durante a transferencia de datos. O peche da conexi\u00f3n indica o fin do ficheiro.\nLista de Comandos FTPs.\nOs comandos baixo poden ser corridos no FTP atrav\u00e9s da li\u00f1a de comando. Os comandos do FTP poden ser abreviados, desde que non formen expresi\u00f3ns amb\u00edguas.\nPodemos ver a seguir un conxunto t\u00edpico de comandos do FTP obtidos directamente atrav\u00e9s do comando help.\nftp&gt; help\nOs comandos poden estar abreviados. Seguen os comandos:"}
{"id": "17246", "revid": "89787", "url": "https://gl.wikipedia.org/wiki?curid=17246", "title": "Mona Lisa", "text": "A Mona Lisa (tam\u00e9n co\u00f1ecida como a \"Monna Lisa\"; Italiano \"La Gioconda\"; franc\u00e9s \"La Joconde\"), \u00e9 unha pintura feita polo artista italiano Leonardo da Vinci mostrando unha muller cunha expresi\u00f3n introspectiva, lixeiramente sorrinte. \u00c9 probabelmente o retrato m\u00e1is famoso na historia da arte. Poucos outros traballos de arte son as\u00ed conmemorados ou reproducidos.\nO cadro foi pintado entre 1503 e 1519. A pintura ao \u00f3leo en madeira exposta agora no Museo do Louvre en Par\u00eds \u00e9 a maior atracci\u00f3n do museo.\nHistoria.\nA pintura foi tra\u00edda da Italia para Francia polo propio Leonardo en 1516, cando foi convidado polo rei Francisco I de Francia para traballar na s\u00faa corte. Francisco comprou a pintura, que pasou a exhibirse en Fontainebleau e despois no Palacio de Versailles. Ap\u00f3s a revoluci\u00f3n francesa, o cadro foi levado para o Museo do Louvre. O emperador Napole\u00f3n Bonaparte era un apaixonado polo cadro e mandou colocalo nos seus apousentos. Durante as guerras coa Prusia, a \"Mona Lisa\", xunto a outras pezas da colecci\u00f3n do Museo, foi escondida nun lugar seguro.\nO 22 de agosto de 1911 a Mona Lisa foi roubada. O poeta franc\u00e9s Guillaume Apollinaire foi preso e posto na cadea baixo sospeita do roubo o 7 de setembro. Pablo Picasso foi preso para un interrogatorio, mais ambos foron liberados m\u00e1is tarde. Acreditouse ent\u00f3n que a pintura estaba perdida para sempre, pero o certo \u00e9 que todo foi moito m\u00e1is simple. O empregado do Louvre Vincenzo Peruggia, acreditando que a pintura pertenc\u00eda \u00e1 Italia e non deb\u00eda ser mantida na Francia, roubouna simplemente lev\u00e1ndoa escondida debaixo da roupa para f\u00f3ra do museo. O cadro foi recuperado cando Peruggia intentou vendelo a un negociante de arte de Florencia. A \"Mona Lisa\" foi despois exhibida en varios museos italianos e retornou ao Louvre en 1913. Durante a primeira e a segunda guerra mundial a pintura foi outra vez removida do Louvre e almacenada nun lugar seguro.\nEn 1956, a parte inferior da pintura foi severamente danada despois dun ataque con \u00e1cido. Varios meses m\u00e1is tarde, a pintura foi novamente obxecto dun atentado, desta vez por un individuo que lle tirou unha pedra. Desde ent\u00f3n, o cadro enc\u00f3ntrase protexido por un vidro de seguridade. En 1962, a pintura foi emprestada aos Estados Unidos e exhibida en Nova York e Washington. Antes desta viaxe, a pintura foi asegurada en cerca de 100 mill\u00f3ns de d\u00f3lares americanos, o que lle mereceu unha menci\u00f3n no Guinness Book of Records como o obxecto mais valioso de sempre. . Este valor s\u00f3 foi superado recentemente (4 de maio polo cadro de Picasso \"Gar\u00e7on \u00e0 la pipe\" vendido por 104,1 mill\u00f3ns de d\u00f3lares. A \"Mona Lisa\" sa\u00edu do Louvre unha vez m\u00e1is, en 1974, nunha xira que inclu\u00edu Toquio e Moscova.\nIdentidade do modelo.\nMoitos historiadores da arte acreditan que o modelo usado para a pintura pode ter sido a esposa de Francesco del Giocondo, un rico comerciante de seda de Florencia e unha figura prominente no goberno florentino. Esta opini\u00f3n fundam\u00e9ntase nunha indicaci\u00f3n feita por Da Vinci durante os \u00faltimos anos da s\u00faa vida, a prop\u00f3sito dun retrato \"dunha determinada se\u00f1ora florentina feita da vida ao pedido do magn\u00edfico Giuliano de' Medici\". O primeiro bi\u00f3grafo de Da Vinci, Vasari, tam\u00e9n pintor, describe o retrato como sendo de Mona Lisa, esposa do cabaleiro florentino Francesco del Giocondoque. Por\u00e9n, pouca cousa se sabe da s\u00faa vida e moito menos da historia da s\u00faa muller, Lisa Gherardini, nacida en 1479. S\u00e1bese que casaron en 1495, mais do feito non hai ningunha proba de que poder\u00eda ter sido a se\u00f1ora dun Medici a muller que Da Vinci referenciou. O t\u00edtulo alternativo ao traballo, \"La Gioconda\", aparece apenas por primeira vez nun texto escrito m\u00e1is tarde, en 1625, que se refire ao traballo como un \"retrato dunha determinada Gioconda.\" Esta referencia non contrad\u00ed nin sost\u00e9n a hip\u00f3tese de que o modelo sexa a muller de Giocondo, unha vez que en italiano \"gioconda\" pode significar unha muller alegre.\nLillian Schwartz, cient\u00edfico dos Laboratorios Bell, suxire que a \"Mona Lisa\" \u00e9 na verdade un autorretrato de Leonardo. Esta teor\u00eda bas\u00e9ase no estudo da an\u00e1lise dixital das caracter\u00edsticas faciais do rostro de Leonardo e os trazos do modelo. Comparando un autorretrato de Leonardo coa muller do cadro, verif\u00edcase que as caracter\u00edsticas dos rostros ali\u00f1an perfectamente. Os cr\u00edticos desta teor\u00eda suxiren que as similitudes son debidas ao feito de ambos os retratos teren sido pintados pola mesma persoa usando o mesmo estilo. A teor\u00eda de que a Mona Lisa \u00e9 un autorretrato def\u00e9ndese no libro \"O C\u00f3digo Da Vinci\".\nO historiador Maike Vogt-L\u00fcerssen de Adelaida suxeriu, ap\u00f3s ter estudado o asunto por 17 anos, que a muller tralo sorriso famoso \u00e9 Isabel de Arag\u00f3n, Duquesa de Mil\u00e1n, para quen Leonardo da Vinci traballou como pintor da corte durante 11 anos. O padr\u00f3n do vestido verde escuro de Mona Lisa indica, segundo este estudoso, que o modelo \u00e9 un membro da casa de Visconti-Sforza. O retrato de Mona Lisa ter\u00eda sido o primeiro retrato oficial da nova Duquesa de Mil\u00e1n e pintado no inverno ou ver\u00e1n de 1489. O autor compara cerca de 50 retratos de Isabel de Arag\u00f3n, representada como a Virxe ou Santa Catarina de Alexandr\u00eda (nos cales s\u00f3 a propia duquesa poder\u00eda servir de modelo), e concl\u00fae que a semellanza \u00e1 Mona Lisa \u00e9 evidente. Roni Kempler, un fot\u00f3grafo suxire que a Mona Lisa \u00e9 en realidade a nai de Leonardo, Caterina.\nEst\u00e9tica.\nA \"Mona Lisa\" determinou un patr\u00f3n para retratos futuros. O retrato presenta o seu modelo visto apenas sobre o busto, cunha paisaxe distante vis\u00edbel en plano de fondo. Leonardo usou unha composici\u00f3n en pir\u00e1mide, onde a modelo xorde no centro cunha expresi\u00f3n calma e serena. As mans dobradas enc\u00f3ntranse no centro da base piramidal, reflectindo a mesma luz que lle ilumina o colo, pescozo e face. Esta luminosidade estudada d\u00e1 \u00e1s superficies vivas unha xeometr\u00eda subxacente de esferas e c\u00edrculos, que acent\u00faa o arco do seu sorriso famoso. Sigmund Freud interpretou \"o sorriso\" como unha atracci\u00f3n er\u00f3tica subxacente de Leonardo para coa s\u00faa nai; outros describiron o sorriso como inocente, convidativo, triste ou mesmo lascivo. Os sorrisos de interpretaci\u00f3n dubidosa eran unha caracter\u00edstica com\u00fan dos retratos durante o tempo de Leonardo.\nMoitos investigadores tentaron explicar por que o sorriso \u00e9 de forma tan diferente para diferentes culturas. As explicaci\u00f3ns son diversas e var\u00edan desde teor\u00edas cient\u00edficas sobre a visi\u00f3n humana a suposici\u00f3ns sobre a identidade da Mona Lisa e os seus sentimentos. A profesora Margaret Livingstone da Universidade Harvard argumentou que a percepci\u00f3n do sorriso \u00e9 adquirida a trav\u00e9s de frecuencias visuais baixas, o que torna vis\u00edbel a trav\u00e9s da visi\u00f3n perif\u00e9rica. Christopher Tyler e Leonid Kontsevich, do Instituto Smith-Kettlewell para a Investigaci\u00f3n do Ollo, (San Francisco) acreditan que a natureza en mudanza do sorriso \u00e9 causada por niveis vari\u00e1beis do ru\u00eddo aleatorio no sistema visual humano. O historiador Maike Vogt-Luerssen discute que Isabel de Arag\u00f3n (considerada como modelo) era infeliz porque o seu marido era impotente, alc\u00f3lico e propenso \u00e1 agresi\u00f3n f\u00edsica. Isabel describiuse como \"A m\u00e1is infeliz esposa do mundo\".\nA\u00ednda que utilizando unha f\u00f3rmula aparentemente simple, a s\u00edntese expresiva que Leonardo conseguiu entre modelo e paisaxe tornou este traballo nunha das m\u00e1is populares e analizadas pinturas de todos os tempos. As curvas sensuais do cabelo e da roupa da muller, creadas completamente a trav\u00e9s do sfumato, encontran eco nos r\u00edos ondulantes da paisaxe subxacente. A harmon\u00eda total conseguida no cadro, vis\u00edbel especialmente no sorriso, reflicte a unidade entre Natureza e Humanidade que era parte importante da filosof\u00eda persoal de Leonardo.\nEn segundo plano, a paisaxe est\u00e9ndese \u00e1s monta\u00f1as xeadas e incl\u00fae cami\u00f1os ondulantes e unha ponte que dan indicaci\u00f3n de presenza humana. Os contornos desfocados, a figura graciosa, os contrastes dram\u00e1ticos entre claro e escuro que se traducen en serenidade son caracter\u00edsticos do estilo de Leonardo. A pintura foi un dos primeiros retratos a describir o modelo no seo dunha paisaxe imaxinaria. Unha caracter\u00edstica interesante da paisaxe \u00e9 a s\u00faa desigualdade. \u00c1 esquerda da figura, a paisaxe \u00e9 visibelmente mais baixa do que \u00e9 \u00e1 dereita. Isto levou alg\u00fans cr\u00edticos a suxerir que este elemento foi engadido m\u00e1is tarde.\nA pintura foi restaurada numerosas veces. Exames de raios X mostraron que hai tres versi\u00f3ns escondidas baixo a actual. O revestimento en madeira mostra sinais de deterioraci\u00f3n nunha taxa mais elevada do que se pensou previamente, causando preocupaci\u00f3n dos curadores do museo sobre o futuro da pintura.\nInfluencia e aspectos culturais.\nA \"Mona Lisa\", o cadro mais famoso do mundo, adquiriu un estatuto de icona cultural. Son numerosas as s\u00faas reproduci\u00f3ns e utilizaci\u00f3n na publicidade, obxectos do d\u00eda a d\u00eda e como referencia cultural. Algunhas incl\u00faen:"}
{"id": "17247", "revid": "336", "url": "https://gl.wikipedia.org/wiki?curid=17247", "title": "A Mona Lisa", "text": ""}
{"id": "17248", "revid": "1576", "url": "https://gl.wikipedia.org/wiki?curid=17248", "title": "Router", "text": "Un router ou encami\u00f1ador \u00e9 un equipo usado para a comunicaci\u00f3n entre diferentes redes de computadores. Este equipamento prov\u00e9 da comunicaci\u00f3n entre computadores distantes entre si e mesmo con protocolos de comunicaci\u00f3n diferentes.\nCaracter\u00edsticas.\nOs routers son dispositivos que operan na capa 3 do modelo OSI de referencia. A principal caracter\u00edstica dos enrutadores \u00e9 seleccionar o porto m\u00e1is apropiado para pasar os paquetes recibidos; ou sexa, encami\u00f1ar os paquetes polo mellor cami\u00f1o dispo\u00f1ible para un determinado destino.\nFuncionamento.\nOs encami\u00f1adores inician e fan a manutenci\u00f3n de tabelas de rutas executando procesos e protocolos de actualizaci\u00f3n de rutas, especificando os enderezos e os dominios de encami\u00f1amento, atribu\u00edndo e controlando m\u00e9tricas de encami\u00f1amento. O administrador pode facer a configuraci\u00f3n est\u00e1tica das rutas para a propagaci\u00f3n dos paquetes ou a trav\u00e9s de procesos din\u00e1micos executando nas redes. Os encami\u00f1adores pasan adiante os paquetes base\u00e1ndose nas informaci\u00f3ns contidas na tabela de encami\u00f1amento. O problema da configuraci\u00f3n das rutas est\u00e1ticas \u00e9 que, de haber algunha alteraci\u00f3n na rede que afecte esa ruta, o administrador debe refacer a configuraci\u00f3n manualmente. A obtenci\u00f3n de rutas din\u00e1micas \u00e9 diferente. Despois de que o administrador faga a configuraci\u00f3n a trav\u00e9s de comandos para iniciar o encami\u00f1amento din\u00e1mico, o co\u00f1ecemento das rutas actualizarase automaticamente sempre que se reciban novas informaci\u00f3ns a trav\u00e9s da rede. Esa actualizaci\u00f3n faise a trav\u00e9s do intercambio de co\u00f1ecemento entre os encami\u00f1adores de rede.\nProtocolos de encami\u00f1amento.\nSon protocolos que serven para intercambiar informaci\u00f3ns de construci\u00f3n dunha tabela de encami\u00f1amento. \u00c9 importante resaltar a diferenza entre protocolo de encami\u00f1amento e protocolo encami\u00f1ado. \nExemplo de protocolo de encami\u00f1amento: RIP e IGRP."}
{"id": "17249", "revid": "12452", "url": "https://gl.wikipedia.org/wiki?curid=17249", "title": "Tcpip", "text": ""}
{"id": "17250", "revid": "56817", "url": "https://gl.wikipedia.org/wiki?curid=17250", "title": "Paquete", "text": "Paquete ou trama \u00e9 a estrutura de datos unitaria que circula por unha rede de computadores. A informaci\u00f3n a transmitir poder\u00e1 fragmentarse en varios paquetes, normalmente cando exceden o tama\u00f1o l\u00edmite do paquete, e os diferentes fragmentos poden seguir cami\u00f1os diferentes. Necesita, polo tanto, a protocolo da capa de transporte reordenar os paquetes na orde debida.\nUn paquete est\u00e1 composto normalmente por"}
{"id": "17251", "revid": "22570", "url": "https://gl.wikipedia.org/wiki?curid=17251", "title": "Full duplex", "text": "Full-duplex \u00e9 unha t\u00e9cnica de transmisi\u00f3n de datos capaz de, simultaneamente, transmitir e recibir datos.\nNunha operaci\u00f3n de transmisi\u00f3n, o equipo pode enviar unha solicitude para obter datos doutro equipo e no mesmo intre este equipo pode estar respondendo a outra solicitude.\nExemplo.\nUn exemplo cl\u00e1sico de utilizaci\u00f3n \u00e9 a telefon\u00eda."}
{"id": "17252", "revid": "98629", "url": "https://gl.wikipedia.org/wiki?curid=17252", "title": "Furac\u00e1n Katrina", "text": "O furac\u00e1n Katrina foi un gran furac\u00e1n de categor\u00eda 5 na escala Saffir-Simpson que se produciu a finais de agosto de 2005 e que afectou as Bahamas, Cuba e o sueste dos Estados Unidos. Foi o s\u00e9timo cicl\u00f3n tropical con ese nome, o cuarto entre os furac\u00e1ns. Os enormes danos que provocou fixeron que o nome \"Katrina\" se retirase da lista de cicl\u00f3ns do Atl\u00e1ntico Norte, na que foi substitu\u00eddo por \"Katia\".\nOs ventos do furac\u00e1n alcanzaron os 280 quil\u00f3metros por hora e causaron grandes prexu\u00edzos no litoral do sur dos Estados Unidos, especialmente arredor da rexi\u00f3n metropolitana de Nova Orle\u00e1ns, onde o 29 de agosto de 2005 foran evacuadas 1,3 mill\u00f3ns de persoas.\nO furac\u00e1n xa pasara polo sur de Florida, causando 6 mortes directas e perdas de a car\u00f3n de 2.000 mill\u00f3ns de d\u00f3lares antes de fortalecerse rapidamente no golfo de M\u00e9xico. Tras acadar a categor\u00eda 5, a tormenta abrandou antes de tocar terra por segunda vez como un furac\u00e1n de categor\u00eda 3 o 29 de agosto no sueste de Luisiana.\nO Katrina devastou as costas do Golfo entre Florida e Texas debido \u00e1 s\u00faa intensificaci\u00f3n. O meirande n\u00famero de mortes rexistrouse en Nova Orle\u00e1ns, que quedou alagada pola rotura dos diques do sistema de protecci\u00f3n da cidade, alg\u00fans deles mesmo despois de continuar o furac\u00e1n cara ao interior. O 80 % da cidade e grandes superficies das parroquias estremeiras quedaron asolagadas durante semanas e moitos dos seus habitantes, completamente illados.\u200b Outras zonas inundadas foron as \u00e1reas litorais do estado de Mississippi, no que as ondas arrastraron barcos e estruturas flotantes cara a dentro. Nalg\u00fans casos o mar sobardou en 10-19 km a li\u00f1a de costa.\u200b\nA sede, fame e falta de recursos b\u00e1sicos levaron a situaci\u00f3n a un estado ca\u00f3tico. A \u00e1rea federal de desastre foi colocada so o control da Axencia Federal de Xesti\u00f3n de Emerxencias (comandada por Michael Chertoff) e a Garda Nacional. O 27 de agosto declarouse o estado de emerxencia en Alabama, Luisiana e Mississippi, un r\u00e9xime de excepci\u00f3n con poderes semellantes aos da lei marcial, que a lexislaci\u00f3n de Luisiana non contempla. Por\u00e9n, na noite de 31 de agosto, o alcalde de Nova Orleans Ray Nagin declarou nominalmente a \"lei marcial\" na cidade e dixo que os polic\u00edas non ti\u00f1an que preocuparse dos dereitos civ\u00eds para deter os saqueadores\".\nO furac\u00e1n danou varias refinar\u00edas do estado de Luisiana, causando verteduras de 27 mill\u00f3ns de litros de petr\u00f3leo. Tam\u00e9n afectou as infraestruturas de extracci\u00f3n de petr\u00f3leo e gas natural dos Estados Unidos no Golfo de M\u00e9xico, polo que causou unha interrupci\u00f3n do 24% da subministraci\u00f3n de cru e do 18% na de gas. Durante uns meses, cinco mill\u00f3ns de persoas estiveron sen electricidade na rexi\u00f3n da costa do Golfo.\nKatrina \u00e9 o furac\u00e1n que m\u00e1is danos econ\u00f3micos causou na historia, con 108.000 mill\u00f3ns de d\u00f3lares. Oficialmente produciu 1.836 v\u00edtimas mortais, o que o converte nun dos m\u00e1is mort\u00edferos da historia e o segundo dos Estados Unidos, s\u00f3 por detr\u00e1s do furac\u00e1n San Felipe Segundo-Okeechobee de 1928. As\u00ed mesmo, no momento en que se produciu, Katrina era o sexto m\u00e1is intenso de todos os furac\u00e1ns rexistrados no Atl\u00e1ntico Norte, ao acadar unha presi\u00f3n m\u00ednima de 902 mb."}
{"id": "17255", "revid": "98629", "url": "https://gl.wikipedia.org/wiki?curid=17255", "title": "Furac\u00e1n", "text": "Un furac\u00e1n \u00e9 un fen\u00f3meno meteorol\u00f3xico consistente nun tipo de sistema de baixa presi\u00f3n que se forma xeralmente nas rexi\u00f3ns tropicais. A\u00ednda que estes meteoros poidan ser altamente destrutivos para o ser humano e o seu contorno, son unha parte importante do sistema de circulaci\u00f3n atmosf\u00e9rico, levando a calor da rexi\u00f3n ecuatorial a latitudes m\u00e1is altas.\nEtimolox\u00eda.\nO voc\u00e1bulo Furac\u00e1n ten orixe no nome do deus \"Huracan\", na maior\u00eda das linguas faladas na pen\u00ednsula do Iucat\u00e1n na Am\u00e9rica Central, principalmente polos maias.\nSegundo a mitolox\u00eda maia, o deus \"Huracan\" encarg\u00e1base da tarefa constante de destru\u00edr e reconstru\u00edr a natureza e por esta raz\u00f3n, posibelmente, foi asociado \u00e1s tormentas e tempestades.\nOs conquistadores espa\u00f1ois colleron a palabra para designar grandes tempestades e as\u00ed a transmitiron a outros idiomas.\nUnha m\u00e1quina de calor.\nEstruturalmente, un furac\u00e1n \u00e9 unha grande \u00e1rea xiratoria de nubes, e actividades de tempestade. A fonte de enerx\u00eda primaria dun furac\u00e1n \u00e9 o lanzamento de calor pola condensaci\u00f3n de vapor de auga que condensa a altitudes elevadas. Por isto, un furac\u00e1n pode ser considerado como unha xigante m\u00e1quina de calor vertical. \npara que se forme un furac\u00e1n, debe existir unha perturbaci\u00f3n de tempo preexistente, estaren os oc\u00e9anos tropicais mornos, unha alta humidade, e ventos relativamente fortes no alto.\nSe tales condici\u00f3ns persistiren por moito tempo, poden combinarse para producir ademais ventos violentos, ondas incribles, choivas torrenciais, e inundaci\u00f3ns asociadas a este fen\u00f3meno.\nEste uso de condensaci\u00f3n como forza motriz \u00e9 a diferenza primaria que distingue os furac\u00e1ns doutros fen\u00f3menos meteorol\u00f3xicos, como cicl\u00f3ns de media-latitude que extraen a enerx\u00eda principalmente das variaci\u00f3ns de temperatura preexistentes na atmosfera. Para formar a m\u00e1quina de calor, un furac\u00e1n ten que ficar enriba de auga morna que prov\u00e9 a humidade atmosf\u00e9rica necesaria. A evaporaci\u00f3n desta humidade \u00e9 dirixida polos ventos altos e presente de presi\u00f3n atmosf\u00e9rico reducida na tempestade e resulta nun ciclo sustentado.\nClasificaci\u00f3n e terminolox\u00eda.\nOs furac\u00e1ns clasif\u00edcanse en tres grupos principais: \nDepresi\u00f3n tropical.\nUnha depresi\u00f3n tropical \u00e9 un sistema organizado de nubes e temporais cunha circulaci\u00f3n de superficie definida soportando ventos de menos de 17 metros por segundo (62\u00a0km/h). Non ten ning\u00fan ollo, e non ten a forma espiral das tempestades tipicamente poderosas. \nTempestade tropical.\nUnha tempestade tropical \u00e9 un sistema organizado de tempestades fortes cunha circulaci\u00f3n de superficie definida sustentando ventos entre 17 e 33 metros por segundo (34 a 63 n\u00f3s, 39 a 73\u00a0mph, ou 62 a 117\u00a0km/h). Neste momento, a forma cicl\u00f3nica distintiva comeza a se desenvolver, mentres que normalmente non hai un ollo.\nEsta \u00e9 a intensidade \u00e1 cal furac\u00e1ns tenden a desenvolver un ollo que \u00e9 unha \u00e1rea de calma relativa cercada polos ventos m\u00e1is fortes da tempestade, no ollo de auga. Os m\u00e1is fortes destas tempestades tiveron unha velocidade do vento de 85 metros por segundo (305\u00a0km/h). \nNoutros lugares no mundo, os furac\u00e1ns foron chamados tam\u00e9n de \"Bagyo\" na Filipinas, \"Chubasco\" no M\u00e9xico, e \"Ta\u00edno\" no Hait\u00ed. \nOs furac\u00e1ns est\u00e1n categorizados nunha escala de 1 a 5 de acordo coa forza dos ventos denominada Escala de furac\u00e1ns Saffir-Simpson. Un furac\u00e1n categor\u00eda 1 ten as m\u00e1is baixas velocidades do vento, mentres que un de categor\u00eda 5 ten a m\u00e1is forte. Esta escala indica importancia relativa, pois \u00e1s veces unha tempestade de categor\u00eda menor pode inflixir maior dano que unha de categor\u00eda m\u00e1is alta, dependendo do lugar onde acontece o fen\u00f3meno. De feito, as tempestades tropicais tam\u00e9n poden producir danos significativos e perda de vidas, principalmente debido \u00e1s inundaci\u00f3ns. \nA definici\u00f3n de ventos continuos recomendada pola Organizaci\u00f3n Meteorol\u00f3xica Mundial (WMO) \u00e9 faise a unha media de dez minutos. Esta definici\u00f3n \u00e9 adoptada pola maior\u00eda dos pa\u00edses. Non obstante, alg\u00fans pa\u00edses usan definici\u00f3ns diferentes: por exemplo, os Estados Unidos definen ventos continuos baseados nun minuto de media de vento medido a aproximadamente 10 metros sobre a superficie. \nTam\u00e9n hai unha versi\u00f3n polar ao furac\u00e1n, chamado \"cicl\u00f3n \u00e1rtico\".\nBac\u00edas principais.\nA maior\u00eda dos furac\u00e1ns f\u00f3rmanse nunha faixa pr\u00f3xima ao ecuador, chamada Fronte Intertropical (ITF), Intertropical Convergence Zone (ITCZ) ou faixa dos monz\u00f3ns. Outra importante fonte de inestabilidade atmosf\u00e9rica at\u00f3pase nas ondas tropicais, que contrib\u00faen ao desenvolvemento de arredor do 85\u00a0% dos furac\u00e1ns intensos no oc\u00e9ano Atl\u00e1ntico e na maior\u00eda dos do Pac\u00edfico oriental. A maior\u00eda dos furac\u00e1ns f\u00f3rmanse entre os 10 e os 30 graos de latitude, e o 87\u00a0% f\u00f3rmase non m\u00e1is lonxe dos 20 graos norte ou sur. Debido a que o efecto Coriolis inicia e mant\u00e9n a s\u00faa rotaci\u00f3n, os furac\u00e1ns poucas veces se forman ou moven a 5 graos do Ecuador, onde o efecto \u00e9 feble. Con todo, \u00e9 posible que se nesas \u00e1reas como os que tiveron lugar en 2001 e 2004.\nHai sete zonas principais de formaci\u00f3n de furac\u00e1n:\n1 - Oc\u00e9ano Pac\u00edfico Norte Occidental: As actividades de tempestade tropical nesta rexi\u00f3n frecuentemente afectan \u00e1 China, o Xap\u00f3n, Filipinas e Taiw\u00e1n. Esta \u00e9 sen d\u00fabida a zona m\u00e1is activa, cun terzo da actividade de furac\u00e1ns no mundo. Tanto as organizaci\u00f3ns de meteorolox\u00eda nacionais, como tam\u00e9n o Joint Typhoon Warning Center (XTWC) son responsables das previsi\u00f3ns e advertencias emitidas nesta zona.\n2 - Oc\u00e9ano Pac\u00edfico Norte Oriental: Esta \u00e9 a segunda zona m\u00e1is activa no mundo, e tam\u00e9n \u00e9 a m\u00e1is densa (un gran n\u00famero de tempestades para unha pequena \u00e1rea de oc\u00e9ano). Tempestades que forman nesta zona poden afectar o M\u00e9xico occidental, Hawai e en ocasi\u00f3ns extremadamente raras, California. O Central Pacific Hurricane Center \u00e9 o responsable de prever a parte occidental desta \u00e1rea, e o National Hurricane Center para a parte oriental.\n3 - Oc\u00e9ano Pac\u00edfico Occidental Sur: As actividades nesta rexi\u00f3n afectan a Australia e Ocean\u00eda en gran parte. A previsi\u00f3n e feita pola Australia e Nova Guinea.\n4 - Oc\u00e9ano \u00cdndico Norte: Esta zona \u00e9 dividida en d\u00faas \u00e1reas, a Ba\u00eda de Bengala e o Mar Ar\u00e1bigo, coa Ba\u00eda de Bengala como dominante (5 a 6 veces m\u00e1is actividades). Furac\u00e1ns que forman nesta zona son as que historicamente m\u00e1is vidas levan. O cicl\u00f3n de Bhola de 1970 matou 200,000. Naci\u00f3ns afectadas por esta zona incl\u00faen a India, Bangladesh, Sri Lanka, Tailandia, Birmania, e Paquist\u00e1n, e todos estes pa\u00edses emiten previsi\u00f3ns e advertencias na rexi\u00f3n. Raramente, un furac\u00e1n formado nesta zona afectar\u00e1 a Pen\u00ednsula \u00c1rabe. \n5 - Oc\u00e9ano \u00cdndico sueste: As actividades nesta rexi\u00f3n afectan a Australia e Indonesia, e \u00e9 previsto por esas naci\u00f3ns. \n6 - Oc\u00e9ano \u00cdndico suroeste: Esta zona \u00e9 o menos estudado, debido a unha falta de dados hist\u00f3ricos. Os cicl\u00f3ns que aqu\u00ed se forman chegan a Madagascar, Mozambique, Illas Mauricio, e Kenya, e estas naci\u00f3ns emiten previsi\u00f3ns e advertencias para a zona. \n7 - Zona Atl\u00e1ntico norte: E o m\u00e1is estudado de todas as zonas tropicais. O Atl\u00e1ntico Norte incl\u00fae o Oc\u00e9ano Atl\u00e1ntico, o Mar Caribe, e mailo golfo de M\u00e9xico. Os Estados Unidos, M\u00e9xico, Am\u00e9rica Central, as Illas Caribe\u00f1as e o Canad\u00e1 est\u00e1n afectados a trav\u00e9s de tempestades nesta zona. As previsi\u00f3ns para todas as tempestades son emitidas polo National Hurricane Center en Miami, Florida e mais no Centro de Furac\u00e1n Canadense, en Halifax, Nova Escocia, Canad\u00e1. Os furac\u00e1ns que golpean M\u00e9xico, Am\u00e9rica Central, e as naci\u00f3ns das Illas Caribe\u00f1as, causan frecuentemente danos inmensos. Son m\u00e1is mortais cando pasan a augas m\u00e1is mornas.\n\u00c1reas de formaci\u00f3ns non com\u00fans.\nSon \u00e1reas raras de acontecer furac\u00e1ns:\n- Oc\u00e9ano Atl\u00e1ntico Meridional: Unha combinaci\u00f3n de augas m\u00e1is frescas, a falta dunha zona de converxencia intertropical, e mudanzas de vento fan que sexa moi dif\u00edcil para o Atl\u00e1ntico Meridional xerar un furac\u00e1n. No entanto, foron observados tres furac\u00e1ns nesta rexi\u00f3n. Unha tempestade tropical fraca en 1991 na costa de \u00c1frica, o furac\u00e1n Catarina que aconteceu no litoral do estado de Santa Catarina no Brasil en 2004 e unha tempestade menor en xaneiro de 2004, no leste de Salvador, Brasil.\n- Pac\u00edfico Norte Central: Nesta rexi\u00f3n \u00e9 comunmente frecuentada por furac\u00e1ns que se forman no Pac\u00edfico nororiental, moito m\u00e1is favorable na Zona de Pac\u00edfico.\n- Mar Mediterr\u00e1neo: Na zona mediterr\u00e1nea acontecen \u00e1s veces tempestades que semellan furac\u00e1ns en estrutura, tales tempestades form\u00e1ronse en setembro de 1947, setembro de 1969, xaneiro de 1982, setembro de 1983, e xaneiro de 1995. Hai debate en se estas tempestades eran tropicais na s\u00faa natureza. En 2020 xorde a verba 'Medic\u00e1n', en vista do aumento de potencia e frecuencia destes fen\u00f3menos, designando as\u00ed \u00f3s furac\u00e1ns mediterr\u00e1neos a partir do Ianos.\nEstrutura.\nUn furac\u00e1n forte consta dos seguintes compo\u00f1entes:\nFormaci\u00f3n e desenvolvemento.\nA formaci\u00f3n de furac\u00e1ns a\u00ednda \u00e9 tema de intensas investigaci\u00f3ns, e a\u00ednda non \u00e9 completamente comprendido. Cinco factores son necesarios para tornar formaci\u00f3n dun furac\u00e1n:\nO seu movemento vai en xeral de leste a oeste.\n\u00c9poca.\nNo norte do oc\u00e9ano Atl\u00e1ntico, a tempada de furac\u00e1ns ten lugar entre o 1 de xu\u00f1o e o 30 de novembro, acadando o pico a dende finais de agosto ata setembro. O pico estat\u00edstico \u00e9 o 10 de setembro. No nord\u00e9s do oc\u00e9ano Pac\u00edfico ten un per\u00edodo de actividade m\u00e1is amplo mais na mesma \u00e9poca do ano que no Atl\u00e1ntico. No noroeste do Pac\u00edfico os furac\u00e1ns te\u00f1en lugar todo o ano, cun m\u00ednimo en febreiro e marzo e un m\u00e1ximo en setembro.\nNo norte do oc\u00e9ano \u00cdndico, os furac\u00e1ns son m\u00e1is com\u00fans de abril a decembro, con picos en maio e novembro. No hemisferio sur, o ciclo de furac\u00e1ns comeza o 1 de xullo. A temporada de actividade dura entre o 1 de novembro e o final de abril, con picos a mediados de febreiro e marzo.\nDisipaci\u00f3n.\nUn Furac\u00e1n pode deixar de ter as s\u00faas caracter\u00edsticas tropicais de varios modos:\nPer\u00edodos.\nNo Atl\u00e1ntico Norte, unha estaci\u00f3n de furac\u00e1n distinta acontece do 1 de xu\u00f1o a 30 de novembro, co seu cume a comezos de setembro. O Pac\u00edfico nordeste ten un per\u00edodo m\u00e1is longo de actividade, mais nunha formaci\u00f3n de tempo semellante ao Atl\u00e1ntico. O Pac\u00edfico noroeste ten furac\u00e1ns durante o ano todo, cun m\u00ednimo en febreiro e co seu auxe no inicio de setembro. Na zona do \u00cdndico norte, as tempestades son moi com\u00fans de abril a decembro, con cumes en maio e novembro. \nNo hemisferio meridional, as actividades de furac\u00e1ns comezan en inicio de outubro, e fins de maio. Os auxes de actividade no hemisferio meridionais son a mediados de febreiro a inicio de marzo.\nPor\u00e9n, os furac\u00e1ns poden ocorrer en rexi\u00f3ns que nunca sufriron o fen\u00f3meno, como a rexi\u00f3n Sur de Santa Catarina, onde houbo dous cicl\u00f3ns, sendo o m\u00e1is famoso o Furac\u00e1n Catarina, con ventos de ata 160 Km/h, que provocou o destellamento de centenas de residencias na rexi\u00f3n.\nObservaci\u00f3ns.\nOs furac\u00e1ns intensos son un desaf\u00edo para a observaci\u00f3n particular. Ao seren un fen\u00f3meno oce\u00e1nico perigoso, as estaci\u00f3ns de monitorizaci\u00f3n do tempo raramente est\u00e1n dispo\u00f1ibles no lugar da tempestade, a menos que estea nunha illa ou unha \u00e1rea litoral, ou un nav\u00edo que estea na tempestade. Ata mesmo nestes casos, s\u00f3 ser\u00e1 posible observar na periferia do furac\u00e1n ,onde as condici\u00f3ns son menos catastr\u00f3ficas. \nO cicl\u00f3n tam\u00e9n pode ser monitorizado a trav\u00e9s de radar, e por sat\u00e9lites do tempo que usan luz visible e infravermella.\nEfectos.\nO madurecemento do furac\u00e1n pode lanzar calor por riba dunha taxa de 6x1014 watts. Esta \u00e9 duascentas veces a taxa total de produci\u00f3n el\u00e9ctrica humana, e \u00e9 equivalente a detonaci\u00f3n dunha bomba nuclear de 10 megat\u00f3ns durante 20 minutos. Os furac\u00e1ns no mar aberto causan grandes ondas, choivas pesadas, e altos ventos que \u00e1s veces afundan nav\u00edos. Por\u00e9n, os efectos m\u00e1is devastadores dun furac\u00e1n acontecen cando cruzan litorais e causando grandes precipitaci\u00f3ns de auga.\nEfectos secundarios.\nFrecuentemente, os efectos secundarios dun furac\u00e1n son igualmente catastr\u00f3ficos. Eles incl\u00faen:\nProceso de asignaci\u00f3n dos nomes.\nA WMO - World Meteorological Organization (Organizaci\u00f3n Meteorol\u00f3xica Mundial) selecciona os nomes para Zona do Atl\u00e1ntico e tempestades do Pac\u00edfico central e oriental. \nActualmente, nas rexi\u00f3ns do Atl\u00e1ntico e do Pac\u00edfico Nororiental col\u00f3canse nomes femininos e masculinos durante unha determinada estaci\u00f3n alternadamente, en orde alfab\u00e9tica. O tipo da primeira tempestade da estaci\u00f3n tam\u00e9n alterna de ano en ano. Hai preparadas 6 listas de nomes, cos seus antecedentes, e \u00fasanse de novo nun ciclo de 6 anos (cada ano \u00fasase unha lista diferente).\nOs nomes poden ser retirados a petici\u00f3n de pa\u00edses afectados se causaron un dano extenso a poboaci\u00f3n e propiedades. \nNa rexi\u00f3n de Pac\u00edfico Norte Central, as listas de nome son mantidas polo Central Pacific Hurricane Center en Honolulu, Hawai. Selecci\u00f3nanse 4 listas de nomes hawaianos e son usadas en orde consecutiva sen levar en conta o ano. \nNo Pac\u00edfico Norte Occidental, as listas de nomes son mantidas polo WMO. \u00dasanse cinco listas de nomes, con cada unha das 14 naci\u00f3ns no Comit\u00e9 de Tif\u00f3n que incl\u00fae 2 nomes en cada lista.\nA Axencia Meteorol\u00f3xica do Xap\u00f3n usa un sistema secundario no Pac\u00edfico Norte Occidental que numera o furac\u00e1n en orde, reaxustado a cada 31 de decembro. \nA Axencia Australiana de Meteorolox\u00eda mant\u00e9n tres listas de nomes, unha para cada rexi\u00f3n occidental, norte e oriental australiana. Tam\u00e9n hai rexi\u00f3ns de Fidxi e Pap\u00faa-Nova Guinea. O Servizo Meteorol\u00f3xico das Illas Seicheles mant\u00e9n unha lista para o Oc\u00e9ano \u00cdndico Suroeste."}
{"id": "17256", "revid": "27155", "url": "https://gl.wikipedia.org/wiki?curid=17256", "title": "Eva mitocondrial", "text": "Eva mitocondrial \u00e9 a suposta muller da que, segundo estudos desenvolvidos dende comezo da d\u00e9cada de 1980 por un grupo de xenetistas, descenden todos os humanos actuais. Dito doutro modo, \u00e9 o antepasado com\u00fan m\u00e1is recente matrilineal. Eva era membro dun grupo de humanos que viviron hai 200.000 anos en \u00c1frica, polo que na \u00e9poca da Eva mitocondrial viviron moitas outras mulleres, pero non deixaron unha lil\u00f1a ininterrompida de descendentes ata a \u00e9poca actual como si deixou a Eva mitocondrial. O co\u00f1ecemento da Eva mitocondrial d\u00e9bese \u00e1 informaci\u00f3n que nos d\u00e1 o estudo do ADN mitocondrial. As mitocondrias son unhas estruturas celulares que te\u00f1en como funci\u00f3n producir enerx\u00eda, e que conte\u00f1en unha pequena cantidade de xenes, o que se co\u00f1ece como o ADN mitocondrial, que se caracteriza por sufrir mutaci\u00f3ns moi rapidamente, actuando como un reloxo molecular e s\u00f3 se transmite pola li\u00f1axe feminina.\nOrixe.\nAllan Willson, xenetista da Universidade de California, Berkeley, e o seu equipo vi\u00f1a desenvolvendo investigaci\u00f3ns sobre a orixe do humano moderno e o estudo do ADN mitocondrial. En 1985 deron a co\u00f1ecer os seus primeiros resultados, nese momento modestos, e en 1987 publicaron en \"Nature\" que o ADN mitocondrial confirmaba a teor\u00eda antropol\u00f3xica de que a lugar de orixe do \"Homo sapiens\" foi \u00c1frica e era relativamente recente, xa que amosaba pouca variaci\u00f3n xen\u00e9tica. A idea que toda a poboaci\u00f3n actual descenda dunha \u00fanica muller, non quere dicir que fora a \u00fanica femia do seu tempo, pero si foi a \u00fanica que produciu unha li\u00f1a directa de descendentes pola li\u00f1a feminina que persiste hoxe. O nome de Eva p\u00faxose facendo un paralelismo coa Eva b\u00edblica (a\u00ednda que non lle puxo ese nome o seu descubridor), pero o concepto non ten nada que ver coa Eva do libro da X\u00e9nese, sen\u00f3n coa orixe dos humanos actuais por evoluci\u00f3n natural a partir doutros humanos m\u00e1is antigos."}
{"id": "17257", "revid": "98629", "url": "https://gl.wikipedia.org/wiki?curid=17257", "title": "Escala de furac\u00e1ns Saffir-Simpson", "text": "Herbert Saffir, enxe\u00f1eiro consultor, e Robert Simpson, ent\u00f3n Director do Centro Nacional de Furac\u00e1ns nos Estados Unidos no inicio dos anos 70, clasificaron os furac\u00e1ns con ventos sostidos de 118 Km/h (65 n\u00f3s) ou m\u00e1is.\nDesenvolveron a T\u00c1BOA SAFFIR-SIMPSON, como medida de intensidade dun furac\u00e1n. A medida \u00e9 de 1 a 5 sendo 5 o m\u00e1is devastador.\nO potencial de danos bas\u00e9ase na presi\u00f3n barom\u00e9trica, na velocidade dos ventos e na elevaci\u00f3n do nivel do mar.\nNotas.\n&lt;references&gt;"}
{"id": "17258", "revid": "98629", "url": "https://gl.wikipedia.org/wiki?curid=17258", "title": "Escala de Richter", "text": "A escala de Richter cuantifica a magnitude s\u00edsmica dun terremoto.\nHistoria.\nA escala de Richter foi desenvolvida en 1935 polos sism\u00f3logos Charles Francis Richter e Beno Gutenberg, ambos membros do California Institute of Technology (Caltech), que estudaban sismos no sur da California.\nPrincipio.\n\u00c9 unha escala logar\u00edtmica: a magnitude de Richter corresponde ao logaritmo da medida da amplitude das ondas s\u00edsmicas de tipo P e S a 100\u00a0km do epicentro.\nA f\u00f3rmula utilizada \u00e9 ML = logA - logA0 onde A representa a amplitude m\u00e1xima medida no sism\u00f3grafo e A0 unha amplitude de referencia.\nAs\u00ed, por exemplo, un sismo con magnitude 6 ten unha amplitude 10 veces maior que un sismo de magnitude 5. Con todo, o sismo de magnitude 6 libera preto de 31 veces m\u00e1is enerx\u00eda que o de magnitude 5.\nA graduaci\u00f3n.\nNa pr\u00e1ctica, a escala est\u00e1 graduada de 1 a 9, mais teoricamente \u00e9 ilimitada.\nO sismo m\u00e1is forte xamais rexistrado foi o gran terremoto de Chile, o 22 de maio de 1960, que acadou o valor de 9,5 nesta escala. Do outro lado da escala, a ca\u00edda dunha tella dunha altura de 1 m. ten a magnitude -2.\nMagnitude e intensidade.\nA escala de Richter non permite avaliar a intensidade s\u00edsmica dun sismo nun lugar determinado, e en particular en zonas urbanas. Para iso, util\u00edzanse escalas de intensidade tales como a escala de Mercalli.\nA magnitude \u00e9 \u00fanica para cada sismo, mentres que a intensidade das ondas s\u00edsmicas dimin\u00fae conforme a distancia das rochas atravesadas polas ondas e as li\u00f1as de falla."}
{"id": "17259", "revid": "27155", "url": "https://gl.wikipedia.org/wiki?curid=17259", "title": "Epicentro", "text": "O epicentro dun terremoto \u00e9 o punto \u00e1 superficie da Terra situado na vertical do foco ou hipocentro. A zona arredor do epicentro \u00e9 normalmente a m\u00e1is afectada por un abalo s\u00edsmico. Esta observaci\u00f3n non sempre \u00e9 verdadeira, principalmente cando este punto se localiza no mar ou en zonas deshabitadas e o sismo non provoca estragos."}
{"id": "17260", "revid": "27155", "url": "https://gl.wikipedia.org/wiki?curid=17260", "title": "Hipocentro", "text": "O hipocentro ou foco dun terremoto \u00e9 o lugar no interior da Terra onde se d\u00e1 o movemento que produce a liberaci\u00f3n de enerx\u00eda por medio de ondas s\u00edsmicas. Este punto pode estar localizado case na superficie, nos casos onde a actividade s\u00edsmica \u00e9 resultante de vulcanismo. Os hipocentros m\u00e1is profundos rexistr\u00e1ronse a preto de 700\u00a0km de profundidade, na zona de subducci\u00f3n do oeste da Am\u00e9rica do Sur. Unha vez que a enerx\u00eda que causa un terremoto resulta da ruptura fr\u00e1xil ou semi-fr\u00e1xil da codia terrestre, a profundidade do hipocentro est\u00e1 limitada \u00e1 zona m\u00e1is superficial, onde a cortiza \u00e9 fr\u00e1xil (por oposici\u00f3n ao manto que ten caracter\u00edsticas d\u00factiles."}
{"id": "17261", "revid": "5109", "url": "https://gl.wikipedia.org/wiki?curid=17261", "title": "Iasir Arafat", "text": "Muhamad Iasir Abdul Rahman Abdul Rauf Arafat (en ), popularmente co\u00f1ecido como Iasir Arafat (en ), ou polo seu nome kunya Abu Amar (en ), nado en Xerusal\u00e9n ou no Cairo, o 4 ou 24 de agosto de 1929 e finado en Par\u00eds o 11 de novembro de 2004, foi un l\u00edder palestino, presidente da OLP (Organizaci\u00f3n para a Liberaci\u00f3n de Palestina) e da ANP (Autoridade Nacional Palestina)."}
{"id": "17262", "revid": "17467", "url": "https://gl.wikipedia.org/wiki?curid=17262", "title": "Arafat", "text": ""}
{"id": "17263", "revid": "89787", "url": "https://gl.wikipedia.org/wiki?curid=17263", "title": "Kanzi", "text": "Kanzi \u00e9 un bonobo macho (\"Pan paniscus\"), un dos monos m\u00e1is co\u00f1ecidos polas s\u00faas habelencias ling\u00fc\u00edsticas.\nNado o 23 de outubro de 1980 no Language Research Center da Universidade Estatal de Xeorxia, en Atlanta. unha das femias dominantes, Matata, roubouno aos seus pais e adoptouno, cando Matata foi seleccionada para aprender unha linguaxe por sinais dese\u00f1ado por Sue Savage-Rumbaugh con centos de lexigramas, cada un cun significado concreto, que amosaba a Matata ao tempo que pronunciaba o seu significado. A experiencia, despois de anos, non daba resultados, polo que resultou unha sorpresa que un d\u00eda, cando Matata estaba ausente, Kanzi comezou a utilizar os lexigramas de xeito correcto, aprend\u00e9raas, escoitando e observando, como un neno humano. Dende ent\u00f3n aprendeu m\u00e1is de 400 palabras e utiliza regras gramaticais equivalentes \u00e1s usadas por un neno humano de dous anos. Kanzi ademais \u00e9 capaz de empregar \u00fatiles de pedra.\nActualmente reside no Great Ape Trust en Des Moines, Iowa."}
{"id": "17264", "revid": "5312", "url": "https://gl.wikipedia.org/wiki?curid=17264", "title": "Gran Muralla Chinesa", "text": "A Gran Muralla Chinesa (chin\u00e9s tradicional: \u9577\u57ce, chin\u00e9s simplificado: \u957f\u57ce, pinyin: Ch\u00e1ng Ch\u00e9ng, \"Longa fortaleza\") \u00e9 unha serie de fortificaci\u00f3ns, constru\u00eddas desde o s\u00e9culo V a.C., de pedra, ladrillo, terra apisoada, madeira, e outros materiais, en xeral, ao longo dunha li\u00f1a de leste a oeste a trav\u00e9s das fronteiras hist\u00f3ricas do norte da China para protexer aos estados chineses e o imperio da China dos ataques dos b\u00e1rbaros de Mongolia e Manchuria. O principal prop\u00f3sito do muro non era impedir que fora atravesado, sen\u00f3n m\u00e1is ben impedir que trouxeran cabalos con eles.\nA Gran Muralla est\u00e1 formada por unha serie de murallas constru\u00eddas e reconstru\u00eddas por diferentes dinast\u00edas durante m\u00e1is de 1.000 anos.\nContando as s\u00faas ramificaci\u00f3ns e construci\u00f3ns secundarias, calc\u00falase que ten 21\u00a0196 quil\u00f3metros de longo, desde a fronteira con Corea, \u00e1 beira do r\u00edo Yalu (Yalu Jiang), ata o deserto de Gobi, abarcando sete provincias, ao longo dun arco que delinea aproximadamente o bordo sur da Mongolia Interior, a\u00ednda que hoxe en d\u00eda s\u00f3 se conserva un 30% dela. De media, mide de 6 a 7 metros de alto e de 4 a 5 metros de ancho. No seu apoxeo, durante a dinast\u00eda Ming, foi custodiada por m\u00e1is dun mill\u00f3n de guerreiros.\nA muralla foi designada Patrimonio da Humanidade pola Unesco no ano 1987. Gran parte da Gran Muralla ten fama de ser o maior cemiterio do mundo. Aproximadamente 10 mill\u00f3ns de traballadores morreron durante a s\u00faa construci\u00f3n. Non os enterraron no muro en si, sen\u00f3n nas s\u00faas proximidades.\nO d\u00eda 7 de xullo de 2007 deuse a co\u00f1ecer que a muralla chinesa foi elixida como unha das ga\u00f1adoras na lista das Novas Sete Marabillas do Mundo Moderno.\nA Gran Muralla est\u00e1 irmandada coa muralla romana de Lugo, tam\u00e9n designada Patrimonio da Humanidade.\nHistoria.\nA muralla constru\u00eduse durante o reinado do Primeiro Emperador da dinast\u00eda Qin, de curta duraci\u00f3n. Non se constru\u00edu toda dunha vez, sen\u00f3n que \u00e9 a uni\u00f3n de varios muros constru\u00eddos durante un per\u00edodo de aproximadamente mil anos. A s\u00faa forma actual acabouse durante a dinast\u00eda Ming.\nPer\u00edodos de construci\u00f3n.\nTradicionalmente, div\u00eddese a historia da construci\u00f3n da Gran Muralla en cinco partes:\nPer\u00edodo anterior \u00e1 unificaci\u00f3n da Dinast\u00eda Qin.\nNo s\u00e9culo VIII a.C., no comezo do per\u00edodo co\u00f1ecido como Per\u00edodo das Primaveras e Outonos, China segue un sistema feudal: o territorio div\u00eddese en centos de feudos ou estados dirixidos por pr\u00edncipes, en teor\u00eda, todos reunidos baixo os reis da dinast\u00eda Zhou.\nPero co tempo, estes feudos foron anexados polos pr\u00edncipes formando grandes principados no s\u00e9culo VI a.C.; alg\u00fans deles foron o Estado de Chu e Wu, China foi rapidamente fragmentada en varios reinos independentes: \u00e9 o comezo do per\u00edodo dos Reinos Combatentes.\nNaquel tempo, varios estados comprom\u00e9tense \u00e1 construci\u00f3n de muros para protexerse dos seus veci\u00f1os e de pobos estranxeiros. As\u00ed, ao redor do s\u00e9culo V a.C., o estado de Qi inicia a construci\u00f3n dun muro, algunhas das s\u00faas partes mant\u00e9\u00f1ense a\u00ednda en p\u00e9. A mediados do s\u00e9culo IV a.C., o estado de Wei comezou a construci\u00f3n dun muro na s\u00faa fronteira occidental, preto de Qi, e un segundo muro na s\u00faa fronteira oriental . Isto foi imitado polos estados de Yan e Zhao.\nComunmente, a t\u00e9cnica utilizada para realizar as paredes foi de capas de terra duns poucos cent\u00edmetros que se amontoan unha encima doutra. As xuntas de madeira extraense, deixando unha parede de terra. Este m\u00e9todo poder\u00eda desenvolver rapidamente s\u00f3lidos muros que poderian resistir s\u00e9culos en p\u00e9.\nPer\u00edodo da Dinast\u00eda Qin.\nNo ano 221 a.C., Qin Shi Huang conquistou todos os estados que se lle opo\u00f1\u00edan e unificou China establecendo a dinast\u00eda Qin. A intenci\u00f3n de impo\u00f1er un poder central e evitar o rexurdimento dos se\u00f1ores feudais, ordenou a destruci\u00f3n das murallas que divid\u00edan o seu imperio ao longo da antiga fronteira. Logo dos ataques das tribos Xiongnu ao norte, enviou ao xeneral Meng Tian, para asegurarse da derrota dos Xiongnu e, a continuaci\u00f3n, emprender a construci\u00f3n dun muro m\u00e1is al\u00f3 do R\u00edo Amarelo para protexer mellor aos novos territorios conquistados conectando o resto de fortificaci\u00f3ns ao longo da nova fronteira norte. O transporte dunha gran cantidade de materiais necesarios para a construci\u00f3n foi dif\u00edcil, xa que logo, os construtores utilizaron os recursos locais como as pedras nas construci\u00f3ns de monta\u00f1a e a terra apisoada para a construci\u00f3n na chaira.\nNon hai rexistros hist\u00f3ricos que indiquen a lonxitude exacta e o trazado de muralla na dinast\u00eda Qin, pero a pesar do debate entre os historiadores e a ausencia de acontecementos hist\u00f3ricos, a Gran Muralla constru\u00edda pola dinast\u00eda Qin permanece na imaxinaci\u00f3n popular chinesa como unha colosal obra co alcumo de \"muro de dez mil li\" (5.760\u00a0km no valor de li da dinast\u00eda Qin).\nPer\u00edodo da Dinast\u00eda Han.\nNo 210\u00a0a.\u00a0C., o emperador Qin Shi Huang morreu e a dinast\u00eda Qin que fundou sobreviviu uns poucos anos. No 202\u00a0a.\u00a0C., Liu Bang, un ex soldado de orixe campesi\u00f1a que foi mestre da China proclamouse emperador co nome Han Gaozu. Debilitada pola s\u00faa anterior guerra de sucesi\u00f3n contra o xeneral Xiang Liang, Gaozu abandona o mantemento da Muralla da era Qin, e cando os Xiongnu, agora unidos nunha confederaci\u00f3n estaban ameazando a trav\u00e9s da fronteira, Gaozu, no canto de adoptar unha ofensiva utilizando as paredes do mesmo xeito que Qin Shi Huang, trata de conseguir a paz con homenaxes e unha \"harmoniosa uni\u00f3n\" ou \"heqin\", \u00e9 dicir, a subministraci\u00f3n chinesa de princesas para os xefes Xiongnu. Durante varias d\u00e9cadas, os seus sucesores far\u00e1n o mesmo. Con todo, a Gran Muralla non est\u00e1 completamente abandonada: baixo o dominio do emperador Han Wudi recom\u00e9ndaselle o establecemento de fronteiras \"tuntian\" (tipos de asentamentos militares agrarios) protexidos por pequenos muros para colonizar a rexi\u00f3n e impedir as incursi\u00f3ns Xiongnu.\nNo 134\u00a0a.\u00a0C. o \"statu quo\" entre os chineses e os Xiongnu foi roto e a diferenza dos seus antepasados, Han Wudi decidiu tomar unha ofensiva contra a confederaci\u00f3n Xiongnu e iniciou no 129\u00a0a.\u00a0C. unha primeira ofensiva, seguida de moitas outras. Wudi restaurou e conectou porci\u00f3ns da Muralla da dinast\u00eda Qin e logo estendeuna a trav\u00e9s do que se converter\u00eda na ruta da seda. No 119\u00a0a.\u00a0C., os Xiongnu son expulsados a trav\u00e9s do deserto de Gobi na Mongolia interior, e unha nova secci\u00f3n do muro, de 400\u00a0km de longo foi constru\u00edda e cons\u00e9rvase hoxe en d\u00eda.\nNo ano 9\u00a0d.\u00a0C., a dinast\u00eda Han vese ensombrecida pola ef\u00e9mera dinast\u00eda Xin, antes de ser restaurada o 23\u00a0d.\u00a0C. polo emperador Geng Shi di que debe facer fronte \u00e1s guerras civ\u00eds e cando o emperador Guang Wudi ascendeu ao trono dous anos despois, o seu ex\u00e9rcito \u00e9 demasiado d\u00e9bil para conter eficazmente os Xiongnu. Ordenou a construci\u00f3n de catro novos muros para frear o seu avance e protexer \u00e1 capital. Para rematar, ao redor do 48, os Xiongnu experimentaron loitas internas e div\u00eddense en dous grupos: Xiongnu do Norte e Xiongnu do Sur. Os Xiongnu do sur serven de amortiguaci\u00f3n entre os seus hom\u00f3logos no norte e a China estaba disposta a coexistir con eles.\nAo final da dinast\u00eda Han, China dividiuse en tres reinos separados por fronteiras, facendo da construci\u00f3n e o mantemento das grandes paredes irrelevante.\nPer\u00edodo de baixa actividade.\nDesde o per\u00edodo dos Tres Reinos (220) ata fins da Dinast\u00eda Yuan (1300) a muralla non experimentou grandes cambios e extensi\u00f3ns m\u00e1is al\u00f3 da reconstruci\u00f3n de sectores desgastados. Destacan pequenos per\u00edodos de construci\u00f3n do s\u00e9culo V ao VII e dos s\u00e9culos XI ao XIII.\nPer\u00edodo da Dinast\u00eda Ming.\nA Gran Muralla como concepto reavivouse de novo durante a dinast\u00eda Ming logo da derrota do ex\u00e9rcito por parte dos oirates na Batalla de Tumu en 1449. Os Ming non tiveron unha clara vitoria e adoptaron unha nova estratexia para manter as tribos n\u00f3mades afastadas da capital mediante a construci\u00f3n de muros ao longo da fronteira norte da China.\nA diferenza das anteriores fortificaci\u00f3ns, a construci\u00f3n da dinast\u00eda Ming foi m\u00e1is forte e m\u00e1is elaborada debido \u00e1 utilizaci\u00f3n de ladrillos e pedra no canto de terra apisoada. Como consecuencia das incursiones mongois a trav\u00e9s dos anos, dedic\u00e1ronse considerables recursos a reparar e reforzar as paredes. As secci\u00f3ns Ming preto da capital Pequ\u00edn son especialmente fortes e resistentes. A gran muralla da dinast\u00eda Ming in\u00edciase no extremo leste, no paso de Shanhai (\u5c71\u6d77\u5173 sh\u0101n h\u01cei gu\u0101n), Qinhuangdao, en Hebei, provincia pr\u00f3xima ao golfo de Bohai. Atravesa nove provincias, 100 condados, para terminar no extremo oeste no paso de Jiayu (\u5609\u5cea\u5173 ji\u0101 y\u00f9 gu\u0101n), na provincia Gansu, ao noroeste. O paso de Jiayu era a porta para a ruta da seda. A pesar de que a muralla finaliza no paso Jiayu, a partir de al\u00ed seguen torres de vixilancia (\u70fd\u706b\u53f0 f\u0113ng hu\u01d2 t\u00e1i) por toda a ruta da seda. Estas torres comunic\u00e1banse entre elas con sinais de fume para informar de pos\u00edbeis invasi\u00f3ns.\nCara ao final da dinast\u00eda Ming, a Gran Muralla defend\u00eda o imperio en contra da invasi\u00f3n manch\u00fa que comezou ao redor do 1600. Baixo o mando militar de Yuan Chonghuan, o ex\u00e9rcito Ming bloqueou o avance manch\u00fa no fortemente fortificado paso Shanhaiguan, impedindo que entrasen no coraz\u00f3n chin\u00e9s. Os manch\u00fas finalmente foron capaces de cruzar a Gran Muralla en 1644 (a lenda di que as tropas tardaron tres d\u00edas en pasar), cando for\u00f3n abertas as portas, en Shanhaiguan, tras convencer o xeneral Wu Sangui para que lles deixase atravesar o paso, este xeneral estaba en contra das actividades dos gobernantes da dinast\u00eda Shun, que sucedeu durante un breve per\u00edodo \u00e1 dinast\u00eda Ming. Os manch\u00fas rapidamente ocuparon Pequ\u00edn e derrotaron \u00e1 recentemente fundada Dinast\u00eda Shun e o resto da resistencia, para establecer a dinast\u00eda Qing.\nCos Qing como gobernantes, Mongolia anexionouse ao imperio, de modo que a construci\u00f3n da Gran Muralla e as reparaci\u00f3ns da mesma interromp\u00e9ronse, debido a que deixaron de ter utilidade estrat\u00e9xica.\nDurante a s\u00faa construci\u00f3n os obreiros estaban a mercede de bandas de asaltantes e moitos morreron nesa construci\u00f3n, de maneira que a muralla \u00e9 denominada \u00e1s veces como \"o cemiterio m\u00e1is longo do mundo\".\nPrimeiras noticias en occidente sobre a Muralla.\nO viaxeiro e explorador do norte de \u00c1frica Ibn Battuta, que foi a Guangzhou ao rededor de 1346, informouse entre os musulm\u00e1ns locais sobre a muralla que, segundo o Cor\u00e1n, a constru\u00edra Dhul-Qarnayn para conter a Gog e Magog. Ibn Battuta explicaba que a muralla estaba a \"sesenta d\u00edas de viaxe\" da cidade de Zeitun (Quanzhou);; se ben Alexander Hamilton Rosskeen Gibb sinalou que Ibn Battuta confundiu a Gran Muralla Chinesa coa constru\u00edda por Dhul-Qarnayn. Pero en todo caso, ning\u00fan dos interlocutores de Ibn Battuta en Guangzhou a vira nin co\u00f1ec\u00edan a ningu\u00e9n que a tivese visto, o que implica que posteriormente a Yuan a existencia da Gran Muralla non estaba na memoria da xente, polo menos nos das comunidades musulm\u00e1s de Guangzhou.\nPouco despois de que os europeos arribaran na China dos Ming no s\u00e9culo XVI, os contos sobre a Gran Muralla empezaron a circular por Europa, a\u00ednda que ning\u00fan europeo foi a mirala cos seus propios ollos ata un s\u00e9culo m\u00e1is tarde. A primeira descrici\u00f3n da muralla, e a s\u00faa importancia para a defensa do pa\u00eds contra os \"t\u00e1rtaros\" (\u00e9 dicir, os mongois), foi a contida na \"Terceira D\u00e9cada\" de Jo\u00e3o de Barros, dentro \"Da \u00c0sia\" (publicado en 1563). Curiosamente, o mesmo Barros non viaxou a Asia, pero foi quen de utilizar os libros chineses levados a Lisboa polos comerciantes portugueses. un dos primeiros rexistros dun viaxeiro occidental que visitou China a trav\u00e9s dun paso da gran Muralla (Jiayuguan, neste caso) pode ser o do irm\u00e1n xesu\u00edta portugu\u00e9s Bento de G\u00f3is, que chegara o noroeste de China, desde a fronteira da India en 1605.\nArquitectura.\nMateriais.\nOs materiais usados foron aqueles dispo\u00f1\u00edbeis nos arredores da construci\u00f3n. Cerca de Pequ\u00edn utilizouse pedra calcaria. Noutros sitios utilizouse granito ou ladrillo cocido. Basicamente, era unha longa tapia de arxila e area, cuberta con varias paredes de ladrillo. Iso f\u00edxoa moi resistente aos impactos de armas de asedio.\nCon respecto \u00e1 parte da muralla constru\u00edda durante a dinast\u00eda Qin, a materia prima dependeu da dispo\u00f1ibilidade de terra, mentres que o dese\u00f1o e a situaci\u00f3n das torres de vixilancia, cuarteis e os pasaxes foron seleccionados en base \u00e1s vantaxes estrat\u00e9xicas que ofrec\u00eda a configuraci\u00f3n f\u00edsica das rexi\u00f3ns. As paredes constru\u00edronse en capas alternas de grava triturada e canas, que foron cubertas con arxila para ser protexidas da erosi\u00f3n e facelas m\u00e1is dif\u00edcil de escalar.\nPortas.\nAs portas m\u00e1is importantes (\u95dc\u53e3 simplificado: \u5173\u53e3) son:\nTorres de vixilancia e barracas.\nA muralla interrompese nalg\u00fans puntos para dar lugar a puntos de defensa, aos cales os soldados pod\u00edan retroceder de ser necesario. Cada torre ten escaleiras \u00fanicas e de acceso dif\u00edcil co obxectivo de confundir o inimigo.\nConstru\u00edronse fortes ao longo da muralla, ou directamente integrados nas paredes, cun sistema de sinais de fume para impedir un ataque xiongnu. Para lograr a pronta chegada de reforzos, o ex\u00e9rcito fac\u00eda uso da luz, principalmente para a cabaler\u00eda, e das sinais de fume. A Gran Muralla tam\u00e9n pasa a trav\u00e9s das principais rutas comerciais, o que permite o control das importaci\u00f3ns.\nCada torre ten escaleiras \u00fanicas e de acceso dif\u00edcil de maneira que confunda ao inimigo. As barracas e os centros administrativos foron situados a maiores distancias.\nAo longo da muralla existen ameas na li\u00f1a superior da gran maior\u00eda da muralla, con ocos defensivos dun pouco m\u00e1is de 30 cm de altura, e ao redor de 23 cm de anchura.\nDefensa da muralla.\nAdemais das armas usuais da \u00e9poca, desenvolv\u00e9ronse armas especializadas para a defensa da muralla, as cales foron reproducidas e a\u00ednda podemos ver na muralla.\nConservaci\u00f3n.\nAs partes da muralla m\u00e1is visitadas polos turistas mantiv\u00e9ronse en bo estado ou foron reparadas, mais en moitas partes a muralla foi descoidada, servindo como zona de xogo para os habitantes ou como fonte de pedras para a reconstruci\u00f3n de casas e r\u00faas. Algunhas secci\u00f3ns da muralla tam\u00e9n est\u00e1n cubertas de graffiti. Outras partes destru\u00edronse voluntariamente para permitir o paso a novas v\u00edas de comunicaci\u00f3n. Non hai un inventario exhaustivo da muralla, polo que non \u00e9 posible dicir canto dela sobrevive, especialmente nas zonas remotas.\nM\u00e1is de 60 quil\u00f3metros da muralla na provincia de Gansu poden desaparecer nos pr\u00f3ximos 20 anos, debido \u00e1 erosi\u00f3n polas tormentas de area. Neses lugares, a altura da parede reduciuse en m\u00e1is de cinco metros a menos de dous metros. As torres vix\u00edas que caracterizan \u00e1s m\u00e1is famosas imaxes da muralla desapareceron completamente. Moitas secci\u00f3ns occidentais da muralla constru\u00edronse a partir de barro, no canto de ladrillo e pedra, e polo tanto son m\u00e1is susceptibles \u00e1 erosi\u00f3n.\nA Asociaci\u00f3n Gran Muralla Chinesa ten por obxectivo a preservaci\u00f3n da muralla. Hoxe en d\u00eda, (xu\u00f1o de 2003), o goberno Chin\u00e9s non ditou leis de protecci\u00f3n para preservar a muralla. Por\u00e9n, en Pequ\u00edn lexislouse a favor da muralla prohibindo a visita de partes non preservadas da gran muralla ou partes non abertas ao p\u00fablico; e esta lei estase cumprindo desde agosto de 2003.\nReco\u00f1ecemento (desde o espazo).\nA muralla foi nomeada Patrimonio da Humanidade pola UNESCO en 1987.\nEn 1938 Richard Halliburton, no seu \"Segundo libro de marabillas\", predixo que a gran muralla ser\u00eda a \u00fanica obra dos seres humanos vis\u00edbel desde a L\u00faa. Esta afirmaci\u00f3n persistiu como lenda urbana at\u00e9 a actualidade, e ata se inclu\u00edu en libros escolares. Arthur Waldron, autor da historia m\u00e1is fiable da Gran Muralla, especulou con que a crenza pode provir da fascinaci\u00f3n polas \u00abcanles\u00bb que se cr\u00eda que exist\u00edan en Marte. A l\u00f3xica era simple: se os terr\u00edcolas pod\u00edan ver as canles de Marte, ent\u00f3n os marcianos poder\u00edan ver a Gran Muralla. Interpretada como \"a muralla perc\u00edbese desde a l\u00faa sen necesidade de aparatos de visi\u00f3n,\" a afirmaci\u00f3n \u00e9 falsa, pois ao orbitar ao redor da terra, a unha mil\u00e9sima parte da distancia da l\u00faa, p\u00f3dese percibir a muralla se as condici\u00f3ns son favor\u00e1beis. Diferentes astronautas observaron m\u00e1is ou menos ben a muralla; por exemplo, Eugene Cernan afirmou: \nEn maio de 2004, a NASA anunciou que a fotograf\u00eda da Muralla Chinesa desde o espazo non era en realidade a construci\u00f3n, sen\u00f3n un tramo dun r\u00edo entre as monta\u00f1as, e reco\u00f1eceu publicamente que a Gran Muralla Chinesa non \u00e9 vis\u00edbel sen axuda desde o espazo.\nEn xeral, p\u00f3dese afirmar que desde o espazo a Gran Muralla \u00e9 menos vis\u00edbel que outras construci\u00f3ns feitas polo ser humano."}
{"id": "17268", "revid": "1987", "url": "https://gl.wikipedia.org/wiki?curid=17268", "title": "Lingua \u00e1rabe", "text": "O \u00e1rabe (\u0627\u0644\u0639\u0631\u0628\u064a\u0629 al-'arabiyyah, ou menos formalmente 'arabi), tam\u00e9n chamado ar\u00e1bigo ou ar\u00e1bico, \u00e9 a lingua m\u00e1is falada dentro da rama sem\u00edtica das linguas afroasi\u00e1ticas, e est\u00e1 intimamente relacionada co hebreo e o arameo. F\u00e1lase \u00f3 longo do mundo \u00e1rabe e \u00e9 moi co\u00f1ecida e estudada dentro do mundo isl\u00e1mico. O \u00e1rabe leva sendo unha lingua literaria dende, polo menos, o sexto s\u00e9culo, e \u00e9 a lingua lit\u00farxica do islam.\nO termo \"\u00e1rabe\" pode referirse tanto \u00f3 \u00e1rabe literario, que non \u00e9 falado como lingua materna por ning\u00fan \u00e1rabe, como \u00f3 \u00e1rabe moderno est\u00e1ndar, ou \u00e1s diferentes variedades do \u00e1rabe, xeralmente chamadas \"\u00e1rabe coloquial\". Os \u00e1rabes consideran o \u00e1rabe literario a lingua est\u00e1ndar, e adoitan ver o resto como simples dialectos.\nO \u00e1rabe literario ref\u00edrese tanto \u00e1 lingua utilizada polos medios de comunicaci\u00f3n do Magreb e os do Oriente Medio, como \u00e1 lingua, m\u00e1is arcarca, do Cor\u00e1n. O \u00e1rabe coloquial, pola s\u00faa banda, ref\u00edrese \u00f3s diferentes dialectos falados polos habitantes das zonas arriba referidas de forma habitual. En moitas ocasi\u00f3ns, son diferentes entre os distintos lugares de tal forma que o falante dun concreto dialecto do \u00e1rabe pode non comprender outro dialecto. Xeralmente, estes dialectos non son linguas literarias, pero nalg\u00fans hai algunhas pequenas mostras de literatura.\nA situaci\u00f3n socioling\u00fc\u00edstica actual do \u00e1rabe \u00e9 un claro exemplo de diglosia (o uso normal de d\u00faas diferentes variedades da mesma lingua, dependendo da situaci\u00f3n na que a persoa se atope). Todo \u00e1rabe culto adoita falar tanto o seu dialecto local como o \u00e1rabe est\u00e1ndar, que aprendeu na escola. Este \u00faltimo adoita ser utilizado en situaci\u00f3ns de comunicaci\u00f3n con falantes doutros dialectos ar\u00e1bigos (por exemplo, un marroqu\u00ed a falar cun sirio).\nXa que o \u00e1rabe escrito de hoxe en d\u00eda \u00e9 substancialmente diferente do \u00e1rabe dos tempos do Cor\u00e1n, \u00e9 normal (nos pa\u00edses occidentais) referirse a esta \u00faltima coma \u00e1rabe cl\u00e1sico e \u00e1 lingua actual dos medios de comunicaci\u00f3n como \u00e1rabe moderno est\u00e1ndar. Os \u00e1rabes, pola contra, utilizan o termo Fu\u1e63\u1e25a para referirse a \u00e1mbalas d\u00faas, po\u00f1endo \u00e9nfase no seu grande parecido.\n\u00c1s veces, \u00e9 dif\u00edcil traducir conceptos isl\u00e1micos, e outros relacionados coa cultura \u00e1rabe, sen utilizar a terminolox\u00eda \u00e1rabe. o Cor\u00e1n est\u00e1 expresado en \u00e1rabe e, tradicionalmente, os musulm\u00e1ns soste\u00f1en que \u00e9 imposible traducilo a ninguna lingua dunha forma que todo o seu significado se mante\u00f1a. De feito, ata hai pouco tempo, moitas escolas de pensamento afirmaron que non se deber\u00eda traducir de ningunha forma.\nO galego pos\u00fae gran cantidade de palabras derivadas do \u00e1rabe: azucre, laranxa, lim\u00f3n, \u00e1lxebra, alcol, c\u00e9nit etc.\nHistoria.\n\u00c1rabe antigo.\nArabia posu\u00eda unha gran variedade de linguas sem\u00edticas na antig\u00fcidade. No suroeste fal\u00e1banse varias linguas sem\u00edticas tanto dentro como f\u00f3ra da familia do \u00e1rabe do sur antigo (ASA) (por exemplo, o tam\u00fadico do sur). Tam\u00e9n se cre que os antepasados \u200b\u200bdas linguas modernas do sur de Arabia (linguas centrais non sem\u00edticas) tam\u00e9n o falaban, nesa \u00e9poca, no sur de Arabia. Ao norte, nos oasis do norte do Hejaz, o dadan\u00edtico e o tayman\u00edtico gozaban de certo prestixio como linguas inscriptivas. En Najd e partes do oeste de Arabia, at\u00f3pase testemu\u00f1ada unha lingua co\u00f1ecida polos estudosos como Thamudic C. No leste de Arabia, as inscrici\u00f3ns nunha escritura derivada do ASA testemu\u00f1an unha lingua co\u00f1ecida como hasa\u00edtico. Por \u00faltimo, na fronteira noroeste de Arabia, est\u00e1n testemu\u00f1adas varias linguas co\u00f1ecidas polos estudosos como Thamudic B, Thamudic D, safaitico e hismaico. As d\u00faas \u00faltimas comparten isoglosas importantes con formas posteriores do \u00e1rabe, o que leva aos estudosos a teorizar que o safaitico e o hismaico son de feito as primeiras formas do \u00e1rabe e que deber\u00edan considerarse como \u00e1rabe antigo.\nOs ling\u00fcistas en xeral cren que o \"\u00e1rabe antigo\" (unha colecci\u00f3n de dialectos relacionados que constit\u00faen o precursor do \u00e1rabe) xurdiu por primeira vez ao redor do s\u00e9culo I d.C. Anteriormente, pens\u00e1base que o primeiro testemu\u00f1o do \u00e1rabe antigo era unha \u00fanica inscrici\u00f3n do s\u00e9culo I d. C. en escritura sabea atopada no sitio arqueol\u00f3xico de Qaryat al-Faw, no sur da actual Arabia Saudita. Non obstante, esta inscrici\u00f3n non participa en varias das principais innovaci\u00f3ns do grupo da lingua \u00e1rabe, como a conversi\u00f3n sem\u00edtica da mimaci\u00f3n e a singular nunacion. A mellor maneira de revalorizalo \u00e9 como unha lingua central separada continuamente dos dialectos sem\u00edticos.\nTam\u00e9n se pensaba que o \u00e1rabe antigo coexistiu epigraficamente -e logo desprazouno gradualmente- xunto ou \u00e1rabe antigo do norte (ANA), que se consideraba que fora a lingua rexional durante moitos s\u00e9culos. A ANA, a pesar do seu nome, era considerada unha lingua moi distinta, do \"\u00e1rabe\", e mutuamente inintelixibles. Os estudosos nomearon as s\u00faas variantes dialectais segundo as cidades onde se descubriron as inscrici\u00f3ns (dadan\u00edtico, taiman\u00edtico, hismaico, safa\u00edtico). Xurdido no s\u00e9culo I, leva o nome do pobo \u00e1rabe; o termo \"\u00e1rabe\" usouse inicialmente para describir aos que viv\u00edan na Pen\u00ednsula Ar\u00e1biga, tal como o percibian os xe\u00f3grafos da antiga Grecia. Con todo, a maior\u00eda dos argumentos a favor dunha \u00fanica lingua ou familia ling\u00fc\u00edstica ANA base\u00e1banse na forma do artigo definido, un prefixo h-. Argumentouse que o h- \u00e9 un arca\u00edsmo e non unha innovaci\u00f3n compartida, e por tanto inadecuada para a clasificaci\u00f3n das linguas, facendo insostible a hip\u00f3tese dunha familia ling\u00fc\u00edstica ANA. O safaitico e o hismaico, antes considerados ANA, deber\u00e1n considerarse \u00e1rabe antigo debido ao feito de que participan das innovaci\u00f3ns com\u00fans a todas as formas do \u00e1rabe.\nO testemu\u00f1o m\u00e1is antigo de texto \u00e1rabe continuo nun antepasado da escritura \u00e1rabe moderna son \u200b\u200btres li\u00f1as de poes\u00eda dun home chamado Garm(')all\u0101he atopadas en Avdat, Israel, e datado arredor do 125 d.C. S\u00e9guelle a inscrici\u00f3n de Namara, un epitafio do rei dos lacmidas, Imru' ao-Qays bar 'Amro, que data do ano 328 da era cristi\u00e1, atopado en Namaraa, Siria. Entre os s\u00e9culos IV e VI, o escritura nabatea evoluciona cara \u00e1 escritura \u00e1rabe reco\u00f1ecible desde principios da era isl\u00e1mica. Existen inscrici\u00f3ns nunha escritura \u00e1rabe de 17 letras, sen puntos, que datan do s\u00e9culo VI da nosa era e que se atoparon en catro lugares de Siria (Zabad, Jabal 'Usays, Harran, Umm al-Jimaal). O papiro m\u00e1is antigo que se conserva en \u00e1rabe data do ano 643 d.C. e utiliza puntos para producir o alfabeto \u00e1rabe moderno de 28 letras. A lingua dese papiro e do Cor\u00e1n son referidas polos ling\u00fcistas como \"\u00e1rabe cor\u00e1nico\", a diferenza da s\u00faa codificaci\u00f3n pouco despois en \"\u00e1rabe cl\u00e1sico\".\nHejazi antigo e \u00e1rabe cl\u00e1sico.\nA finais da \u00e9poca preisl\u00e1mica xurdiu na rexi\u00f3n do Hejaz unha variedade transdialectal e transcomunal do \u00e1rabe, que continuou un cami\u00f1o paralelo o \u00e1rabe literario despois de que este fora estandarizado institucionalmente nos s\u00e9culos II e III da H\u00e9xira, mantendo vivos antigos trazos eliminados da tradici\u00f3n \"culta\" (\u00e1rabe cl\u00e1sico) con m\u00e1is forza nos textos xudeocristi\u00e1ns. Esta variedade e as s\u00faas iteraci\u00f3ns clasicistas e \"laicas\" foron denominadas no pasado como \u00e1rabe medio, pero crese que contin\u00faan un rexistro hegazi antigo. Est\u00e1 claro que a ortograf\u00eda do Cor\u00e1n non foi desenvolvida para a forma estandarizada do \u00e1rabe cl\u00e1sico; m\u00e1is ben, amosa o intento por parte dos escritores de rexistrar unha forma arcaica do higazi antigo.\nA finais do s\u00e9culo VI d.C., desenvolveuse unha \"koin\u00e9 po\u00e9tica\" intertribal relativamente uniforme, distinta da lingua vern\u00e1cula falada, baseada nos dialectos bedu\u00ednos de Najd, probablemente en relaci\u00f3n coa corte de al-\u1e24\u012bra. Durante o primeiro s\u00e9culo isl\u00e1mico, a maior\u00eda dos poetas e escritores \u00e1rabes falaban o \u00e1rabe como lingua materna. Os seus textos, a\u00ednda que se conservan principalmente en manuscritos moi posteriores, conte\u00f1en rastros de elementos, non estandarizados na morfolox\u00eda e a sintaxe do \u00e1rabe cl\u00e1sico.\nEstandarizaci\u00f3n.\nA Abu al-Aswad al-Du'ali (\u2013689) atrib\u00faeselle a estandarizaci\u00f3n da gram\u00e1tica \u00e1rabe, ou \"an-na\u1e25w\" ( \"o cami\u00f1o\"), e foi pioneiro nun sistema de diacr\u00edticos para diferenciar consoantes ( \"nuqat l-i'j\u0101m\" \"sinalizaci\u00f3n dos non \u00e1rabes\") \ne indicou a vocalizaci\u00f3n ( \"at-tashkil\" \"formaci\u00f3n\"). Al-Khalil ibn Ahmad al-Farahidi (718 \u2013 786) elaborou o primeiro dicionario \u00e1rabe, \"Kit\u0101b al-'Ayn\" ( \"O libro da carta \u0639\"), e atrib\u00faeselle o establecemento das regras da prosodia \u00e1rabe. Al-Jahiz (776-868) propuxo a Al-Akhfash al-Akbar unha revisi\u00f3n da gram\u00e1tica do \u00e1rabe, pero non se levar\u00eda a cabo ata despois de dous s\u00e9culos. A estandarizaci\u00f3n do \u00e1rabe chegou a completarse ao redor de finais do s\u00e9culo VIII. A primeira descrici\u00f3n exhaustiva do \"\u02bfarabiyya\" \"\u00e1rabe\" fixoa Sibawayh \"al\"-\"Kit\u0101b\", que se baseou en primeiro lugar nun corpus de textos po\u00e9ticos, ademais do uso do Cor\u00e1n e de informantes bedu\u00ednos aos que consideraba falantes fiables do \"\u02bfarabiyya\".\nDifusi\u00f3n.\nO \u00e1rabe espallouse coa difusi\u00f3n do islam. Tras as primeiras conquistas musulm\u00e1s, o \u00e1rabe ga\u00f1ou vocabulario do persa medio e do turco. A principios do per\u00edodo abb\u00e1sida, moitos termos do grego cl\u00e1sico entraron en \u00e1rabe a trav\u00e9s das traduci\u00f3ns realizadas na Casa da Sabedor\u00eda de Bagdad.\nNo s\u00e9culo VIII, o co\u00f1ecemento do \u00e1rabe cl\u00e1sico converteuse nun requisito previo esencial para ascender \u00e1s clases superiores en todo o mundo isl\u00e1mico, tanto para musulm\u00e1ns como para non musulm\u00e1ns. Por exemplo, o fil\u00f3sofo xudeu andalus\u00ed, Maim\u00f3nides, foi autor de obras en xudeo-\u00e1rabe\u2014\u00e1rabe escrito en alfabeto hebreo -inclu\u00eddo o seu famoso \"Gu\u00eda dos perplexos\" (, \"Dal\u0101lat al-\u1e25\u0101\u02beir\u012bn\").\nDesenvolvemento.\nIbn Jinni de Mosul, pioneiro na fonolox\u00eda, escribiu prol\u00edficamente no s\u00e9culo X sobre a morfolox\u00eda e a fonolox\u00eda \u00e1rabe en obras como \"Kit\u0101b Al-Mun\u1e63if, Kit\u0101b Al-Mu\u1e25tasab, e\" Kit\u0101b Al-Kha\u1e63\u0101\u02bei\u1e63 .\nIbn Mada' de C\u00f3rdoba (1116\u20131196) realizou a revisi\u00f3n da gram\u00e1tica \u00e1rabe proposta, 200 anos antes, por primeira vez por Al-Jahiz.\nO lexic\u00f3grafo magreb\u00ed Ibn Manzur recompilou, en 1290, Lis\u0101n al-\u02bfArab (, \"Lingua dos \u00e1rabes\"), un dicionario de referencia do \u00e1rabe.\nNeo-\u00e1rabe.\nA teor\u00eda da koin\u00e9 de Charles Ferguson afirma que os dialectos \u00e1rabes modernos descenden colectivamente dunha soa koin\u00e9 militar que xurdiu durante as conquistas isl\u00e1micas; esta visi\u00f3n foi cuestionada nos \u00faltimos tempos. Ahmad al-Jallad prop\u00f3n que hab\u00eda polo menos dous tipos de \u00e1rabe considerablemente distintos na v\u00e9spera das conquistas: o do norte e o central (Al-Jallad 2009). Os dialectos modernos xurdiron dunha nova situaci\u00f3n de contacto producida a ra\u00edz das conquistas. En lugar da aparici\u00f3n dunha ou varias koines, os dialectos conte\u00f1en varias capas sedimentarias de caracter\u00edsticas prestadas e reais, que absorberon en diferentes momentos das s\u00faas historias ling\u00fc\u00edsticas.. Segundo Veersteegh e Bickerton, os dialectos \u00e1rabes coloquiais xurdiron do pidgin \u00e1rabe formado a partir do contacto entre os \u00e1rabes e os pobos conquistados.. A pidginizaci\u00f3n e a posterior crioulizaci\u00f3n entre \u00e1rabes e pobos arabizados poder\u00edan explicar a relativa sinxeleza morfol\u00f3xica e fonol\u00f3xica do \u00e1rabe vern\u00e1culo en comparaci\u00f3n co \u00e1rabe cl\u00e1sico e co \u00e1rabe est\u00e1ndar moderno.\nAo redor dos s\u00e9culos XI e XII en al-Andalus, as formas de poes\u00eda \"zajal\" e \"muwashah\" desenvolv\u00e9ronse no \u00e1rabe dial\u00e9ctico de C\u00f3rdoba e do Magreb.\nAl-Nahda.\nO \"Al-Nahda\" foi un renacemento cultural e sobre todo literario do s\u00e9culo XIX no que os escritores procuraron \"fusionar as formas de expresi\u00f3n \u00e1rabe e europea\". Segundo James L. Gelvin, \"os escritores do \"Al-Nahda\" intentaron simplificar a lingua e a escritura \u00e1rabe para que fora accesible a un p\u00fablico m\u00e1is amplo\".\nA ra\u00edz da revoluci\u00f3n industrial e da hexemon\u00eda do colonialismo europeo, os pioneiros da prensa escrita \u00e1rabe , como a prensa Amiri creada por Muhammad Al\u00ed (1819), cambiou drasticamente a difusi\u00f3n e o consumo da literatura \u00e1rabe e das publicaci\u00f3ns. O intelectual exipcio Rifa'a Al-Tahtawi propuxo,en 1836, a creaci\u00f3n da escola de idiomas Madrasat al-Alsun (\u00e1rabe \u0645\u062f\u0631\u0633\u0629 \u0627\u0644\u0623\u0644\u0633\u0646) e dirixiu unha campa\u00f1a de traduci\u00f3n que puxo de manifesto a necesidade dunha inxecci\u00f3n l\u00e9xica en \u00e1rabe, para adaptarse a conceptos da era industrial e posindustrial. Como resposta, estableceuse unha serie de academias \u00e1rabes inspiradas na \"Acad\u00e9mie fran\u00e7aise\" co obxectivo de desenvolver adici\u00f3ns estandarizadas ao l\u00e9xico \u00e1rabe para adaptarse a estas transformaci\u00f3ns, primeiro en Damasco (1919), despois no Cairo (1932), Baghdad (1948), Rabat (1960), Amman (1977), Khartum (\u00e1rabe \u0645\u062c\u0645\u0639 \u0627\u0644\u0644\u063a\u0629 \u0627\u0644\u0639\u0631\u0628\u064a\u0629 \u0628\u0627\u0644\u062e\u0631\u0637\u0648\u0645)(1993), e Tunisia (1993). En 1997, engadiuse unha oficina de estandarizaci\u00f3n da arabizaci\u00f3n \u00e1 Organizaci\u00f3n Educativa, Cultural e Cient\u00edfica da Liga \u00c1rabe. Estas academias e organizaci\u00f3ns traballaron para a arabizaci\u00f3n das ciencias, ou creando termos en \u00e1rabe para describir novos conceptos, para a estandarizaci\u00f3n destes novos termos en todo o mundo de fala \u00e1rabe e para o desenvolvemento. do \u00e1rabe como lingua mundial. Isto deu lugar ao que os estudosos occidentais chaman \u00e1rabe est\u00e1ndar moderno. A partir da d\u00e9cada de 1950, a arabizaci\u00f3n converteuse nunha pol\u00edtica nacionalista poscolonial en pa\u00edses como Tunisia, Alxeria, Marrocos, e Sudan. \n\u00c1rabe cl\u00e1sico, est\u00e1ndar moderno e falado.\nO \"\u00e1rabe\" ref\u00edrese xeralmente ao \u00e1rabe est\u00e1ndar, que os ling\u00fcistas occidentais dividen en \u00e1rabe cl\u00e1sico e \u00e1rabe est\u00e1ndar moderno. Tam\u00e9n pode referirse a calquera dunha variedade de dialectos \u00e1rabes rexionais, que non necesariamente son mutuamente intelixibles entre si.\nO \u00e1rabe cl\u00e1sico \u00e9 a lingua que se atopa no Cor\u00e1n, usada dende o per\u00edodo da arabia preisl\u00e1mica ata o do Califato Abb\u00e1sida. O \u00e1rabe cl\u00e1sico \u00e9 prescritivo, segundo as normas sint\u00e1cticas e gramaticais establecidas polos gram\u00e1ticos cl\u00e1sicos (como Sibawayh) e o vocabulario definido nos dicionarios cl\u00e1sicos, como o \"Lis\u0101n al-\u02bbArab\" (lit. 'A lingua dos \u00e1rabes'). \nO \u00e1rabe est\u00e1ndar moderno (MSA) segue en gran parte os est\u00e1ndares gramaticais do \u00e1rabe cl\u00e1sico e usa gran parte do mesmo vocabulario. Con todo, descartou algunhas construci\u00f3ns gramaticais e vocabulario que xa non ti\u00f1an contrapartida nas variedades faladas e adoptou certas construci\u00f3ns e vocabulario novos destas. Gran parte do novo vocabulario util\u00edzase para denotar conceptos que xurdiron durante a revoluci\u00f3n industrial e na \u00e9poca posindustrial, especialmente nos tempos modernos. Debido \u00e1 s\u00faa orixe no \u00e1rabe cl\u00e1sico, o \u00e1rabe est\u00e1ndar moderno af\u00e1stase m\u00e1is dun milenio do fala coti\u00e1, que se interpreta como unha multitude de dialectos desta lingua. Alg\u00fans expertos afirman que estes dialectos e o \u00e1rabe moderno est\u00e1ndar non se comprenden mutuamente. Os primeiros adoitan adquirirse na familia, mentres que os segundos ens\u00ednanse en centros de educaci\u00f3n formal. Con todo, realiz\u00e1ronse estudos que informan de certo grao de comprensi\u00f3n de contos contados na variedade est\u00e1ndar entre nenos en idade preescolar. A relaci\u00f3n entre o \u00e1rabe moderno est\u00e1ndar e estes dialectos comp\u00e1rase \u00e1s veces coa do lat\u00edn cl\u00e1sico e o lat\u00edn vulgar vern\u00e1culos (que se converteron en linguas romances) na Europa medieval e moderna temper\u00e1.\nO MSA \u00e9 a variedade utilizada na maior\u00eda das publicaci\u00f3ns \u00e1rabes impresas actuais, falada por alg\u00fans dos medios de comunicaci\u00f3n \u00e1rabes do norte de \u00c1frica e Oriente Pr\u00f3ximo, e comprendida pola maior\u00eda dos arab\u00f3fonos cultos. \"\u00c1rabe literario\" e \"\u00c1rabe est\u00e1ndar\" ( \") son termos menos estritamente definidos que poden referirse ao \u00e1rabe est\u00e1ndar moderno ou ao \u00e1rabe cl\u00e1sico.\nO MSA usa moito vocabulario cl\u00e1sico (por exemplo \" 'ir') que non est\u00e1 presente nas variedades faladas, pero elimina as palabras cl\u00e1sicas que soan obsoletas en MSA. Ademais, o MSA tomou prestados ou acu\u00f1ou moitos termos para conceptos que non exist\u00edan nos tempos do Cor\u00e1n, e o MSA segue evolucionando. \nCon todo, actualmente pref\u00edrese evitar os pr\u00e9stamos directos e recorrer \u00e1 traduci\u00f3n de pr\u00e9stamos (p.ex., ' 'sucursal', tam\u00e9n usado para a rama dunha empresa ou organizaci\u00f3n; ' '\u00e1', tam\u00e9n se usa para a \u00e1 dun avi\u00f3n, edificio, forza a\u00e9rea, etc.), ou para acu\u00f1ar novas palabras usando formas dentro das ra\u00edces existentes ( ' 'apoptose', usando a ra\u00edz \"m/w/t\" 'morte' posto na forma X\u00aa, ou ' 'universidade', baseada en ' 'reunir, unir'; ' 'rep\u00fablica', baseado en ' 'multitude'). Unha tendencia anterior era redefinir unha palabra m\u00e1is antiga a\u00ednda que esta caeu en desuso (por exemplo, ' 'tel\u00e9fono' &lt; 'chamante invisible (en sufismo)'; \"\" 'xornal' &lt; 'tallo de folla de palmeira').\nO \u00e1rabe \"coloquial\" ou \"dialectal\" ref\u00edrese \u00e1s numerosas variedades nacionais ou rexionais que constit\u00faen a lingua falada coti\u00e1. O \u00e1rabe coloquial ten moitas variantes rexionais; as variedades xeograficamente distantes adoitan diferir o suficiente como para ser mutuamente inintelixibles, e alg\u00fans ling\u00fcistas consid\u00e9ranas linguas distintas. Por\u00e9n, a investigaci\u00f3n indica un alto grao de intelixibilidade mutua entre variantes \u00e1rabes moi relacionadas para falantes nativos que escoitan palabras, frases e textos; e entre dialectos m\u00e1is afastados en situaci\u00f3ns de interacci\u00f3n.\nAs variedades adoitan estar sen escribir. Util\u00edzanse a mi\u00fado en medios informais falados, como telenovelas e programas de entrevistas, as\u00ed como ocasionalmente en determinadas formas de medios escritos como a poes\u00eda e a publicidade impresa.\nO \u00e1rabe hassaniya e o malt\u00e9s son as \u00fanicas variedades do \u00e1rabe moderno que adquiriron car\u00e1cter oficial. O goberno senegal\u00e9s adoptou a escritura latina para escribir en hassaniya O malt\u00e9s f\u00e1lase en Malta (predominantemente cat\u00f3lica) e escr\u00edbese co escritura latina. Os ling\u00fcistas coinciden en que se trata dunha variedade do \u00e1rabe falado, descendente do s\u00edculo-\u00e1rabe, a\u00ednda que experimentou grandes cambios como resultado do contacto sostido e intenso con variedades italo-romances, e m\u00e1is recentemente tam\u00e9n co ingl\u00e9s. Debido a \"unha mestura de factores sociais, culturais, hist\u00f3ricos, pol\u00edticos e, de feito, ling\u00fc\u00edsticos\", moitos malteses consideran hoxe a s\u00faa lingua sem\u00edtica pero non un tipo de \u00e1rabe.\nMesmo durante a vida de Mahoma, exist\u00edan dialectos do \u00e1rabe falado. Mahoma falaba no dialecto da Meca, na pen\u00ednsula ar\u00e1biga occidental, e foi neste dialecto no que se escribiu o Cor\u00e1n. Con todo, os dialectos do leste da pen\u00ednsula ar\u00e1biga consider\u00e1banse os m\u00e1is prestixiosos da \u00e9poca, polo que a lingua do Cor\u00e1n acabou convert\u00e9ndose para seguir a fonolox\u00eda oriental. Nesta fonolox\u00eda bas\u00e9ase a pronuncia moderna do \u00e1rabe cl\u00e1sico. As diferenzas fonol\u00f3xicas entre estes dous dialectos explican algunhas das complexidades da escritura \u00e1rabe, sobre todo a escritura da oclusi\u00f3n gl\u00f3tica ou \"hamzah\" (que se conservou nos dialectos orientais pero perdeuse na fala occidental) e o uso de ' (que representa un son conservado nos dialectos occidentais pero fusionado con ' no fala oriental). \nSituaci\u00f3n e uso.\nDiglosia.\nA situaci\u00f3n socioling\u00fc\u00edstica do \u00e1rabe na \u00e9poca moderna ofrece un exemplo excelente do fen\u00f3meno ling\u00fc\u00edstico da diglosia, que \u00e9 o uso normal de d\u00faas variedades separadas da mesma lingua, normalmente en situaci\u00f3ns sociais diferentes. O \"tawleed\" \u00e9 o proceso de dar un novo matiz de significado a unha palabra cl\u00e1sica antiga. Por exemplo, \"al-hatif\" lexicogr\u00e1ficamente, significa aquel cuxo son se oe pero cuxa persoa permanece invisible. Agora o termo \"al-hatif\" util\u00edzase para un tel\u00e9fono. Por tanto, o proceso de \"tawleed\" pode expresar as necesidades da civilizaci\u00f3n moderna dunha maneira que parecer\u00eda orixinalmente \u00e1rabe.\n No caso do \u00e1rabe, cabe supo\u00f1er que os \u00e1rabes cultos de calquera nacionalidade falan tanto o \u00e1rabe est\u00e1ndar que se lles ensina na escola como os seus dialectos nativos, que dependendo da rexi\u00f3n poden ser mutuamente inintelixibles. P\u00f3dese considerar que alg\u00fans destes dialectos constit\u00faen linguas separadas que poden ter \"subdialectos\" propios. Cando os \u00e1rabes cultos de diferentes dialectos entablan conversaci\u00f3ns (por exemplo, un marroqu\u00ed que fala cun liban\u00e9s), moitos falantes cambian de c\u00f3digo entre as variedades dialectais e est\u00e1ndar da lingua, \u00e1s veces mesmo dentro da mesma frase. Os falantes de \u00e1rabe adoitan mellorar a s\u00faa familiaridade con outros dialectos mediante a m\u00fasica ou o cine.\nA cuesti\u00f3n de se o \u00e1rabe \u00e9 unha lingua ou moitas linguas ten unha carga pol\u00edtica, do mesmo xeito que ocorre coas variedades do chin\u00e9s, o hindi e o urd\u00fa, o serbio e o croata, o escoc\u00e9s e o ingl\u00e9s, etc. A diferenza dos falantes de hindi e urd\u00fa, que afirman que non poden entenderse mesmo cando si poden, os falantes das variedades do \u00e1rabe afirmar\u00e1n que todos poden entenderse mesmo cando non poden. A\u00ednda que existe un nivel m\u00ednimo de comprensi\u00f3n entre todos os dialectos \u00e1rabes, este nivel pode aumentar ou diminu\u00edr en funci\u00f3n da proximidade xeogr\u00e1fica: por exemplo, os falantes do Levante e do Golfo ent\u00e9ndense moito mellor que os do Magreb. A cuesti\u00f3n da diglosia entre a lingua falada e a escrita \u00e9 un factor de complicaci\u00f3n importante: Unha \u00fanica forma escrita, significativamente diferente de calquera das variedades faladas aprendidas de forma nativa, une unha serie de formas faladas \u00e1s veces diverxentes. Por raz\u00f3ns pol\u00edticas, a maior\u00eda dos \u00e1rabes afirman que falan unha soa lingua, a pesar dos importantes problemas de incomprensibilidade mutua entre as distintas versi\u00f3ns faladas..\nDesde un punto de vista ling\u00fc\u00edstico, ad\u00f3itase dicir que as distintas variedades faladas do \u00e1rabe difiren entre si colectivamente tanto como as linguas romances.\n Tr\u00e1tase dunha comparaci\u00f3n acertada en varios sentidos. O per\u00edodo de diverxencia a partir dunha \u00fanica forma falada \u00e9 similar: uns 1.500 anos no caso do \u00e1rabe e 2.000 no das linguas romances. Ademais, a\u00ednda que \u00e9 comprensible para os habitantes do Magreb, unha variedade ling\u00fcisticamente innovadora como o \u00e1rabe marroqu\u00ed \u00e9 esencialmente incomprensible para os \u00e1rabes do Mashriq, do mesmo xeito que o franc\u00e9s \u00e9 incomprensible para os hispanofalantes ou os italianos, pero estes apr\u00e9ndeno con relativa facilidade. Isto suxire que as variedades faladas poden considerarse ling\u00fcisticamente linguas separadas.\nSituaci\u00f3n no mundo \u00e1rabe con respecto a outras linguas.\nCo \u00fanico exemplo do ling\u00fcista medieval Abu Hayyan al-Gharnati -que, a\u00ednda que estudoso da lingua \u00e1rabe, non era \u00e9tnicamente \u00e1rabe-, os estudosos medievais da lingua \u00e1rabe non se esforzaron en estudar a ling\u00fc\u00edstica comparada, pois consideraban inferiores a todas as demais linguas.\nDialectos.\nA principal divisi\u00f3n dialectal est\u00e1 entre os dialectos do Magreb (Marrocos, Alxeria, Libia, Tunisia e Exipto) e os do Oriente Medio, ademais dos dialectos bedu\u00ednos, moito m\u00e1is conservadores. Xeralmente, os dialectos do Oriente Medio son mutuamente intelixibles, pero estes falantes adoitan ter problemas para entender as variantes do Magreb.\nOs principais dialectos, ent\u00f3n, son:\nMenos estendidos son:\nGram\u00e1tica.\nFonolox\u00eda.\nOs fonemas conson\u00e1nticos indicados abaixo reflicten a pronunciaci\u00f3n do \u00e1rabe est\u00e1ndar, que soamente ten tres vogais, que poden ser longas ou curtas, /i, a, u/ e /ii, aa, uu/. Naturalmente, hai moitos casos de alofon\u00eda.\n (isto \u00e9, unha fricativa, como a /j/ do franc\u00e9s, non unha africada).\nConsoantes enf\u00e1ticas: \u00fasase aqu\u00ed para indicar velarizaci\u00f3n e farinxealizaci\u00f3n. Nalg\u00fans sistemas de trasncripci\u00f3n, a \u00e9nfase ind\u00edcase po\u00f1endo a letra en ma\u00eduscula, por exemplo, [] escr\u00edbese [D]; noutros casos subl\u00ed\u00f1ase a letra [d] ou p\u00f3nselle un punto debaixo.\nConsoantes longas. Tanto as vogais como as consoantes poden ser, fonoloxicamente, longas ou curtas. As consoantes longas escr\u00edbense dobradas na transliteraci\u00f3n no noso alfabeto, marcando a presenza da marca diacr\u00edtica ar\u00e1biga denominada \"shaddah\". Estas consoantes pron\u00fanciase durante o dobre de tempo que unha consoante normal. Exemplos: \"qabala\" (recibiu) e \"qabbala\" (bicou).\nForma das s\u00edlabas: o \u00e1rabe ten dous tipos de s\u00edlaba: s\u00edlabas abertas (CV) ou (CVV) e s\u00edlabas pechadas (CVC), (CVVC) ou (CVCC). Toda s\u00edlaba comeza cunha consoante (se non, \u00fanese coa \u00faltima consoante da s\u00edlaba anterior. )\nAcento: non cambia o significado en \u00e1rabe, pero leva consigo unha gran relaci\u00f3n respecto \u00e1 lonxitude das vogais e \u00e1 forma da s\u00edlaba. Pronunciar correctamente o acento axuda a ser comprendido mellor. \nEn xeral, as s\u00edlabas \"pesadas\" atraen o acento (isto \u00e9, s\u00edlabas pechadas ou cunha vogal longa). \nAlfabeto.\nO alfabeto \u00e1rabe der\u00edvase do alfabeto arameo, co que mant\u00e9n unha certa semellanza. Escr\u00edbese de dereita a esquerda. Tradicionalmente, houbo diferenzas entre o alfabeto do oeste (do Magreb) e o do Leste. O alfabeto occidental distingu\u00edase polas seguintes caracter\u00edsticas:\nPor\u00e9n, o alfabeto occidental deixou de ser usado excepto para prop\u00f3sitos caligr\u00e1ficos.\nD\u00eda Mundial da Lingua \u00c1rabe.\nO 18 de decembro de 1973, a Asemblea Xeral da ONU acordou declarar o idioma \u00e1rabe como unha das linguas oficiais da ONU. En 2012 declarou ese mesmo d\u00eda 18 de decembro como \"D\u00eda Mundial da Lingua \u00c1rabe\", co obxectivo de reco\u00f1ecer a contribuci\u00f3n desta lingua \u00e1 cultura universal."}
{"id": "17270", "revid": "1131", "url": "https://gl.wikipedia.org/wiki?curid=17270", "title": "Tren", "text": "No transporte ferroviario, un tren () consta dun ou varios veh\u00edculos (vag\u00f3ns), ligados entre si e capaces de se mover sobre unha li\u00f1a ferroviaria, para transportar persoas ou carga, segundo unha ruta previamente planeada. A li\u00f1a normalmente est\u00e1 constitu\u00edda polos convencionais carr\u00eds dobres, por monorra\u00edl, ou incluso por levitaci\u00f3n magn\u00e9tica. O tren pode ser puxado por unha locomotora ou por unha unidade autoalimentada.\nO tren, puxado pola m\u00e1quina a vapor tivo unha importancia enorme nos \u00faltimos douscentos anos. Foi sen d\u00fabida o elemento m\u00e1is importante da Revoluci\u00f3n Industrial, permitindo o transporte das materias primas para as f\u00e1bricas r\u00e1pida e eficazmente e levando os produtos acabados a persoas e rexi\u00f3ns distantes. Foi important\u00edsima a s\u00faa contribuci\u00f3n nas Primeira e Segunda Guerras Mundiais, levando rapidamente homes e armas onde estes m\u00e1is falla fac\u00edan.\nOs trens enlazaron poboaci\u00f3ns, rexi\u00f3ns, pa\u00edses e continentes que ata ent\u00f3n estaban completamente illados ou onde poder\u00eda demorar semanas ou meses para ter unha simple comunicaci\u00f3n entre si; na agricultura, os produtos que corr\u00edan o risco de ficar nas rexi\u00f3ns onde se produc\u00edan, puideron comezar a ser despachados a grandes distancias, habendo moito menor risco da s\u00faa degradaci\u00f3n, fomentando as\u00ed o aumento das produci\u00f3ns.\nArredor das estaci\u00f3ns ferroviarias, naceron e creceron vilas e cidades; a construci\u00f3n das li\u00f1as ferroviarias empregou moitos millares de persoas, de cidades, rexi\u00f3ns e ata de pa\u00edses diferentes, contribu\u00edndo as\u00ed a aproximar diferentes pobos e culturas.\nA palabra \"tren\" procede do franc\u00e9s antigo \"trahiner\", derivado do lat\u00edn \"trahere\", que significa \"tirar\".\nHistoria.\nO xesu\u00edta belga Ferdinand Verbiest foi un dos precursores do tren en Pequ\u00edn, ao idear en 1681 unha m\u00e1quina auto-propulsora a vapor. En 1769, Joseph Cugnot, militar franc\u00e9s, constru\u00edu en Par\u00eds unha m\u00e1quina a vapor para o transporte de munici\u00f3ns.\nDespois de varias tentativas infrutuosas, Richard Trevithick, enxe\u00f1eiro ingl\u00e9s, conseguiu en 1804, constru\u00edr unha locomotora que conseguiu puxar cinco vag\u00f3ns con dez toneladas de carga e setenta pasaxeiros \u00e1 velocidade \"vertixinosa\" de 8\u00a0km por hora usando para o efecto carr\u00eds de ferro fundido. Esta locomotora, por ser demasiado pesada para unha li\u00f1a f\u00e9rrea e avariarse constantemente, non tivo grande \u00e9xito.\nOutro ingl\u00e9s, John Blenkinsop, constru\u00edu unha locomotora en 1812 que usaba dous cilindros verticais que mov\u00edan dous eixos, unidos a unha roda dentada que fac\u00edan accionar unha cremalleira. Esta m\u00e1quina usaba tam\u00e9n carr\u00eds de ferro fundido, que substitu\u00edron definitivamente aos de madeira usados ata ent\u00f3n. Estes trillos ou li\u00f1as de madeira foran desenvolvidos na Alema\u00f1a sobre o ano de 1550, con carruaxes puxadas por animais, principalmente por cabalos mais tam\u00e9n, por veces, \u00e1 forza de brazos.\nAs\u00ed a todo, o paso de xigante para o desenvolvemento da locomotora e por consecuencia do tren, ser\u00eda dado por George Stephenson. Este ingl\u00e9s, mec\u00e1nico nas minas de Killingworth, constru\u00edu en 1814 a s\u00faa primeira locomotora \u00e1 que chamou \"Blucher\". A \"Blucher\", que se destinaba ao transporte dos materiais da mina, conseguiu puxar unha carga de trinta toneladas \u00e1 velocidade de 6\u00a0km/h. Stephenson vir\u00eda a constru\u00edr a \"primeira li\u00f1a f\u00e9rrea\", entre Stockton e a rexi\u00f3n mineira de Darlington, que foi inaugurada o 27 de setembro de 1825 e ti\u00f1a 61\u00a0km de lonxitude; catro anos m\u00e1is tarde, cham\u00e1ronno para constru\u00edr a li\u00f1a f\u00e9rrea entre Liverpool e Manchester. Nesta li\u00f1a usouse unha nova locomotora, bautizada \"Rocket\", que ti\u00f1a unha nova caldeira tubular inventada polo enxe\u00f1eiro franc\u00e9s Marc Seguin e xa chegaba a velocidades da orde dos 30\u00a0km/hora.\nA comezos do s\u00e9culo XIX, as rodas motrices pasaron a colocarse tras da caldeira, permitindo deste xeito aumentar o di\u00e1metro das rodas e, consecuentemente, aumentando a velocidade punta. O escoc\u00e9s James Watt, coa introduci\u00f3n de varias alteraci\u00f3ns na concepci\u00f3n dos motores a vapor, especialmente na separaci\u00f3n do condensador dos cilindros, contribu\u00edu enormemente ao desenvolvemento do ferrocarril. A partir de ent\u00f3n, a evoluci\u00f3n do tren e das li\u00f1as ferroviarias tornouse imparable. A metade do s\u00e9culo XIX xa exist\u00edan moitos millares de quil\u00f3metros de v\u00eda f\u00e9rrea por todo o mundo: en Inglaterra, 10 000; nos EUA, 30 000. Neste \u00faltimo, coa colonizaci\u00f3n do Oeste americano, esta cifra atinxiu m\u00e1is de 400 mil quil\u00f3metros no inicio do s\u00e9culo XX.\nPronto, as locomotoras pasaron do vapor \u00e1 electricidade. O 31 de maio de 1879, Werner von Siemens presentou na Exposici\u00f3n mundial de Berl\u00edn a primeira locomotora el\u00e9ctrica, pero o seu desenvolvemento s\u00f3 foi significativo a partir de 1890, mant\u00e9ndose a s\u00faa utilizaci\u00f3n ata os nosos d\u00edas. O invento da locomotora el\u00e9ctrica non foi pac\u00edfico: hai quen atrib\u00fae este invento tanto ao norteamericano Thomas Davenport como ao escoc\u00e9s Robert Davidson. A fins do s\u00e9culo XIX, Rudolf Diesel inventou o motor de inxecci\u00f3n a di\u00e9sel e con el novas locomotoras desenvolv\u00e9ronse usando esta nova tecnolox\u00eda; tam\u00e9n se crearon locomotoras que utilizaban os dous conceptos (el\u00e9ctrico e di\u00e9sel), sendo por iso bastante vers\u00e1teis. Estas m\u00e1quinas comezaron axi\u00f1a a ga\u00f1ar terreo \u00e1s vellas locomotoras a vapor que, por\u00e9n, por exemplo en Portugal, se mantiveron en activo ata 1977.\nM\u00e1is recentemente, foron desenvolvidas tam\u00e9n locomotoras con turbina de gas e finalmente os trens de alta velocidade, capaces de chegar aos 300 e nalg\u00fans casos aos 400\u00a0km/h.\nO metropolitano, cuxa caracter\u00edstica principal \u00e9 facer o seu percorrido principalmente debaixo do chan, xa ti\u00f1a feito a s\u00faa viaxe inaugural en Londres en 1863, movido a\u00ednda por unha locomotora a vapor, mais en 1890, coa mudanza para a enerx\u00eda el\u00e9ctrica, o metropolitano tivo o seu gran desenvolvemento. Por non interferir co tr\u00e1nsito viario, por ser r\u00e1pido e cada vez m\u00e1is confort\u00e1bel, o metropolitano \u00e9, hoxe en d\u00eda, o medio de transporte m\u00e1is popular e eficaz nas grandes cidades.\nO monocarril e o tren de levitaci\u00f3n magn\u00e9tica, m\u00e1is co\u00f1ecido por Maglev son as \u00faltimas novidades na tecnolox\u00eda ferroviaria. A\u00ednda que a primeira patente dun tren de levitaci\u00f3n magn\u00e9tica xa se rexistrou en 1969.\nTrens de pasaxeiros.\nUn tren de pasaxeiros incl\u00fae veh\u00edculos que transportan pasaxeiros e moitas veces poden ser moi longos e r\u00e1pidos. Pode ser unha unidade m\u00faltiple autoalimentada, ou unha combinaci\u00f3n dunha ou m\u00e1is locomotoras e un ou m\u00e1is remolques sen motor co\u00f1ecidos como vag\u00f3ns. Os trens de pasaxeiros viaxan entre estaci\u00f3ns ou apeadoiros, onde os pasaxeiros poden subir e desembarcar. Na maior\u00eda dos casos, os trens de pasaxeiros operan nun horario fixo e te\u00f1en dereitos de ocupaci\u00f3n de v\u00eda superiores sobre os trens de mercador\u00edas.\nA diferenza dos trens de mercador\u00edas, os trens de pasaxeiros deben subministrar enerx\u00eda a cada cabeza para fins como iluminaci\u00f3n ou calefacci\u00f3n. Isto p\u00f3dese extraer directamente do motor principal da locomotora (modificado para o efecto) ou dun xerador di\u00e9sel separado na locomotora. P\u00f3dese usar un xerador separado para servizos de pasaxeiros en rutas remotas onde non sempre est\u00e1 dispo\u00f1ible unha locomotora equipada con cabezal.\nA supervisi\u00f3n dun tren de pasaxeiros corre a cargo do condutor, que \u00e1s veces est\u00e1 axudado por outros membros da tripulaci\u00f3n como axentes de servizo ou revisores. Durante o pico de popularidade das viaxes ferroviarias de pasaxeiros norteamericanas, os trens de longa distancia levaban dous condutores: o condutor principal do tren estaba acompa\u00f1ado dun \"condutor Pullman\", encargado do persoal do coche cama.\nMoitos prestixiosos servizos de trens de pasaxeiros recibiron un nome especial e alg\u00fans deles fix\u00e9ronse famosos na literatura e na ficci\u00f3n. Alg\u00fans trens de pasaxeiros, tanto de longa distancia como de curta distancia, poden usar coches de dous niveis (dous andares) para transportar m\u00e1is pasaxeiros por tren. O dese\u00f1o dos coches e a seguridade xeral dos trens de pasaxeiros evolucionaron drasticamente co paso do tempo, facendo que a viaxe por ferrocarril sexa notablemente segura.\nTrens de curta distancia.\nPara distancias m\u00e1is curtas, moitas cidades te\u00f1en redes de trens de proximidade (tam\u00e9n co\u00f1ecidos como trens suburbanos) que dan servizo \u00e1 cidade e aos seus suburbios. Os trens son un modo de transporte moi eficiente para facer fronte \u00e1 gran demanda de tr\u00e1fico nunha metr\u00f3pole. En comparaci\u00f3n co transporte por estrada, leva moita xente cunha superficie terrestre moito menor e pouca contaminaci\u00f3n atmosf\u00e9rica. O ferrocarril de proximidade tam\u00e9n percorre distancias m\u00e1is longas en comparaci\u00f3n cos sistemas de tr\u00e1nsito r\u00e1pido cunha frecuencia comparativamente menor e pode compartir v\u00edas con outros trens.\nAlg\u00fans vag\u00f3ns poden estar dispostos para ter m\u00e1is espazo de p\u00e9 que asentos ou para facilitar o transporte de carros de nenos, bicicletas ou cadeiras de rodas. Alg\u00fans pa\u00edses te\u00f1en trens de pasaxeiros de dous andares para o seu uso en grandes urbes.\nVarios operadores de trens de proximidade e suburbanos (por exemplo, Sydney Trains, NJ Transit, Paris RER) usan trens de dous andares, que ofrecen maior capacidade mesmo cando circulan menos servizos.\n\u00c1s veces, a conxesti\u00f3n extrema de trens de proximidade pode converterse nun problema. Por exemplo, est\u00edmase que 3,5 mill\u00f3ns de pasaxeiros viaxan todos os d\u00edas na li\u00f1a Yamanote en Toquio, coas s\u00faas 29 estaci\u00f3ns. En comparaci\u00f3n, o metro de Nova York transporta 5,7 mill\u00f3ns de pasaxeiros ao d\u00eda con 472 estaci\u00f3ns. Os coches especiais te\u00f1en bancos dobrados para proporcionar espazo de p\u00e9 s\u00f3 durante a hora punta da ma\u00f1\u00e1 nesta li\u00f1a. No pasado, este tren inclu\u00eda dous vag\u00f3ns con seis portas a cada lado para acurtar o tempo en que os pasaxeiros sub\u00edan e baixaban na estaci\u00f3n.\nOs trens de pasaxeiros normalmente te\u00f1en tiradores de freo de emerxencia (ou un \"cable de comunicaci\u00f3n\") que o p\u00fablico pode operar en caso de emerxencia (como se algu\u00e9n estivese atrapado nas portas do tren). Isto fai que o tren tire do cable de emerxencia e, nalg\u00fans casos, paren todos os trens da zona. Debido a que o cable de freo de emerxencia pode deter todos os trens da zona para deixar de provocar atrasos, calquera que faga un mal uso do freo de emerxencia \u00e9 castigado con fortes multas. \nTren suburbano: presta servizo entre o centro dunha cidade e os seus arredores ou con outras cidades pr\u00f3ximas cun gran n\u00famero de persoas que viaxan a diario.\nO tren metropolitano \u00e9 o sistema ferroviario de transporte masivo de pasaxeiros subterr\u00e1neo ou elevado e nalg\u00fans casos parcialmente na superficie e por carril tipo trincheira, que opera nas grandes cidades para unir diversas \u00e1reas do seu termo municipal e os seus arredores m\u00e1is pr\u00f3ximos, con alta capacidade e frecuencia, e separados doutros sistemas de transporte con pasos a desnivel.\nTrens de longa distancia.\nOs trens de longa distancia viaxan entre moitas cidades ou rexi\u00f3ns dun pa\u00eds e \u00e1s veces cruzan varios pa\u00edses. A mi\u00fado te\u00f1en un vag\u00f3n comedor ou un restaurante para permitir aos pasaxeiros comer durante o curso da s\u00faa viaxe. Os trens que viaxan durante a noite tam\u00e9n poden ter vag\u00f3ns para durmir. Actualmente gran parte das viaxes nestas distancias de m\u00e1is de 800 quil\u00f3metros real\u00edzanse por v\u00eda a\u00e9rea en moitos pa\u00edses, mais noutros as viaxes de longa distancia por ferrocarril son populares ou ben o \u00fanico xeito barato de percorrer esas distancias.\nOs trens de alta velocidade son trens que adoitan circular a velocidades superiores aos 200-250\u00a0km/h por li\u00f1as dese\u00f1adas para este fin. Unha das primeiras li\u00f1as desta clase inaugurouse no Xap\u00f3n en 1964. Cham\u00e1base \"Novo Tokaido\" e un\u00eda Toquio e Osaka a unha velocidade de 240\u00a0km/h.\nO tren de rodas m\u00e1is r\u00e1pido que circula por ra\u00eds \u00e9 o TGV de Francia (\"Train \u00e0 Grande Vitesse\", literalmente \"tren de alta velocidade\") que, en condici\u00f3ns de proba en 2007, alcanzou unha velocidade de 574,8\u00a0km/h, o dobre da velocidade de engalaxe dun avi\u00f3n Boeing 727. O TGV funciona a unha velocidade m\u00e1xima de 300-320\u00a0km/h, igual que o ICE de Alema\u00f1a (Inter-City Express) e o AVE espa\u00f1ol (Alta Velocidade Espa\u00f1ola). A velocidade sostida m\u00e1is alta alcanzada nunha operaci\u00f3n programada \u00e9 de 350\u00a0km/h nos sistemas ferroviarios de alta velocidade Pequ\u00edn-Tianjin e Wuhan-Guangzhou na China.\n\"Interurbano\" \u00e9 un termo xeral para calquera servizo ferroviario que usa trens con paradas limitadas para proporcionar viaxes r\u00e1pidas de longa distancia. Os servizos interurbanos p\u00f3dense dividir en tres grandes grupos:\nA distinci\u00f3n entre os tres tipos de servizo ferroviario interurbano pode non estar clara; os trens poden funcionar como servizos InterCity entre as principais cidades e logo volver a un servizo de tren expreso (ou mesmo rexional) para chegar \u00e1s comunidades nos puntos m\u00e1is afastados da viaxe. Esta pr\u00e1ctica permite atender as comunidades marxinais do xeito m\u00e1is rendible, a costa dun tempo de viaxe m\u00e1is longo para aqueles que desexen viaxar \u00e1 estaci\u00f3n terminal.\nOutros sistemas.\nA expresi\u00f3n \"tren lixeiro\" ou \"metro lixeiro\" \u00fasase \u00e1s veces para describir un sistema moderno de tranv\u00eda, a pesar de que as li\u00f1as de tren lixeiro normalmente te\u00f1en unha calzada exclusiva, m\u00e1is similar ao dunha li\u00f1a de ferrocarril pesado e menos ao dun tranv\u00eda. En certos casos te\u00f1en un piso alto con estaci\u00f3ns con plataformas e circula en segmentos parcial ou totalmente segregados do tr\u00e1nsito vehicular, con carr\u00eds reservados, v\u00edas apartadas e nalg\u00fans caso por t\u00faneles ou na superficie do centro da cidade. Tam\u00e9n pode indicar unha forma intermedia entre un tranv\u00eda e un tren, similar a un metro, ag\u00e1s que pode ter pasos a nivel que normalmente est\u00e1n protexidos con portas. Os modernos sistemas de ferrocarril lixeiro adoitan empregar v\u00edas de ferrocarril pesado abandonadas para revitalizar as \u00e1reas desfavorecidas e os lugares reurbanizados en grandes aglomeraci\u00f3ns e nos arredores das cidades. \nOs monorra\u00eds desenvolv\u00e9ronse para satisfacer a demanda de tr\u00e1fico mediano no transporte p\u00fablico en zonas urbanas. Consiste nun tren que marcha sobre un \u00fanico ra\u00edl, habitualmente elevado. Os monorra\u00eds representan unha pequena parte do tr\u00e1fico ferroviario. Case todos os monorra\u00eds empregan motores de induci\u00f3n linear.\nPara conseguir unha operaci\u00f3n moito m\u00e1is r\u00e1pida de m\u00e1is de 500\u00a0km/, investigouse a innovadora tecnolox\u00eda \"maglev\" tren de levitaci\u00f3n magn\u00e9tica desde principios do s\u00e9culo XX. A tecnolox\u00eda utiliza im\u00e1ns para levitar o tren por riba da v\u00eda, reducindo a fricci\u00f3n e permitindo velocidades m\u00e1is altas. Un primeiro prototipo mostrouse en 1913. O primeiro tren comercial maglev foi un transbordador introducido en 1984 no aeroporto de Birmingham no Reino Unido.\nO tren de levitaci\u00f3n magn\u00e9tica de Shanghai, aberto en 2003, \u00e9 o servizo de tren comercial m\u00e1is r\u00e1pido de calquera tipo, que funciona a velocidades de ata 430\u00a0km/h. Este sistema a\u00ednda non se usou para rutas de tr\u00e1nsito colectivo entre cidades.\nTrens de mercador\u00edas.\nUn tren de mercador\u00edas emprega vag\u00f3ns ou vag\u00f3ns de mercador\u00edas para transportar mercador\u00edas ou materiais (carga), e \u00e9 esencialmente calquera tren que non se use para transportar pasaxeiros. Gran parte do transporte mundial de mercador\u00edas transp\u00f3rtase por tren e o sistema ferroviario dos Estados Unidos \u00fasase principalmente para transportar mercador\u00edas en vez de pasaxeiros.\nNas circunstancias axeitadas, o transporte de mercanc\u00edas en tren \u00e9 altamente econ\u00f3mico e tam\u00e9n \u00e9 m\u00e1is eficiente enerxeticamente que o transporte de mercador\u00edas por estrada. O transporte ferroviario \u00e9 m\u00e1is econ\u00f3mico cando se transportan mercador\u00edas a granel e a grandes distancias, mais \u00e9 menos adecuado para distancias curtas e pequenas cargas. Os movementos agregados a granel duns 32\u00a0km poden ser rendibles, mesmo permitindo custos de transbordo; pr\u00e1cticas modernas como a carga intermodal de colectores est\u00e1n dirixidas a minimizar estes custos.\nA principal desvantaxe do transporte ferroviario de mercador\u00edas \u00e9 a s\u00faa falta de flexibilidade e por esta raz\u00f3n o ferrocarril perdeu gran parte do negocio de mercador\u00edas pola competencia das estradas. Moitos gobernos est\u00e1n intentando fomentar a carga de novo nos trens debido aos beneficios que implica.\nExisten moitos tipos diferentes de trens de mercador\u00edas, que se usan para transportar unha enorme variedade de diferentes tipos de mercador\u00edas, con varios tipos de vag\u00f3ns. Un dos tipos m\u00e1is com\u00fans nos ferrocarr\u00eds modernos son os trens intermodais, onde os colectores poden ser levantados dentro e f\u00f3ra do tren mediante guindastres e cargados f\u00f3ra ou en cami\u00f3ns ou buques. Nos Estados Unidos, este tipo de tren de mercador\u00edas substitu\u00edu en gran parte ao tipo tradicional de vag\u00f3n, que require que os materiais se carguen ou descarguen manualmente. En Europa, o vag\u00f3n de parede corrediza tomou o relevo do vag\u00f3n de mercador\u00edas normalmente cuberto. Tam\u00e9n hai moitos outros tipos de vag\u00f3ns, como vag\u00f3ns de \"baixa carga\" ou vag\u00f3ns de pozo para o transporte de veh\u00edculos por estrada. Hai vag\u00f3ns frigor\u00edficos para transportar alimentos. Existen tipos sinxelos de vag\u00f3ns de teito aberto para o transporte de minerais e material a granel como o carb\u00f3n e cami\u00f3ns cisterna para o transporte de l\u00edquidos e gases. Hoxe en d\u00eda, con todo, a maior\u00eda do carb\u00f3n e os \u00e1ridos m\u00f3vense en vag\u00f3ns moega que se poden encher e descargar rapidamente, para permitir unha manipulaci\u00f3n eficiente dos materiais.\nNalg\u00fans pa\u00edses util\u00edzanse trens \"autov\u00edas\" ou \"estradas rodantes\". Neste caso, os cami\u00f3ns poden dirixirse directamente ao tren e sa\u00edr de novo cando se chega ao destino final. Un sistema coma este \u00fasase a trav\u00e9s do Eurot\u00fanel entre o Reino Unido e Francia e para o servizo transalpino entre Francia e Italia.\nRutas famosas en tren.\nAs compa\u00f1\u00edas ferroviarias en ocasi\u00f3ns dan un nome ao seu servizo de trens como estratexia de mercadotecnia para atraer m\u00e1is pasaxeiros e ga\u00f1ar reco\u00f1ecemento. O nome res\u00e9rvase habitualmente para os servizos m\u00e1is prestixiosos, como os trens de alta velocidade entre as grandes cidades ou para trens particularmente luxosos. Alg\u00fans nome pasaron \u00e1 cultura popular, como o \"Orient Express\" escenario de filmes e obras de ficci\u00f3n. O \"Flying Scotsman\", o \"Golden Arrow\" e o \"Royal Scot\" son exemplos de trens brit\u00e1nicos famosos; o \"Texas Eagle\" e o \"California Zephyr\" son ben co\u00f1ecidos nos Estados Unidos, e o \"Red Arrow\" \u00e9 un celebrado coche cama ruso. Na India alg\u00fans dos servizos populares son Brindavan Express (Chennai\u2013Bengaluru), Deccan Queen (Mumbai CST\u2013Pune) e Flying Ranee (Mumbai Central\u2013Surat).\nAlgunhas rutas co\u00f1ecidas son:"}
{"id": "17271", "revid": "43749", "url": "https://gl.wikipedia.org/wiki?curid=17271", "title": "USA", "text": ""}
{"id": "17272", "revid": "624", "url": "https://gl.wikipedia.org/wiki?curid=17272", "title": "Deep Thought", "text": "Deep Thought \u00e9 un ordenador, primeiro nunha serie de ordenadores de xadrez que incl\u00fae o Deep Blue, o ordenador que derrotou a Garry Kasparov nun torneo de seis partidas.\nHistoria.\nFeng-hsiung Hsu e Thomas Anantharamen desenvolveron en 1985 o Chiptest. En 1988 a nova versi\u00f3n pasou a denominarse Deep Thought, collido do ordenador de ficci\u00f3n que aparece en \"The Hitchhiker's Guide to the Galaxy\" de Douglas Adams. Deep Thught pode ler 720.000 posibles movementos por segundo. En 1989 ga\u00f1ou o Campionato mundial de Ordenadores de Xadrez, nese ano Hsu asinou un contrato con IBM. En 1990 enfrontouse nun minitorneo de d\u00faas partidas con Garry Kasparov, que venceu ao ordenador sen ning\u00fan problema.\nEn 1991 pasou a denominarse Deep Thought II, capaz de ler 7\u00a0000\u00a0000 de posici\u00f3ns por segundo e en 1993 transformouse en Deep Blue"}
{"id": "17273", "revid": "132", "url": "https://gl.wikipedia.org/wiki?curid=17273", "title": "Idioma \u00e1rabe", "text": ""}
{"id": "17274", "revid": "27155", "url": "https://gl.wikipedia.org/wiki?curid=17274", "title": "Extinci\u00f3n dos dinosauros", "text": "A extinci\u00f3n masiva do Cret\u00e1ceo-Terciario, tam\u00e9n co\u00f1ecida como extinci\u00f3n K-T ou acontecemento K-T, foi unha extinci\u00f3n en masa ocorrida hai m\u00e1is ou menos 65,5 mill\u00f3ns de anos, que marca o fin do per\u00edodo Cret\u00e1ceo (K) e o inicio da era Terciaria (T). Este acontecemento tivo un enorme impacto na biodiversidade da Terra de ent\u00f3n e acabou cos dinosauros e outros r\u00e9ptiles xigantes. O rexistro estratigr\u00e1fico mostra que a desaparici\u00f3n abrupta das formas extintas coincide cun nivel rico en iridio (o nivel K-T), un elemento qu\u00edmico pouco abundante na Terra e xeralmente asociado a corpos extraterrestres ou a fen\u00f3menos volc\u00e1nicos. Hai varias teor\u00edas para explicar a extinci\u00f3n K-T, mais a m\u00e1is aceptada \u00e9 a que xustifica a cat\u00e1strofe como resultado da ca\u00edda dun asteroide.\nImpacto na biodiversidade.\nA extinci\u00f3n K-T, a pesar de non ser a maior extinci\u00f3n en masa do rexistro xeol\u00f3xico, \u00e9 a m\u00e1is co\u00f1ecida debido \u00e1 desaparici\u00f3n dos dinosauros. Este evento matou preto do 26% das familias existentes, tanto de organismos terrestres como mari\u00f1os que desapareceron ao mesmo tempo. Os grupos m\u00e1is afectados foron os r\u00e9ptiles e os moluscos. Segue unha lista dos grupos que se extinguiron no final do Cret\u00e1ceo:\nAdemais destes grupos, desapareceron tam\u00e9n moitas familias de foramin\u00edferos, equinodermos, corais e esponxas. Mais a extinci\u00f3n de animais e vexetais non foi o \u00fanico impacto deste acontecemento na biodiversidade: estas extinci\u00f3ns posibilitaron a radiaci\u00f3n adaptativa dos grupos que sobreviviron nos nichos ecol\u00f3xicos que ficaron baldeiros. O mellor exemplo deste fen\u00f3meno foi a explosi\u00f3n de diversidade dos mam\u00edferos, que ata ent\u00f3n eran animais de pequeno porte, solitarios e nocturnos.\nTeor\u00edas.\nExisten moitas teor\u00edas que tentan explicar a extinci\u00f3n ocorrida hai m\u00e1is ou menos 65 mill\u00f3ns de anos, mais ningunha foi, ata hoxe, totalmente comprobada.\nImpacto dun asteroide.\nO f\u00edsico estadounidense Luis Walter Alvarez foi o primeiro en propor a idea de que os dinosauros puideron desaparecer debido a un grande impacto. Esa idea evolucionou e actualmente a hip\u00f3tese de que un asteroide te\u00f1a ca\u00eddo na Terra despunta como a mellor teor\u00eda para explicar a fin dos dinosauros. O primeiro indicativo de que esa teor\u00eda ser\u00eda verdadeira xurdiu en 1978 coa descuberta dunha fina capa de iridio nas rochas que se formaron no fin do per\u00edodo Cret\u00e1ceo. O iridio \u00e9 un elemento raro atopado con frecuencia en asteroides e cometas. O segundo indicativo a favor desa teor\u00eda veu coa descuberta dun enorme cr\u00e1ter soterrado en Chicxulub, M\u00e9xico, medindo preto de 180\u00a0km de di\u00e1metro. Ao que todo indica, o asteroide que caeu no M\u00e9xico ti\u00f1a m\u00e1is de 10\u00a0km de di\u00e1metro e o seu impacto coa Terra liberou enerx\u00eda equivalente \u00e1 de 5 bill\u00f3ns de bombas at\u00f3micas como a usada sobre Hiroshima en 1945. Un impacto desas dimensi\u00f3ns ter\u00eda erguido poeira e terra suficientes para tapar a luz do Sol durante anos, matando as\u00ed a maior parte das especies vexetais. Dunha forma simplificada, sen os vexetais os dinosauros herb\u00edvoros acabaron morrendo de fame e sen estes para se alimentar, os carn\u00edvoros morreron tam\u00e9n. Esa reacci\u00f3n en cadea ter\u00eda causado a extinci\u00f3n total dos dinosauros. En 2016 comez\u00e1ronse prospecci\u00f3ns submarinas para co\u00f1ecer mellor o cr\u00e1ter e o seu impacto na historia da evoluci\u00f3n do planeta\nA\u00ednda que bastante consistente, a teor\u00eda da ca\u00edda dun asteroide na Terra hai 65 mill\u00f3ns de anos pode non ser correcta: recentes investigaci\u00f3ns demostraron que o asteroide que presuntamente ter\u00eda matado os dinosauros caeu 300 mil anos antes do grande exterminio.\nTam\u00e9n existe a posibilidade de que millares de anos despois da ca\u00edda do asteroide en Am\u00e9rica do Norte outro asteroide ter\u00eda chocado co planeta, mais desa vez o impacto ter\u00eda sido no oc\u00e9ano e, por iso, os seus vestixios a\u00ednda non foron atopados. Dependendo do tama\u00f1o dese suposto segundo asteroide, o impacto no oc\u00e9ano ter\u00eda causado inmensos tsunamis que ter\u00edan varrido a costa de varios continentes e conclu\u00eddo co exterminio dos dinosauros. En 1987 atopouse un cr\u00e1ter submarino co\u00f1ecido como cr\u00e1ter da Nova Escocia, e que a pesar de ser improbable que te\u00f1a sido responsable da morte dos dinosauros, d\u00e1 aos cient\u00edficos unha boa idea do que ter\u00eda realmente acontecido hai 65,5 mill\u00f3ns de anos.\nCa\u00edda dun cometa (non dun asteroide).\nSe o que matou os dinosauros foi unha rocha vinda do espazo, iso non significa que te\u00f1a sido un asteroide pesado e masivo. Na verdade, pode ter sido unha mega-choiva de cometas. Esa posibilidade deriva da ausencia dun cr\u00e1ter dun impacto no exacto momento en que os dinosauros ter\u00edan sido extintos. De feito, os cr\u00e1teres xa atopados est\u00e1n datados de moitos millares de anos antes ou despois da extinci\u00f3n dos dinosauros, o que leva a crer que o que os matou non formou un cr\u00e1ter. Se foi un cometa e non un asteroide, existe unha gran posibilidade de que este estoupase violentamente na atmosfera antes de tocar no chan. Esa explosi\u00f3n \u00e9 suficiente para causar un grande estrago, dependendo directamente do tama\u00f1o e da composici\u00f3n do cometa. Por\u00e9n, ese tipo de fen\u00f3meno \u00e9 moi raro. A \u00faltima vez que iso aconteceu foi en 1908, cando 18\u00a0km de foresta foron destru\u00eddas en Siberia, no que ficou co\u00f1ecido como Evento de Tunguska.\nSe un cometa s\u00f3 \u00e9 capaz de destru\u00edr un bosque enteiro, \u00e9 probable que unha inmensa choiva deses cometas fose capaz de varrer o mundo enteiro, causando unha devastaci\u00f3n equivalente a aquela que matou os dinosauros. A presenza de iridio nas rochas do fin do Cret\u00e1ceo \u00e9 facilmente explicada por esa teor\u00eda. Xorde, ent\u00f3n, a cuesti\u00f3n da causa de tal choiva de cometas e de onde vi\u00f1eron eses obxectos, xa que os grandes cometas son relativamente raros e solitarios no Sistema Solar. En todo o espazo arredor do Sol, unha tal concentraci\u00f3n de cometas ocorre apenas na Nube de Oort - unha rexi\u00f3n moi afastada do Sistema Solar e con pouca interacci\u00f3n coa gravidade da nosa estrela ou dos demais planetas co\u00f1ecidos. Ning\u00fan fen\u00f3meno co\u00f1ecido actualmente poder\u00eda ter arremesado* tantos mill\u00f3ns de cometas da Nube de Oort contra a Terra. Ese feito, non obstante, pode explicarse por tres teor\u00edas menores:\nO maior problema desta teor\u00eda \u00e9 que non existen probas concretas destes acontecementos, e moito menos se sabe se eles ser\u00edan suficientes para exterminar tantas especies diferentes.\nErupci\u00f3ns volc\u00e1nicas.\nUnha outra teor\u00eda consistente \u00e9 a de que grandes erupci\u00f3ns volc\u00e1nicas te\u00f1an ocorrido hai 65 mill\u00f3ns de anos e te\u00f1an durado millares de anos. Nese tempo, mares de lava bas\u00e1ltica ter\u00edan sido expelidos a trav\u00e9s da codia terrestre na faixa de terra que forma hoxe o planalto de Deccan, no centro da India. As erupci\u00f3ns ter\u00edan liberado gases e poeira suficientes para envelenar toda a atmosfera, impedindo que a luz do Sol alcanzase a superficie do planeta. Esa cat\u00e1strofe natural ter\u00eda causado un estrago semellante ao dun asteroide, sendo que a extinci\u00f3n das especies ocorrer\u00eda na mesma orde da cadea tr\u00f3fica: primeiro, morren os vexetais, que sen a luz do Sol non conseguen realizar a fotos\u00edntese; logo, os dinosauros herb\u00edvoros que se alimentaban dos vexetais e, en consecuencia, os dinosauros carn\u00edvoros que se alimentaban dos dinosauros herb\u00edvoros.\nEsa teor\u00eda tam\u00e9n \u00e9 froito da descuberta de iridio en rochas da fin do per\u00edodo Cret\u00e1ceo xa que no interior da Terra o iridio est\u00e1 presente en pequenas cantidades e normalmente non sobe \u00e1 superficie a menos que haxa erupci\u00f3ns volc\u00e1nicas.\nAlteraci\u00f3ns clim\u00e1ticas.\nOutra teor\u00eda diverxente prop\u00f3n violentas mudanzas no clima, durante as cales houbo unha ca\u00edda acentuada na temperatura global, ter\u00edan causado a inundaci\u00f3n de longas \u00e1reas de terra e a morte s\u00fabita de especies vexetais sensibles a esas mudanzas clim\u00e1ticas. Con estas inundaci\u00f3ns, centos de especies tiveron que migrar para novas \u00e1reas que, probabelmente, non comportaban condici\u00f3ns para a s\u00faa supervivencia. Moitos dinosauros nin sequera puideron migrar, pois os campos onde viv\u00edan foron asolagados por completo, por todos os lados. A maior parte da vida vexetal foi gravemente afectada, levando aos dinosauros que conseguiron escapar das \u00e1reas inundadas a morrer por falta de comida.\nEsa teor\u00eda xeneraliza de m\u00e1is os aspectos da extinci\u00f3n K-T e por iso non ten sido moi aceptada. Non se pode comprobar que tantas especies vexetais morrer\u00edan debido a unha mudanza no clima e, mesmo que a maior\u00eda morrese, consid\u00e9rase que algunhas especies poder\u00edan sobrevivir e continuar servindo de alimento para alg\u00fans dinosauros herb\u00edvoros que non ter\u00edan morto coas alteraci\u00f3ns no clima, xa que moitos viv\u00edan en rexi\u00f3ns altas que non foron asolagadas. Outro feito importante \u00e9 que moitos dinosauros eran grandes dabondo para se protexer do fr\u00edo e ata mesmo da calor, se for o caso.\nD\u00faas cat\u00e1strofes distintas.\nA descuberta de que a extinci\u00f3n dos dinosauros ter\u00eda ocorrido millares de anos despois da ca\u00edda do asteroide obrigou, con todo, a reconsiderar todas as teor\u00edas alternativas anteriormente propostas.\nXorde ent\u00f3n unha nova hip\u00f3tese, actualmente moito m\u00e1is aceptada que as demais, segundo a cal o asteroide non ter\u00eda, s\u00f3 por si, levado \u00e1 desaparici\u00f3n dos dinosauros, mais ter\u00eda actuado en conxugaci\u00f3n con outro fen\u00f3meno distinto, cuxa acci\u00f3n manifestouse apenas millares de anos m\u00e1is tarde. De feito, \u00e9 moi probable que logo da ca\u00edda do asteroide, as alteraci\u00f3ns clim\u00e1ticas significativas que se ter\u00edan verificado te\u00f1an concorrido para a extinci\u00f3n das restantes especies animais e vexetais. Esta \"nova\" hip\u00f3tese explicativa corresponde de feito \u00e1 \"uni\u00f3n\" doutras d\u00faas teor\u00edas preexistentes.\nOutras teor\u00edas.\nDe entre as teor\u00edas que non acusan fen\u00f3menos naturais como unha causa para a fin dos dinosauros, a m\u00e1is probable \u00e9 a de que pequenos mam\u00edferos omn\u00edvoros xurdiron no fin do per\u00edodo Cret\u00e1ceo e proliferaron axi\u00f1a, como unha praga. Tales mam\u00edferos alimentar\u00edanse de ovos de dinosauro, vexetais, froitas e pequenos lagartos. \u00c1 medida que eses pequenos animais \u00edan proliferando e comendo m\u00e1is ovos e m\u00e1is vexetais, o crecemento da s\u00faa poboaci\u00f3n aceleraba, comezando unha devastaci\u00f3n sen precedentes. Se iso de feito ocorreu, a multiplicaci\u00f3n desa especie ter\u00eda que ter sido suficientemente r\u00e1pida para suplir calquera forma de defensa evolutiva dos dinosauros ou dos vexetais da fin do Cret\u00e1ceo. Eses pequenos mam\u00edferos ter\u00edan consumido bosques e especies enteiras de vexetais quit\u00e1ndolle aos dinosauros herb\u00edvoros boa parte do seu alimento. Como eran omn\u00edvoros, ao comeren pequenos animais e ovos de dinosauro, ter\u00edan terminado por exterminar boa parte das formas de vida daquela \u00e9poca.\nEsa teor\u00eda non foi moi asimilada porque alg\u00fans continentes estaban separados por oc\u00e9anos. Non hab\u00eda, con todo, medio de atravesaren o mar para proliferar por todas as rexi\u00f3ns do globo, a non ser que voasen, mais nese caso ter\u00edan que ser aves e non mam\u00edferos. Outro detalle importante \u00e9 que non se atoparon esqueletos f\u00f3siles destes animais. Mesmo que fosen moi pequenos para que os seus \u00f3sos resistisen ata hoxe, xa ter\u00edan sido atopados vestixios. As especies de mam\u00edferos daquel tempo que xa se co\u00f1ecen non ter\u00edan capacidade para exterminar os dinosauros.\nOutra teor\u00eda menos probable que as anteriores prop\u00f3n que unha estrela pr\u00f3xima ter\u00eda estoupado e liberado feixes mortais de raios-X que ter\u00edan atinxido a Terra. S\u00f3 que esa teor\u00eda ten un problema: se feixes de raio-X atinxisen o planeta nesa proporci\u00f3n non ter\u00edamos \"s\u00f3\" 2/3 da vida na Terra extinta sen\u00f3n moito m\u00e1is, quizais 3/4 ou 4/5. Ademais, durante d\u00e9cadas de investigaci\u00f3ns espaciais non se atoparon vestixios de tal estrela.\nTeor\u00edas obsoletas.\nOutras cinco teor\u00edas moi estudadas hai d\u00e9cadas son actualmente consideradas obsoletas:\nFicci\u00f3n cient\u00edfica e cinema.\nO cinema e a ficci\u00f3n cient\u00edfica interes\u00e1ronse desde sempre por temas de dif\u00edcil explicaci\u00f3n. No caso da extinci\u00f3n ocorrida no fin do Cret\u00e1ceo, podemos referir filmes como \"Armageddon\" e \"Deep Impact\" que presentan como certa a teor\u00eda da ca\u00edda dun asteroide, a m\u00e1is probable de todas, como vimos anteriormente.\nHai incluso alg\u00fans filmes de fantas\u00eda que fan referencia ao fin dos dinosauros. Un bo exemplo diso \u00e9 o filme \"Reino de Fogo\", que conta a historia dunha especie de drag\u00f3n prehist\u00f3rico que ter\u00edase multiplicado por mill\u00f3ns no fin do Cret\u00e1ceo, queimando forestas e continentes enteiros en busca de alimento. Cando, finalmente, as especies animais e vexetais se extinguiron, os drag\u00f3ns ficaron sen alimento dispo\u00f1ible, pasando a com\u00e9rense uns aos outros ata que uns poucos restantes adormeceron en cavernas subterr\u00e1neas en que permaneceron ata hoxe. O filme prop\u00f3n tam\u00e9n que as cinzas provenientes desa devastaci\u00f3n tivesen causado a era glacial e que moitos pobos antigos transformaron os drag\u00f3ns en mitos e lendas por non saber explicar a face real da s\u00faa existencia. O filme non prop\u00f3n, de feito, unha teor\u00eda (nin esa \u00e9 a funci\u00f3n dun filme de ficci\u00f3n), ata porque a existencia de drag\u00f3ns na prehistoria contin\u00faa sendo ficci\u00f3n, mais a posibilidade de que unha especie a\u00ednda desco\u00f1ecida puidese ter exterminado boa parte da vida na Terra hai 65 mill\u00f3ns de anos atr\u00e1s \u00e9 unha teor\u00eda relativamente consistente."}
{"id": "17275", "revid": "35560", "url": "https://gl.wikipedia.org/wiki?curid=17275", "title": "Wifi", "text": "A wifi \u00e9 a tecnolox\u00eda de conexi\u00f3n sen cabos entre dispositivos por medio de ondas de radio de baixa frecuencia, en frecuencias non reservadas para outros fins espec\u00edficos.\n\u00c9 precisamente polo feito de seren frecuencias abertas, que non necesitan de licenza ou autorizaci\u00f3n do regulador das comunicaci\u00f3ns para operar, ao contrario das demais \u00e1reas de negocio, o que as torna tan atractivas.\nUso moderno.\nNo uso moderno, \"wireless\" ref\u00edrese a comunicaci\u00f3n sen cabos ou f\u00edos e usa principalmente frecuencia de radio e ondas infravermellas. Por exemplo, Internet sen f\u00edos ou \"Wlan\".\nO funcionamento do wifi \u00e9 simple. Para ter acceso \u00e1 Internet a trav\u00e9s dunha rede wifi (tam\u00e9n co\u00f1ecida como \"Wlan\") d\u00e9bese estar no radio de acci\u00f3n dun punto de acceso (normalmente co\u00f1ecido por \"hotspot\") ou lugar p\u00fablico onde opere unha rede sen f\u00edos e usar un dispositivo m\u00f3bil, como un computador port\u00e1til, unha tableta PC ou un asistente persoal dixital con capacidades de comunicaci\u00f3n \"Wireless\".\nUn \"Hotspot\" wifi cr\u00e9ase para establecer un punto de acceso para unha conexi\u00f3n de Internet. O punto de acceso transmite un sinal sen f\u00edos nunha pequena \u00e1rea \u2013 preto de 100 metros. Cando un aparello permite wifi , como un Pocket PC, e atopa un \"hotspot\", este pode conectar na rede sen f\u00edos. Moitos \"hotspots\" est\u00e1n localizados en lugares que son accesibles ao p\u00fablico, como aeroportos, caf\u00e9s, hoteis e librar\u00edas. Moitas casas e oficinas tam\u00e9n te\u00f1en redes wifi. Mentres que alg\u00fans \"hotspots\" son gratu\u00edtos, a maior\u00eda das redes p\u00fablicas son soportadas por unha \"Internet Service Provider\" (ISPs), que cobra unha taxa aos usuarios pola conexi\u00f3n a Internet.\nAs altas-frecuencias de transmisi\u00f3n precisan xeralmente de aprobaci\u00f3n dos gobernos. Con iso, medrou a industria comercial da radio e millares doutros tipos de radiodifusi\u00f3n. As ondas (frecuencias) de radio est\u00e1n sendo agora crecentemente usadas regularmente por usuarios de computador, co\u00f1ecidas por \"streaming\".\nAlg\u00fans desenvolvedores de software e hardware est\u00e1n creando computadores menores que forman unha Internet sen f\u00edos \"ad-hoc\", con protocolos como wifi. A IEEE 802.11 estandarizou o uso \"wireless\" de conexi\u00f3ns locais.\nOs Routers optimizados para Internet sen f\u00edos requiren o c\u00e1lculo en tempo real da mellor direcci\u00f3n do tr\u00e1fico das ondas.\nOs fornos de microondas usan unha radiaci\u00f3n electromagn\u00e9tica de frecuencia 2.45\u00a0GHz de alcance. Os tel\u00e9fonos m\u00f3biles, Internet sen f\u00edos, e outras ferramentas semellantes est\u00e1n a 2.4\u00a0GHz de alcance. Isto \u00e9 porque a proximidade das ondas poden romper a comunicaci\u00f3n sen f\u00edos, ou \"wireless\".\nRiscos para a sa\u00fade.\nEn 2007 o goberno alem\u00e1n lanzou aos seus cidad\u00e1ns unha advertencia dos problemas de sa\u00fade que poder\u00edan vir asociados ao uso desta tecnolox\u00eda, entre outras sen f\u00edos. O ministro de medio ambiente dese pa\u00eds desaconsellaba o seu uso e suxer\u00eda que os cidad\u00e1ns usasen conexi\u00f3ns cableadas convencionais no seu lugar."}
{"id": "17276", "revid": "27249", "url": "https://gl.wikipedia.org/wiki?curid=17276", "title": "Wireless", "text": ""}
{"id": "17279", "revid": "22570", "url": "https://gl.wikipedia.org/wiki?curid=17279", "title": "Problemas por solucionar na f\u00edsica", "text": "Os seguintes son alg\u00fans dos Lista de problemas por resolver na f\u00edsica. Alg\u00fans deles son te\u00f3ricos, significando que as teor\u00edas existentes parecen incapaces de explicar alg\u00fans fen\u00f3menos observados ou resultados experimentais. Outros son experimentais, significando que hai unha dificultade en criar un experimento para testar algunhas teor\u00edas propostas ou para investigar alg\u00fans fen\u00f3menos con m\u00e1is detalle."}
{"id": "17281", "revid": "89787", "url": "https://gl.wikipedia.org/wiki?curid=17281", "title": "Materia escura", "text": "En cosmolox\u00eda, a chamada materia escura \u00e9 unha hipot\u00e9tica materia de natureza desco\u00f1ecida e que non emitir\u00eda radiaci\u00f3n electromagn\u00e9tica detect\u00e1bel, e cuxa \u00fanica interacci\u00f3n observ\u00e1bel coa materia \"normal\" ser\u00eda de natureza gravitatoria, de xeito que a s\u00faa presenza dar\u00eda conta de movementos de rotaci\u00f3n nas galaxias que non encaixan nos modelos gravitacionais aceptados, e outras observaci\u00f3ns astron\u00f3micas que carecen actualmente de explicaci\u00f3n satisfactoria, como algunhas lentes gravitacional (tam\u00e9n son usadas lentes gravitacionais para detectar estruturas de materia escura), a distribuci\u00f3n de gas quente nalgunhas galaxias e c\u00famulos de galaxias ou a distribuci\u00f3n anisotr\u00f3pica na radiaci\u00f3n de fondo c\u00f3smico de microondas. Todas estas observaci\u00f3n esixen, ou ben un cambio de modelo c\u00f3smico, ou ben un aumento da masa tal que m\u00e1is dun 63% da masa material do Universo deber\u00eda corresponder a esta materia desco\u00f1ecida.\nHistoria inicial.\nO primeiro astr\u00f3nomo que teorizou a s\u00faa existencia foi Fritz Zwicky no ano 1933 ao calcular a masa do c\u00famulo de galaxias Coma en relaci\u00f3n \u00e1s velocidades rotacionais e orbitais das galaxias do c\u00famulo, atopando unha diferenza de 160 veces, deulle o nome a esa materia 'perdida' que orixinar\u00eda a anomal\u00eda de \"dunkle Materie\" (materia escura). A primeira persoa en hipotetizar a s\u00faa existencia foi a astr\u00f3noma Vera Rubin no ano 1950, tras determinar espectros estelares para calcular as velocidades de rotaci\u00f3n na contorna da galaxia de Andr\u00f3meda. Por\u00e9n, a s\u00faa tese de doutoramento foi ignorada pola maior\u00eda ata os anos 1970, ao calcular a curva da rotaci\u00f3n gal\u00e1ctica en relaci\u00f3n a masa calculada da galaxia M31, a galaxia de Andr\u00f3meda.\nUn dos maiores desaf\u00edos da astronom\u00eda moderna \u00e9 a detecci\u00f3n deste m\u00e1is de 90% do Universo, invisible para a actual tecnolox\u00eda telesc\u00f3pica. Segundo os datos feitos p\u00fablicos polos responsables da misi\u00f3n da sonda Planck, o 23 de marzo do ano 2013, o universo estar\u00eda composto nun 4,9% de materia ordinaria, nun 26,8% de materia escura, e nun 68,3% de enerx\u00eda escura.\nA ciencia logrou entender moito da \"materia bari\u00f3nica\", a materia \"normal\" que forma as estrelas e planetas, pero os investigadores te\u00f1en moitos problemas para explicar que constit\u00fae o principal material do que est\u00e1 formado o cosmos. A s\u00faa presenza conxect\u00farase pola velocidade en que as galaxias rotan. \u00c9 dicir, as estrelas das galaxias m\u00f3vense tan r\u00e1pido que no modelo gravitacional hoxe aceptado ser\u00eda impos\u00edbel que se mantivesen xuntas por atracci\u00f3n gravitacional. A hip\u00f3tese da materia escura permite dar conta deste feito, a cambio de propo\u00f1er a meirande parte da materia do universo \u00e9 invis\u00edbel e desco\u00f1ecida.\nA comezos de 2006, cient\u00edficos de Cambridge, estudando doce galaxias ananas situadas preto do l\u00edmite da nosa propia V\u00eda L\u00e1ctea, realizaron mapas en 3D das galaxias base\u00e1ndose no movemento das s\u00faas estrelas para \"trazar\" a pegada desa materia escura entre elas e medila con precisi\u00f3n, conclu\u00edndo que as galaxias deb\u00edan conter 400 veces m\u00e1is materia escura que materia bari\u00f3nica e que a materia escura non ser\u00eda, como se cr\u00eda, fr\u00eda: as part\u00edculas de materia escura, mover\u00edanse a 9\u00a0km por segundo, e estar\u00edan a uns 10000 \u00b0C.\nEvoluci\u00f3n posterior.\nO estudo das posibles fontes de materia escura comezou no s\u00e9culo XX. A colaboraci\u00f3n DAMA e o experimento DAMA/NaI foron percursores do actual DAMA/LIBRA. Na actualidade empr\u00e9gase o observatorio espacial Herschel (no espazo dende 2009) para o estudo da materia escura utilizando como ferramenta principal o telescopio de 3,5 metros, que traballa na lonxitude de onda de luz infravermella. Froito desta investigaci\u00f3n, a revista Nature publicou (en li\u00f1a o 16 de febreiro de 2011 e na edici\u00f3n impresa 24 de febreiro de 2011) o traballo do equipo de astr\u00f3nomos dirixido por Asantha Cooray (Universidade de California en Irvine) que calcularon a cantidade de materia escura necesaria para a creaci\u00f3n dunha galaxia, base\u00e1ndose nas imaxes do fondo c\u00f3smico infravermello da rexi\u00f3n celeste chamada \"Lockman Hole\", situada na constelaci\u00f3n da Osa Maior , chegando a estimar que far\u00eda falla unha cantidade de materia escura equivalente a 300 mill\u00f3ns de masas solares (estrelas coa masa do Sol) para xerar unha galaxia.\nA derradeira misi\u00f3n espacial da lanzadeira espacial americana Endeavour (o 16 de maio de 2011) deixou o espectr\u00f3metro magn\u00e9tico Alfa ou AMS na Estaci\u00f3n Espacial Internacional (ISS). Dese\u00f1ado polo equipo da NASA liderado polo f\u00edsico Samuel Chao Chung Ting, (Nobel de f\u00edsica en 1976) para localizar galaxias de antimateria, materia escura (na procura de neutralinos mediante a localizaci\u00f3n de positr\u00f3ns de alta enerx\u00eda), e raios c\u00f3smicos. O espectr\u00f3metro \u00e9 ultrasensible e require un supercomputador composto por mais de 650 procesadores; \u00e9 por iso que no canto de ser un sat\u00e9lite m\u00e1is, d\u00e9bese instalar na ISS para acadar a subministraci\u00f3n de enerx\u00eda necesaria para o seu correcto funcionamento (o custo econ\u00f3mico do sat\u00e9lite \u00e9 de 1500 mill\u00f3ns de d\u00f3lares). O n\u00facleo do instrumento \u00e9 un im\u00e1n supercondutor arrefriado con helio a -271.35\u00ba Celsius (isto \u00e9 1,8\u00ba Celsius por riba do cero absoluto) producindo un campo magn\u00e9tico de 1 Tesla (20 000 veces maior ao campo magn\u00e9tico terrestre).\nClasificaci\u00f3n.\nSeguindo un criterio de temperatura, clasif\u00edcase en quente (hot/warm) e fr\u00eda (cold). A materia escura quente ser\u00eda a que deido \u00e1 velocidade do seu movemento foi quen de escapar de influencias gravitatorias , non formando estruturas, mentres a materia escura fr\u00eda ter\u00eda un movemento m\u00e1is lento que deixar\u00eda confinados grumos, formando estruturas.\nCaracter\u00edsticas estimadas.\nEn 2020 consid\u00e9rase que, a\u00ednda desco\u00f1ecendo aspectos fundamentais como a s\u00faa constituci\u00f3n, tense xa unha serie de datos para aproximarse \u00e1 interpretaci\u00f3n da s\u00faa realidade.\nPart\u00edculas candidatas.\nA medida que se se foi experimentando, tam\u00e9n a teor\u00eda sobre a materia escura foi evolucionando, e con ela, as posibles part\u00edculas candidatas a formar parte da materia escura. No 2021 a lista de part\u00edculas incl\u00fae:"}
{"id": "17283", "revid": "1505", "url": "https://gl.wikipedia.org/wiki?curid=17283", "title": "Turbulencia", "text": "En mec\u00e1nica dos flu\u00eddos, des\u00edgnase fluxo turbulento ou simplemente turbulencia ao fluxo dun l\u00edquido no que as part\u00edculas se mesturan de forma non linear, isto \u00e9, de forma ca\u00f3tica con turbulencias e remu\u00ed\u00f1os, en oposici\u00f3n ao fluxo laminar. Nestes casos non se aplica a Lei de Poiseuille. Este tipo de fluxo \u00e9 ruidoso."}
{"id": "17284", "revid": "89787", "url": "https://gl.wikipedia.org/wiki?curid=17284", "title": "Supercondutividade", "text": "Supercondutividade \u00e9 a caracter\u00edstica intr\u00ednseca de certos materiais, cando arrefr\u00edan a temperaturas extremadamente baixas, para conducir corrente sen resistencia nin perdas. Esta propiedade foi descuberta en 1911 polo f\u00edsico holand\u00e9s Heike Kamerlingh-Onnes, cando observou que a resistencia el\u00e9ctrica do mercurio desaparec\u00eda cando arrefriaba a 4 K (-452\u00a0\u00b0F). A supercondutividade existe s\u00f3 baixo a temperatura cr\u00edtica, a corrente cr\u00edtica ou o campo magn\u00e9tico cr\u00edtico. \nCaracter\u00edsticas.\nEste fen\u00f3meno f\u00edsico presentase en certas substancias, como metais ou cer\u00e1micas especiais, caracterizado pola diminuci\u00f3n da resistencia el\u00e9ctrica a temperaturas moi baixas. Con iso a corrente el\u00e9ctrica pode flu\u00edr polo material sen perda de enerx\u00eda. Teoricamente, a supercondutividade permitir\u00eda o uso m\u00e1is eficiente da enerx\u00eda el\u00e9ctrica, pois evitar\u00eda as perdas de enerx\u00eda nos cabos de conduci\u00f3n. O fen\u00f3meno xorde despois dunha determinada temperatura de transici\u00f3n, que var\u00eda de acordo co material utilizado.\nO holand\u00e9s Heike Kamerlingh-Onnes fixo a demostraci\u00f3n da supercondutividade na Universidade de Leiden, en 1911. Para producir a temperatura necesaria, usou helio l\u00edquido. O material \u00e9 mercurio, por baixo de 4,2\u00ba K (-268,8\u00a0\u00b0C).\nAta 1986, a temperatura m\u00e1is elevada \u00e1 que un material se comporta como supercondutor \u00e9 presentada por un composto de xermanio-niobio; temperatura de transici\u00f3n: 23,2\u00ba K (ou -249,8\u00a0\u00b0C). Para iso tam\u00e9n se usa helio l\u00edquido, material caro e pouco eficiente, o que impide o seu uso en tecnolox\u00edas que procuren explotar o fen\u00f3meno.\nA partir de 1986, varias descubertas mostran que certas cer\u00e1micas feitas con \u00f3xidos de certos elementos, como bario ou lantanio, t\u00f3rnanse supercondutoras a temperaturas ben m\u00e1is altas, que permitir\u00edan usar como refrixerante o nitr\u00f3xeno l\u00edquido, a unha temperatura de 77\u00ba K (-196 \u00b0C). Os supercondutores de alta temperatura renovaron o interese polo estudo e a posible comercializaci\u00f3n a grande escala, permitindo novas perspectivas de mellora nos materiais existentes e no potencial de enxe\u00f1ar\u00eda na creaci\u00f3n de novos materiais supercondutores pr\u00f3ximos \u00e1 temperatura ambiente. Se alg\u00fan d\u00eda se produce o descubrimento dun supercondutor a temperatura ambiente, o seu impacto na tecnolox\u00eda ser\u00e1 enorme.\nEn 2008, Hideo Hosono e os seus colegas do Instituto Tecnol\u00f3xico de Tokio descubriron unha familia de supercondutores a base de ferro, LaO1-xFxFeAs, que chega \u00e1 fase supercondutora a unha temperatura inferior a 26 K e, posteriormente, substitu\u00edu o lantano por samario elevando a s\u00faa temperatura cr\u00edtica a 55 K.\nEn 2015, as medici\u00f3ns demostraron que o sulfuro de hidr\u00f3xeno \u00e9 supercondutor a uns 200 Kelvins, aproximadamente 40 K m\u00e1is que calquera outro material co\u00f1ecido ata a data.\nAplicaci\u00f3ns.\nAs aplicaci\u00f3ns son varias, a\u00ednda que non te\u00f1an revolucionado a\u00ednda a electr\u00f3nica ou a electricidade, como se prev\u00eda polos entusiastas. Te\u00f1en sido usados en investigaci\u00f3ns para criar electroim\u00e1ns capaces de xerar grandes campos magn\u00e9ticos sen perda de enerx\u00eda ou en equipamentos que meden a corrente el\u00e9ctrica con precisi\u00f3n. Poden ter aplicaci\u00f3ns en computadores m\u00e1is r\u00e1pidos, reactores de fusi\u00f3n nuclear con enerx\u00eda practicamente ilimitada, trens que levitan e a diminuci\u00f3n na perda de enerx\u00eda el\u00e9ctrica nas transmisi\u00f3ns, e na produci\u00f3n de \"super-im\u00e1ns\", para implantar en unidades de resonancia magn\u00e9tica, producindo imaxes de \u00f3rganos de alta calidade sen necesidade de expor \u00e1s persoas a radiaci\u00f3ns nocivas."}
{"id": "17285", "revid": "69467", "url": "https://gl.wikipedia.org/wiki?curid=17285", "title": "Galaxia de Andr\u00f3meda", "text": "A Galaxia de Andr\u00f3meda tam\u00e9n co\u00f1ecida como Messier 31, M31, ou NGC 224 \u00e9 unha galaxia espiral localizada a preto de dous mill\u00f3ns e novecentos mil anos-luz (0,889 megaparsecs) de distancia na direcci\u00f3n da constelaci\u00f3n de Andr\u00f3meda. Pos\u00fae entre 180 e 220 mil anos-luz de di\u00e1metro, unha magnitude aparente de 3,5, unha magnitude absoluta de -21,4, unha declinaci\u00f3n de +41\u00ba 16' 06\" e unha Ascensi\u00f3n recta de 00 horas, 42 minutos e 44,3 segundos.\nA existencia da galaxia Androm\u00e9da xa se relata no ano 905, mais foi coa invenci\u00f3n do telescopio cando o astr\u00f3nomo alem\u00e1n Simon Marius puido observala e redescubrila en 1612."}
{"id": "17287", "revid": "97473", "url": "https://gl.wikipedia.org/wiki?curid=17287", "title": "Smog", "text": "O smog (anglicismo formado da uni\u00f3n das palabras \"smoke\" -fume- e \"fog\" -n\u00e9boa-) \u00e9 unha forma de contaminaci\u00f3n do aire orixinada a partir da incorporaci\u00f3n do fume \u00e1 n\u00e9boa.\nCh\u00e1mase smog gris ou \"smog\" industrial a contaminaci\u00f3n do ar producida por feluxe e xofre. A principal fonte de emisi\u00f3ns de contaminantes que contrib\u00faen ao \"smog\" gris \u00e9 a combusti\u00f3n de carb\u00f3n, que pode conter altos contidos en xofre.\nExiste un smog fotoqu\u00edmico orixinado a partir de substancias que conte\u00f1en nitr\u00f3xeno e o fume de combusti\u00f3n (coches), mesturados baixo os efectos da radiaci\u00f3n solar producindo gas ozono, o cal \u00e9 altamente t\u00f3xico."}
{"id": "17288", "revid": "75439", "url": "https://gl.wikipedia.org/wiki?curid=17288", "title": "Coelogyne", "text": " Coelogyne Lindl.1821. \u00c9 un x\u00e9nero cunhas 200 especies de orqu\u00eddeas ep\u00edfitas da subtribo Coelogyninae da familia Orchidaceae. Estas orqu\u00eddeas con formas de volantes distrib\u00faense amplamente polo Sur da Asia e as illas do Pac\u00edfico Occidental.\nEtimolox\u00eda.\nO seu nome \"\"Coelogyne\" (Coel.) do Grego \"kolios\"= \"fendedura\" e \"gyne\" = \"femia\"\" refer\u00edndose \u00e1 profunda cavidade estigm\u00e1tica caracter\u00edstica deste x\u00e9nero.\nSin\u00f3nimos :\nH\u00e1bitat.\nEstas especies son ep\u00edfitas ou lit\u00f3fitas. Distrib\u00faense amplamente polo sur de Asia, desde a India e Sri Lanka at\u00e9 o arquip\u00e9lago de Malaisia, Pap\u00faa Nova Guinea e as Filipinas.\nDescrici\u00f3n.\nPoden ter pseudobulbos ao longo do rizoma, xuntos ou espazados cunha ou d\u00faas follas apicais, que saen do \u00e1pice do pseudobulbo ou do de nova formaci\u00f3n, e inflorescencias de flores espectaculares e delicadas de gran variedade de cor."}
{"id": "17289", "revid": "6939", "url": "https://gl.wikipedia.org/wiki?curid=17289", "title": "Harry Stephen Keeler", "text": "Harry Stephen Keeler, nado o 3 de novembro de 1890 e finado o 22 de xaneiro de 1967, foi un escritor norteamericano.\nTraxectoria.\nInfancia e mocidade.\nNaceu en Chicago, cidade que o influ\u00edu grandemente, de feito a maior\u00eda das s\u00faas obras situanse nesa cidade. Quedou orfo de pai aos cinco anos, e a s\u00faa nai para subsistir converteu a s\u00faa casa nunha pensi\u00f3n. Aos dezaseis anos comeza a escribir relatos que publicou en pequenas revistas locais. Aos vinte anos Keeler pasou un ano nunha instituci\u00f3n mental. Aos 22 anos, diante a imposibilidade de vivir dos seus escritos, comeza a traballar nunha fundici\u00f3n de aceiro, traballando durante o d\u00eda e escribindo pola noite. En 1919 casou con Hazel Goodwin.\nCarreira literaria.\nEn 1924 publica a s\u00faa primeira novela, \"The Voice of the Seven Sparrows\" no Reino Unido, e dende 1927 publica xa nos Estados Unidos, e na d\u00e9cada de 1930 obt\u00e9n algunha popularidade, en 1934 da s\u00faa novela \"Sing Sing Nights\" real\u00edzanse dous filmes de serie B, un deles protagonizado por B\u00e9la Lugosi. Paulatinamente o seu estilo vaise facendo m\u00e1is barroco, substitu\u00edndo a acci\u00f3n por di\u00e1logos lentos e disputas entre personaxes, o que leva a que en 1942 a s\u00faa editorial, Dutton, deixe de publicarlle as s\u00faas obras. En 1953 a editorial brit\u00e1nica Ward Lock publicou a s\u00faa \u00faltima novela para o p\u00fablico anglosax\u00f3n. Keeler seguiu escribindo, pero as s\u00faas obras s\u00f3 se seguiron editando en Espa\u00f1a e Portugal. En 1960 \u00e1 morte da s\u00faa muller deixou de escribir durante un tempo.\nEstilo.\nKeeler estruturaba as s\u00faas novelas como se fosen caixas chinesas, antes de escribir cada relato, debuxaba unha \u00e1rbore coas diferentes tramas que \u00eda desenvolver en cada relato para encaixalas nun argumento xeral. A acci\u00f3n moitas veces semella disparatada e nas \u00faltimas obras dif\u00edcil de seguir.\nActualmente as\u00edstese a unha revalorizaci\u00f3n das s\u00faas obras, consider\u00e1ndoo o Ed Wood da novela de misterio."}
{"id": "17290", "revid": "1987", "url": "https://gl.wikipedia.org/wiki?curid=17290", "title": "Carin von Kantzow", "text": "Carin von Kantzow, chamada Freiin Fock de solteira, nada en Estocolmo en 1888 e finada en 1931, foi unha arist\u00f3crata sueca, primeira dona de Hermann G\u00f6ring.\nTraxectoria.\nFilla do bar\u00f3n Carl von Fock, de ascendencia alem\u00e1, moi influ\u00edda pola s\u00faa nai, casou en 1909 co bar\u00f3n Nils Gustav von Kantzow, con quen tivo un fillo. G\u00f6ring co\u00f1eceuna no castelo familiar da familia Von Rosen, Rockelstad, en 1920, mentres traballaba como piloto en Suecia, e \u00e1s poucas semanas foron vivir xuntos, a\u00ednda que non se divorciou do seu anterior marido ata 1922. Casando en 1923 e establecendo a s\u00faa residencia en Baviera. Tralo intento de golpe militar en Baviera de 1923 marcha a Austria co seu home, que como xefe das SA resultara ferido nos enfrontamentos, finalmente en 1924 as\u00e9ntanse en Estocolmo. En 1928 regresa a Alema\u00f1a, cando o seu home foi elixido deputado polo NSDAP.\nDe sa\u00fade delicada durante toda a s\u00faa vida, morreu de tuberculose durante unha viaxe a Estocolmo, pouco despois da morte da s\u00faa nai."}
{"id": "17293", "revid": "56817", "url": "https://gl.wikipedia.org/wiki?curid=17293", "title": "Emmy Sonnemann", "text": "Emma Johanna Henny Sonnemann, nada en Hamburgo en 1893 e finada en M\u00fanic en 1973, foi unha actriz alem\u00e1, co\u00f1ecida por ser a segunda muller de Hermann G\u00f6ring (1935-1946).\nTraxectoria.\nFilla dun xerente dunha f\u00e1brica de chocolate, pasou unha infancia despreocupada. En 1911 entrou na escola de teatro de Leopold Jessner e f\u00edxose actriz profesional. En 1916 casou cun actor, pero o matrimonio nun durou moito. En 1922 entrou no Teatro Nacional Alem\u00e1n de Weimar.\nEn 1932 co\u00f1eceu a Hermann G\u00f6ring durante unha visita \u00e1 cidade de Adolf Hitler. En 1933 por influencia de G\u00f6ring, xa presidente do goberno de Prusia, entrou a formar parte do Berliner Schauspieltheater. En 1934 actuou no filme \"Wilhelm Tell\" no papel de Hedwig. O 10 de abril de 1935, data da voda entre Emmy e G\u00f6ring, declarouse xornada festiva en Alema\u00f1a, e pouco despois Emmy abandonou a s\u00faa carreira teatral. En 1938 naceu a s\u00faa \u00fanica filla, Edda.\nHitler mandou deter a G\u00f6ring e a s\u00faa familia o 25 de abril de 1945 por alta traiz\u00f3n, e Emmy permaneceu arrestada ata a rendici\u00f3n de Alema\u00f1a. O 25 de outubro de 1945 detiv\u00e9rona os americanos ata o 19 de febreiro de 1946. Detida de novo o 27 de maio de 1947, acusada de enriquecemento il\u00edcito durante o r\u00e9xime nazi, e trasladada ao campo de internamento de G\u00f6ggingen, condenada a un ano de traballos forzados e a incautaci\u00f3n do 30% do seu patrimonio. Posta en liberdade en xullo de 1948 trasladouse a vivir a M\u00fanic.\nEn 1967 publicou un libro de memorias."}
{"id": "17294", "revid": "1131", "url": "https://gl.wikipedia.org/wiki?curid=17294", "title": "Latitude", "text": "Latitude \u00e9 un termo usado na xeograf\u00eda e cartograf\u00eda. No globo terrestre, \u00e9 o \u00e1ngulo que establece, co plano do ecuador terrestre, un raio que vaia dun determinado observador ou lugar ao centro da Terra. Na Li\u00f1a do Ecuador a latitude \u00e9 de 0\u00ba, no polo Norte \u00e9 90\u00ba (indicado 90\u00ba N) e no polo Sur \u00e9 -90\u00ba (indicado 90\u00baS). As\u00ed, as latitudes positivas, 'por riba' do ecuador, corresponden \u00f3 hemisferio norte (chamado tam\u00e9n hemisferio boreal), e as negativas, 'por baixo' do ecuador, \u00f3 hemisferio sur (ou austral).\nA latitude e o clima.\nA latitude \u00e9 medida en graos, e corresponde \u00f3 \u00e1ngulo formado pola li\u00f1a que une calquera punto situado sobre un paralelo e o centro da Terra co plano do ecuador. As\u00ed pois, calquera punto dun paralelo ten a mesma latitude.\nOs paralelos son li\u00f1as imaxinarias que cortan a Terra en \"franxas horizontais\" paralelas \u00e1 li\u00f1a do Ecuador. Os paralelos m\u00e1is co\u00f1ecidos son o Tr\u00f3pico de Capricornio, Tr\u00f3pico de C\u00e1ncer, C\u00edrculo Polar \u00c1rtico, C\u00edrculo Polar Ant\u00e1rtico, e a propia Li\u00f1a do Ecuador.\nO que determina o lugar da Terra por onde pasan esas li\u00f1as \u00e9 a medida do \u00e1ngulo de incidencia dos raios de Sol na superficie. As\u00ed, cando o raio de Sol incide na superficie da Terra co seu maior \u00e1ngulo de inclinaci\u00f3n teremos a marca dun tr\u00f3pico. O nome do tr\u00f3pico v\u00e9n dado pola constelaci\u00f3n que estea detr\u00e1s do Sol nesa \u00e9poca (C\u00e1ncer ou Capricornio).\nO raio de Sol son enerx\u00eda en forma luminosa. As\u00ed, un raio que incida en \u00e1ngulo recto (90 graos) ter\u00e1 unha \u00e1rea de incidencia pequena, ou sexa, a dispersi\u00f3n desa enerx\u00eda no chan estar\u00e1 m\u00e1is concentrada. Cando un raio de Sol incide na superficie da Terra nun \u00e1ngulo menor (aproximadamente 23 graos, que \u00e9 a mesma medida dos Tr\u00f3picos), ter\u00e1 unha \u00e1rea de incidencia moito maior para distribu\u00edr a s\u00faa enerx\u00eda, e por este motivo transfire menos calor por cent\u00edmetro cadrado de chan.\nDesta forma, no Ecuador, onde o raio de sol chega \u00f3 chan m\u00e1is concentrado, o clima \u00e9 m\u00e1is quente. Nos tr\u00f3picos, onde o raio de Sol chega ao chan m\u00e1is espallado, o clima \u00e9 menos quente. Nos polos, onde o raio de Sol chega moito m\u00e1is espallado, o clima \u00e9 moito menos quente. As\u00ed e todo, os puntos m\u00e1is fr\u00edos da superficie terrestre non son os polos, sen\u00f3n a estaci\u00f3n cient\u00edfica sobre o Lago Vostok, na Ant\u00e1rtida, e a aldea de Oymyakon, en Siberia (\u00e1 latitude de 63\u00ba 15').\nLonxitude dun grao de latitude.\nNos textos de referencia am\u00f3sase que a distancia ao longo dun meridiano desde a latitude \u03c6 ata o ecuador v\u00e9n dada por (\u03c6 en radi\u00e1ns)\nonde \" M \" (\" \u03c6 \") \u00e9 o raio de curvatura meridional.\nA distancia do ecuador ao polo \u00e9\nPara WGS84 esta distancia \u00e9 10001.965729 km.\nA avaliaci\u00f3n da integral da distancia meridiana \u00e9 fundamental para moitos estudos de xeodesia e proxecci\u00f3n de mapas. Pode avaliarse expandindo a integral pola serie binomial e integrando termo por termo. A lonxitude do arco meridiano entre d\u00faas latitudes determinadas v\u00e9n dada substitu\u00edndo os l\u00edmites da integral polas latitudes correspondentes. A lonxitude dun arco de meridiano \"pequeno\" v\u00e9n dada por \nCando a diferenza entre latitudes \u00e9 de 1 grao, correspondente a formula_4 radianes, a distancia do arco \u00e9 de aproximadamente\nA distancia en metros (redondeada a 0,01 metros) entre as latitudes formula_6\u00a0-\u00a00,5 graos e formula_7\u00a0+\u00a00,5 graos no esferoide WGS84 \u00e9\nA variaci\u00f3n desta distancia coa latitude (en WGS84) ach\u00e9gase na t\u00e1boa xunto coa distancia dun grao de lonxitude (distancia leste-oeste):\nUnha calculadora de calquera latitude est\u00e1 dispo\u00f1ible na web da NGA (\"National Geospatial-Intelligence Agency\") .\nO seguinte gr\u00e1fico ilustra as variaci\u00f3ns dun grao de latitude e dun grao de lonxitude en funci\u00f3n da latitude."}
{"id": "17295", "revid": "6490573", "url": "https://gl.wikipedia.org/wiki?curid=17295", "title": "Lonxitude (cartograf\u00eda)", "text": "O termo lonxitude \u00fasase en xeograf\u00eda e cartograf\u00eda para indicar, no globo terrestre, a distancia medida en graos\u00ba minutos e segundos de calquera punto da superficie terrestre ata ao meridiano de Greenwich."}
{"id": "17297", "revid": "98629", "url": "https://gl.wikipedia.org/wiki?curid=17297", "title": "Magda Goebbels", "text": "Johanna Maria Magdalena Goebbels, nada en Berl\u00edn en 1901 e finada en 1945, foi a muller de Joseph Goebbels, considerada a primeira dama do Terceiro Reich.\nTraxectoria.\nOrixe e primeiros anos.\nFilla de Auguste Behrend e de Oskar Ritschel, un rico enxe\u00f1eiro, que se divorcian cando Magda ti\u00f1a tres anos. A s\u00faa nai casa con Richard Friedl\u00e4nder, un industrial xudeu. En 1906 trasl\u00e1dase a vivir co seu pai a Bruxelas, pouco despois a s\u00faa nai e padrasto trasl\u00e1danse tam\u00e9n a vivir \u00e1 capital belga, e para o curso Magda queda interna no colexio das ursulinas. Co comezo da primeira guerra mundial en 1914 vese obrigada a marchar coa s\u00faa familia a Berl\u00edn. O seu pai, que se trasladara a Bad Godesberg e a quen Magda visitaba regularmente, influ\u00edu no seu achegamento ao budismo.\nMatrimonios.\nEn 1920 co\u00f1ece a G\u00fcnter Quandt, un dos homes m\u00e1is ricos de Alema\u00f1a, co que casa o 4 de xaneiro de 1921 tras converterse ao protestantismo. En novembro tivo ao seu primeiro fillo, Harald. Pero o matrimonio non \u00eda ben e comeza a manter relaci\u00f3ns co dirixente sionista Chaim Arlosoroff, irm\u00e1n dunha das s\u00faas mellores amigas. En 1929 divorciase de Quandt. En 1930 asistiu a un acto do NSDAP no que o participaba Goebbels e queda tan impresionada polo seu discurso que se afiliou ao partido nazi e consegue traballar como voluntaria nos arquivos da sede central do NSDAP, onde co\u00f1eceu persoalmente a Goebbels. O 19 de decembro de 1931 casaban, despois dunha suxesti\u00f3n de Adolf Hitler.\nDescendencia.\nCon Goebbels tivo seis fillos:\nTerceiro Reich e suicidio.\nLogo da chegada de Hitler ao poder, Joseph Goebbles asumiu o posto de ministro de propaganda (marzo de 1933) e Magda asume o papel de primeira dama e modelo da nai alem\u00e1.\nO 22 de abril de 1945, cando xa non quedaba moito para rematar a guerra Magda inst\u00e1lase coa s\u00faa familia no b\u00fanker da chancelar\u00eda, onde permanec\u00eda Hitler. O 1 de maio de 1945 Magda envelenou os seus fillos con cianuro e despois ela e o seu home suicid\u00e1ronse."}
{"id": "17298", "revid": "23204", "url": "https://gl.wikipedia.org/wiki?curid=17298", "title": "Reimundo Pati\u00f1o", "text": "Reimundo Pati\u00f1o Mancebo, nado na Coru\u00f1a o 8 de marzo de 1936 e finado na mesma cidade o 20 de agosto de 1985, foi un pintor, debuxante de banda dese\u00f1ada, gravador, ilustrador e poeta galego, e unha figura destacada na arte de vangarda e os inicios da banda dese\u00f1ada en Galicia.\nBiograf\u00eda.\nLogo do golpe de Estado do 18 de xullo de 1936 a s\u00faa familia refuxiouse en R\u00edo de Quintas. En 1942 trasladouse a Monforte de Lemos, onde unha enfermidade o mantivo na cama cinco anos. Recuperado, volveu a Coru\u00f1a e ingresou na Escola de Comercio, onde co\u00f1eceu a Xoh\u00e1n Casal, que lle facilitou o acceso a libros vedados da biblioteca do seu pai. Os seus primeiros cadros datan de 1953 cando pintou a serie \"As sardi\u00f1as\", que lle regalou a Xoh\u00e1n Casal. Foi co\u00f1ecendo a cultura do galeguismo exiliado e entrou en contacto coa obra de Seoane, Castelao e Souto. En 1954 fundou con Casal a Liga N\u00f3rdica, coa que publicaron un manifiesto, e a Uni\u00f3n de Artistas Ceibes. \nEn 1958 trasladouse a Madrid, onde descubriu a pintura de vangarda e participou na fundaci\u00f3n do grupo Brais Pinto e, dous anos despois, do colectivo art\u00edstico A Gada\u00f1a. A finais dos sesenta creou o colectivo Estampa Popular Galega, que produciu unha obra de cr\u00edtica antifranquista exposta \u00e1 marxe das galer\u00edas, en bares e tabernas. Foi un dos fundadores da primeira UPG en 1964 e abandonou esa militancia en 1971. Ese ano fundou con Tino Calabuig, Alberto Coraz\u00f3n e Francisco Escalada o Taller Redor, a primeira galer\u00eda de arte experimental de Madrid.\nObra.\nPintura.\nA s\u00faa pintura iniciouse no informalismo, e incorporou elementos do surrealismo e o expresionismo abstracto, sendo o introdutor desta corrente en Galicia. Influ\u00eddo polo action painting e a pintura autom\u00e1tica, nesta etapa levou a cabo obras cunha preponderancia da cor sobre a forma e un marcado horror vacui, caracterizado pola libre asociaci\u00f3n de signos.\nNa d\u00e9cada dos oitenta a s\u00faa obra se achegou ao neoexpresionismo, sendo un integrante destacado do Grupo Atl\u00e1ntica e participando nas s\u00faas exposici\u00f3ns. Nesta \u00e9poca a s\u00faa pintura fixo un uso destacado dos grafismos e o xestual.\nBanda dese\u00f1ada.\nEn 1971 expuxo no Taller Redor \"O home que falaba vegliota\", composta por enormes p\u00e1xinas de banda dese\u00f1ada dispostas a modo de mural, mezclando gravado e banda dese\u00f1ada. A obra, que denunciaba de forma sat\u00edrica a represi\u00f3n das linguas minoritarias, ten sido considerada unha obra fundacional do c\u00f3mic galego. En 1975 publicou, con Xaqu\u00edn Mar\u00edn, \"2 Viaxes\", primeiro \u00e1lbum de banda dese\u00f1ada en galego. Realizou tam\u00e9n outras historias como \"O home que falaba arameu\", que viu a luz en recompilaci\u00f3ns. \nGravado e ilustraci\u00f3n.\nPati\u00f1o tam\u00e9n experimentou coa litograf\u00eda. Os seus gravados foron expostos nas s\u00faas primeiras mostras dos sesenta, na Galer\u00eda Mateu de Valencia, como parte da colecci\u00f3n Boj, na exposici\u00f3n de presentaci\u00f3n do colectivo A Gada\u00f1a en Lugo e na Bienal de Gravado de Lubliana.\nTam\u00e9n ilustrou libros como \"Bocarribeira\" de Otero Pedrayo (1958), \"O crep\u00fasculo e as formigas\" (1961) ou \"Arrabaldo do norte\" (1964) de M\u00e9ndez Ferr\u00edn (1961).\nPoes\u00eda.\nEn 1992 publicouse postumamente o poemario \"Bandeiras neboentas\".\nReco\u00f1ecementos.\nNo ano 2005, o Lectorado de Galego da Universidad Complutense de Madrid, co patrocinio da Galer\u00eda Sargadelos de Madrid e coa colaboraci\u00f3n de \"Vieiros\", crearon o Premio de Poes\u00eda e Relato Curto Reimundo Pati\u00f1o. En 2020 o ilustrador Alberto D\u00edaz publicou a novela gr\u00e1fica \"Bo tempo\", sobre a traxectoria de Pati\u00f1o en Madrid.\nNo ano 2022 dedic\u00f3uselle o D\u00eda da Ilustraci\u00f3n, iniciativa da Xunta de Galicia en colaboraci\u00f3n coa Asociaci\u00f3n Galega de Profesionais da Ilustraci\u00f3n (AGPI). O reco\u00f1ecemento veu acompa\u00f1ado dunha exposici\u00f3n na Biblioteca de Galicia, \"Reimundo Pati\u00f1o. O desacougo creador\".\u200b En 2023 o Consello da Cultura Galega organizou as xornadas \"Revisi\u00f3n hist\u00f3rica da banda dese\u00f1ada galega: Xaqu\u00edn Mar\u00edn e Reimundo Pati\u00f1o\", con relatorios de Miguelanxo Prado e Ant\u00f3n Pati\u00f1o."}
{"id": "17301", "revid": "98629", "url": "https://gl.wikipedia.org/wiki?curid=17301", "title": "Escandinavia", "text": "Escandinavia \u00e9 a rexi\u00f3n cultural e hist\u00f3rica da Pen\u00ednsula Escandinava. Os pa\u00edses escandinavos son Noruega, Suecia e Dinamarca, que se reco\u00f1ecen mutuamente como partes da Escandinavia. O r\u00f3tulo colectivo \"Escandinavia\" reflicte a similitude cultural, e mailos fortes lazos hist\u00f3ricos, entre eses pa\u00edses a pesar da s\u00faa independencia pol\u00edtica.\nO uso e o significado do termo f\u00f3ra da Escandinavia \u00e9 un tanto ambiguo, \u00e1s veces incl\u00faese Finlandia e Islandia e outras veces excl\u00faese Dinamarca. Eses significados alternativos son considerados incorrectos en Escandinavia.\nPara evitar ambig\u00fcidades, \u00fasase o termo \"pa\u00edses n\u00f3rdicos\" inclu\u00edndo os reinos escandinavos da Noruega, Suecia, Dinamarca e mailas rep\u00fablicas da Finlandia e Islandia.\nOs termos \"Fenoscandia\" e \"Feno-Escandinavia\" poden tanto ser usados para inclu\u00edr \u00e1 pen\u00ednsula Escandinava, \u00e1 pen\u00ednsula de Kola, Karelia e Finlandia no mesmo termo que alude ao Escudo Fenoscandiano, como se poden usar nun senso m\u00e1is cultural, m\u00e1is ou menos como sin\u00f3nimo de \"pa\u00edses n\u00f3rdicos\", significando o contacto historicamente estreito entre as culturas e pobos f\u00ednicos, saami e escandinavos.\nF\u00f3ra da Europa, os Pa\u00edses Baixos \u00e1s veces tam\u00e9n se considera, de modo err\u00f3neo, Escandinavia. A raz\u00f3n para isto semella ser unha confusi\u00f3n con Dinamarca: \u00e1mbolos dous son pequenos pa\u00edses teut\u00f3nicos con fronteiras no mar do Norte e os adxectivos en ingl\u00e9s \"Dutch\" e \"Danish\" (\"neerland\u00e9s\" e \"dinamarqu\u00e9s\", respectivamente) son un pouco semellantes.\nEtimolox\u00eda.\nA fonte m\u00e1is antiga na que aparece a palabra Escandinavia \u00e9 a \"Naturalis Historiae\" de Plinio o Vello, datada no s\u00e9culo I e que aparece baixo a forma de \"Scatinavia\", nome que poder\u00eda ser de orixe xerm\u00e1nica occidental, en orixe utilizada para denominar Escania e que estar\u00eda composta por *Ska\u00f0an (perigo ou escuridade) e *awjo (illa) e as\u00ed Escandinavia significar\u00eda Illa perigosa ou Illa das tebras.\nLinguas.\nPobos n\u00f3mades de lingua xerm\u00e1nica chegaron a Escandinavia por volta do 1500 a.C durante a Idade de Bronce, a maior\u00eda dos dialectos de dinamarqu\u00e9s, sueco e noruegu\u00e9s son mutuamente intelix\u00edbeis, e os escandinavos poden comprender, con pouca dificultade, as lingua est\u00e1ndar uns dos outros impresos, na radio e na televisi\u00f3n. Est\u00e1n relacionados, mais sen ser intelix\u00edbeis, cos outros idiomas xerm\u00e1nicos setentrionais, island\u00e9s e fero\u00e9s, todos eles derivados do n\u00f3rdico antigo. Mais o dinamarqu\u00e9s, o sueco e o noruegu\u00e9s est\u00e1n, dende a \u00e9poca medieval, m\u00e1is influenciados polo baixo-sax\u00f3n.\nOs idiomas escandinavos non pos\u00faen relaci\u00f3n co fin\u00e9s nin co estoniano que, como linguas linguas ugrofinesas, est\u00e1n distantemente relacionados co h\u00fangaro. Inda que os falantes de sueco constit\u00faan unha pequena mais influente minor\u00eda na Finlandia \u2014 e falantes fineses constit\u00faan unha minor\u00eda na Suecia, de tama\u00f1o relativamente similar, a pesar de menos influente \u2014 e a maior\u00eda dos finlandeses \u00e9tnicos te\u00f1a estudado sueco como materia escolar obrigatoria, a distancia ling\u00fc\u00edstica entre as familias de idiomas \u00e9 frecuentemente vista como indicativo dunha distancia cultural e unha forte raz\u00f3n para non clasifica-los finlandeses como \"escandinavos\".\nOs finlandeses e islandeses que estudan sueco e dinamarqu\u00e9s, respectivamente, coma linguas estranxeiras frecuentemente tam\u00e9n atopan dif\u00edcil comprender os outros idiomas escandinavos. No outro car\u00f3 da balanza est\u00e1n os noruegueses que, con dous patr\u00f3ns de escrita paralelos, e costume que se apeguen aos dialectos locais, est\u00e1n acostumados \u00e1 variaci\u00f3n e poden comprende-lo dinamarqu\u00e9s e mailo sueco como se fosen uns dialectos un pouco m\u00e1is distantes.\nPol\u00edtica.\nO uso moderno do termo \"Escandinavia\" debese ao movemento pol\u00edtico escandinavista, que estaba activo na metade do s\u00e9culo XIX, principalmente entre a primeira guerra de Schleswig (1848-1850), na cal a Suecia-Noruega contribu\u00edu cunha consider\u00e1bel forza militar, e a segunda guerra de Schleswig (1864).\nO movemento propu\u00f1a a unificaci\u00f3n da Dinamarca, Noruega e Suecia nun \u00fanico reino. O escenario para o movemento foron os turbulentos sucesos durante as guerras napole\u00f3nicas no comezo do s\u00e9culo, que levaron \u00e1 divisi\u00f3n de Suecia (a parte oriental torn\u00e1ndose no Gran Ducado ruso de Finlandia en 1809) e de Dinamarca (a trav\u00e9s da cal a Noruega, \"de iure\" en uni\u00f3n con Dinamarca dende 1387, inda que \"de feito\" s\u00f3 unha provincia, tornouse independente en 1814 e despois diso foi forzada axi\u00f1a a aceptar unha uni\u00f3n con Suecia).\nFinlandia, sendo unha parte do Imperio Ruso, ter\u00eda que ser deixada f\u00f3ra de calquera ecuaci\u00f3n para unha uni\u00f3n pol\u00edtica entre os pa\u00edses n\u00f3rdicos. Un novo termo que exclu\u00edse a Finlandia de tales aspiraci\u00f3ns tivo tam\u00e9n que ser inventado, e ese termo foi Escandinavia. A Escandinavia xeogr\u00e1fica inclu\u00eda a Noruega e a Suecia, mais a Escandinavia pol\u00edtica tam\u00e9n incluir\u00eda a Dinamarca. Politicamente, Suecia e Noruega un\u00edronse baixo a rexencia dun monarca. Dinamarca tam\u00e9n inclu\u00eda os territorios dependentes de Islandia, as Illas Faroe e Groenlandia no Oc\u00e9ano Atl\u00e1ntico (que, por\u00e9n, historicamente pertenceran a Noruega, mais permaneceron con Dinamarca deacordo co Tratado de Kiel).\nO fin do movemento pol\u00edtico escandinavo ocorreu cando se lle negou a Dinamarca apoio militar da Suecia-Noruega para anexar o Ducado (dinamarqu\u00e9s) de Schleswig que, xunto co Ducado (alem\u00e1n) de Holstein, estivera en uni\u00f3n persoal con Dinamarca. A segunda Guerra de Schleswig ocorreu en 1864. Esa foi unha breve mais desastrosa guerra entre Dinamarca e m\u00e1is Prusia (apoiada por Austria). Schleswig-Holstein foi conquistado por Prusia e, despois do \u00e9xito de Prusia na guerra franco-prusiana, creouse un Imperio Alem\u00e1n conducido por prusianos, e estableceuse un novo equilibrio de poder nos pa\u00edses do Mar B\u00e1ltico.\nMesmo se unha uni\u00f3n pol\u00edtica Escandinava nunca acontecese, hab\u00eda unha Uni\u00f3n Monetaria Escandinava establecida en 1873, coa krona/krone como moeda com\u00fan, e que durou ata a primeira guerra mundial.\nA cooperaci\u00f3n Escandinava moderna despois da I guerra mundial tam\u00e9n inclu\u00edu \u00e1 independente Finlandia e (dende 1944) Islandia; e substitu\u00edu o termo \"escandinavo\", como un termo pol\u00edtico, polo termo pa\u00edses n\u00f3rdicos e ultimamente, en 1952, pola instituci\u00f3n Consello N\u00f3rdico."}
{"id": "17302", "revid": "61897", "url": "https://gl.wikipedia.org/wiki?curid=17302", "title": "Pen\u00ednsula Escandinava", "text": "A Pen\u00ednsula Escandinava (en ; en ; en ; en ; en , \"Skandinavsky poluostrov\") \u00e9 unha pen\u00ednsula do norte de Europa que abrangue a totalidade da Suecia continental, case toda a Noruega continental e o noroeste de Finlandia, as\u00ed como unha pequena zona do noroeste de Rusia. Tr\u00e1tase da meirande pen\u00ednsula de Europa.\nEtimolox\u00eda.\nO nome da pen\u00ednsula deriva do termo Escandinavia, que fai referencia \u00e1 rexi\u00f3n cultural que conforman Dinamarca, Noruega e Suecia. Ese nome cultural deriva de Escania, unha rexi\u00f3n situada no extremo meridional da pen\u00ednsula e que foi parte de Dinamarca durante longos per\u00edodos de tempo, a\u00ednda que hoxe forma parte de Suecia."}
{"id": "17303", "revid": "21517", "url": "https://gl.wikipedia.org/wiki?curid=17303", "title": "Enderezo IP", "text": "Un enderezo IP \u00e9 un n\u00famero \u00fanico, tal como un n\u00famero de tel\u00e9fono, usado por m\u00e1quinas (normalmente computadores) para se comunicaren entre si enviando informaci\u00f3n pola internet ou por redes locais.\nConverter estes n\u00fameros de forma que un humano comprenda mellor, a forma de enderezos de dominio, tal como www.wikipedia.org, \u00e9 feito polo DNS. O proceso de conversi\u00f3n \u00e9 co\u00f1ecido como resoluci\u00f3n de nomes de dominio.\nNotaci\u00f3n.\nOs enderezos IP, que identifican todos os hosts nunha rede, posibilitan o enderezo e entrega dos datos ao host (m\u00e1quina) correcto. Os datos son movidos baixo a forma de datagramas. Cada datagrama entr\u00e9gase ao enderezo indicado no campo \"Destination Address\", na cabeceira do datagrama.\nO enderezo IP \u00e9 un n\u00famero de 32 bits en IPv4 e est\u00e1 asociado un \u00fanico sistema ligado na rede. Para simplificar, estes n\u00fameros div\u00eddense en 4 octetos escritos en formato decimal (con punto):\nO enderezo dunha rede (non confundir con enderezo IP) designa unha rede, e debe ser composto polo seu enderezo e respectiva m\u00e1scara de rede (\"netmask\").\nTipos de enderezos IP.\nExisten catro tipos de enderezos IP:\nEnderezo de \"broadcast\".\nOs enderezos broadcast permiten \u00e1 aplicaci\u00f3n enviar dados para todos os \"hosts\" dunha rede; tal clase enderezos \u00e9 sempre o \u00faltimo posible na rede. Un caso especial \u00e9 o enderezo 255.255.255.255 cuxo significado ser\u00eda, caso fose permitido, o enderezamento de \"todos os hosts\".\nClases de enderezos.\nOrixinalmente, o espazo do enderezo IP foi dividido en poucas estruturas de tama\u00f1o fixo chamados de \"clases de enderezo\". As tres principais son a clase A, clase B e clase C. Examinando os primeiros bits dun enderezo, o software do IP consegue determinar rapidamente cal \u00e9 a clase, e logo, a estrutura do enderezo.\n\"A seguinte t\u00e1boa cont\u00e9n o intervalo das clases de enderezos IPs\"\nClases especiais.\nExisten clases especiais en Internet que non son consideradas p\u00fablicas, i.e., non son consideradas como \"enderez\u00e1beis\".\nClase de \"loopback\" (lugar/local).\nO enderezo de \"loopback\" local (127.0.0.0/8) perm\u00edtelle \u00e1 aplicaci\u00f3n-cliente enderezar ao servidor na mesma m\u00e1quina sen saber o enderezo do host, chamado de \"enderezo local\".\nNa pilla do protocolo TCP/IP, a informaci\u00f3n fl\u00fae para a capa de rede, onde a capa do protocolo IP reencami\u00f1a de volta a trav\u00e9s da pilla. Este procedemento esconde a distinci\u00f3n entre ligaz\u00f3n remota e local."}
{"id": "17304", "revid": "289", "url": "https://gl.wikipedia.org/wiki?curid=17304", "title": "Xudeu", "text": ""}
{"id": "17305", "revid": "25871", "url": "https://gl.wikipedia.org/wiki?curid=17305", "title": "\u00d3rbita", "text": "A \u00f3rbita \u00e9 a traxectoria que un corpo percorre arredor doutro baixo a influencia dalgunha forza (normalmente da gravidade). Segundo as leis do movemento planetario de Johannes Kepler, as \u00f3rbitas son planas, xeralmente el\u00edpticas, a\u00ednda que os planetas interiores (pr\u00f3ximos \u00e1 estrela que orbitan) te\u00f1an \u00f3rbitas case circulares. M\u00e1is tarde, Isaac Newton demostrou que algunhas \u00f3rbitas, como as de certos cometas, son hiperb\u00f3licas e outras parab\u00f3licas. Dentro dun sistema solar, os planetas, asteroides, cometas e outros obxectos de menor tama\u00f1o percorren \u00f3rbitas el\u00edpticas arredor da estrela, mentres que as l\u00faas e outros sat\u00e9lites fan o propio arredor dos planetas.\nSexa cal fose a \u00f3rbita seguida polo obxecto, o corpo arredor do que describen coa s\u00faa traxectoria at\u00f3pase situado no foco da c\u00f3nica descrita, de modo que sempre poden definirse dous puntos singulares, como o de maior afastamento ou afelio, (no caso da \u00f3rbita terrestre; apoapse de xeito xen\u00e9rico para calquera \u00f3rbita) e o de maior aproximaci\u00f3n ou perihelio (no caso da \u00f3rbita terrestre; periapse de xeito xen\u00e9rico para calquera \u00f3rbita).\nXeom\u00e9tricamente, a \u00f3rbita ven definida no espazo pola inclinaci\u00f3n do seu plano en relaci\u00f3n a outro de referencia, os seus focos e os seus eixes maior e menor. Astron\u00f3micamente, def\u00ednense os apoapse e periapse como os puntos m\u00e1is lonxe e m\u00e1is preto do corpo central, e os nodos ascendentes e descendentes como os puntos de corte da \u00f3rbita \u00f3 plano de referencia, unha vez establecidos o plano de referencia para definir os elementos orbitais e o corpo central.\nClases de \u00f3rbitas.\nClases segundo a enerx\u00eda.\nSe o corpo orbitante ten unha enerx\u00eda mec\u00e1nica (suma de potencial e cin\u00e9tica) positiva, a \u00f3rbita ser\u00e1 aberta. en caso de ser a enerx\u00eda mec\u00e1nica negativa, ser\u00e1 cerrada. Se o campo causante da \u00f3rbita \u00e9 central e inversamente proporcional \u00f3 cadrado da distancia \u00f3 centro (caso da gravidade), ent\u00f3n, as \u00f3rbitas abertas ter\u00e1n forma de hip\u00e9rboles, e as cerradas, de elipse (como caso particular, cando a enerx\u00eda cin\u00e9tica ten un valor continuamente igual \u00e1 metade da enerx\u00eda potencial en m\u00f3dulo, a \u00f3rbita ser\u00e1 circular). No caso l\u00edmite entre ambos, enerx\u00eda mec\u00e1nica nula, a \u00f3rbita ser\u00e1 parab\u00f3lica. \nEn relaci\u00f3n \u00e1s c\u00f3nicas.\nDende hai moito tempo se c\u00f1ece que as \u00f3rbitas rexidas pola forza gravitatoria (por exemplo, as \u00f3rbitas dos corpos arredor do Sol) seguen \u00f3rbitas que son os cortes de planos con c\u00f3nicas. Deste xeito, se temos un cono e o cortamos cun plano perpendicular \u00f3 eixe de simetr\u00eda, teremos un c\u00edrculo (\u00f3rbita circular, caso particular de elipse, \u00f3rbita el\u00edptica). Se o corte \u00e9 producido por un plano inclinado, pero cun \u00e1ngulo coa perpendicular \u00f3 eixe menor que a recta xeratriz do cono, teremos unha elips (\u00f3rbita el\u00edptica). Se o \u00e1ngulo \u00e9 o mesmo que o que forma a recta xeratriz, teremos unha par\u00e1bola (\u00f3rbita parab\u00f3lica, a li\u00f1a non se pecha). Se o \u00e1ngulo \u00e9 maior, xera unha hip\u00e9rbole (\u00f3rbita hiperb\u00f3lica, aberta). "}
{"id": "17308", "revid": "408", "url": "https://gl.wikipedia.org/wiki?curid=17308", "title": "Sete marabillas do mundo antigo", "text": ""}
{"id": "17309", "revid": "55340", "url": "https://gl.wikipedia.org/wiki?curid=17309", "title": "Corregimiento", "text": "O corregimiento \u00e9 unha subdivisi\u00f3n administrativa de Colombia de nivel intermedio entre o municipio e a \"vereda\". Administrativamente \u00e9 o lugar que t\u00e9n un casar\u00edo onde os municipios descentralizan os seus servizos. Neste tipo de estruturas sociais e administrativas, p\u00f3dese atopar postos e inspecci\u00f3ns de polic\u00eda, xunto con outros servizos que a municipalidade desexe descentralizar, sexa por esixencias da poboaci\u00f3n local, sexa por que a distancia dende este casar\u00edo \u00f3 casco urbano \u00e9 demasiado grande para ser percorrida en caso de emerxencia. Polo xeral, comprenden a moita xente baixo a s\u00faa administraci\u00f3n e te\u00f1en varias veredas na s\u00faa xurisdici\u00f3n."}
{"id": "17311", "revid": "56817", "url": "https://gl.wikipedia.org/wiki?curid=17311", "title": "Magnitude bolom\u00e9trica", "text": "En astronom\u00eda, magnitude bolom\u00e9trica \u00e9 o fluxo de enerx\u00eda total emitido por unha estrela, calculado como a suma da enerx\u00edas emitidas en todas os lonxitudes de onda."}
{"id": "17313", "revid": "89787", "url": "https://gl.wikipedia.org/wiki?curid=17313", "title": "Econom\u00eda de Om\u00e1n", "text": "A econom\u00eda de Om\u00e1n mellorou significativamente dende 1999 co aumento do prezo do petr\u00f3leo. Con todo, debido \u00e1 diminuci\u00f3n das reservas, o pa\u00eds desenvolveu plans que buscan diversificar a s\u00faa econom\u00eda, atraer industrias e privatizar actividades, con vistas a diminu\u00edr a s\u00faa dependencia do petr\u00f3leo a s\u00f3 9% do PIB o ano 2020. O turismo e as industrias alimentadas polo gas natural son os compo\u00f1entes principais da estratexia de diversificaci\u00f3n do goberno. Ao adoptar t\u00e9cnicas de aumento da produtividade na extracci\u00f3n, o pa\u00eds conseguiu aumentar a s\u00faa produci\u00f3n en 2009, ga\u00f1ando m\u00e1is tempo para as s\u00faas estratexias de diversificaci\u00f3n. O goberno prosegue coas privatizaci\u00f3ns de servizos p\u00fablicos e coa creaci\u00f3n de leis comerciais que faciliten o investimento externo e organizen o orzamento do pa\u00eds."}
{"id": "17315", "revid": "5312", "url": "https://gl.wikipedia.org/wiki?curid=17315", "title": "Leni Riefenstahl", "text": "Berta Helene Amalie \"Leni\" Riefenstahl, nada en Berl\u00edn o 22 de agosto de 1902 e finada en P\u00f6cking (Baviera) o 8 de setembro de 2003, foi unha actriz e directora de cinema alem\u00e1. As s\u00faas obras m\u00e1is co\u00f1ecidas foron filmes de propaganda nazis, rexeitada pola industria cinematogr\u00e1fica despois da segunda guerra mundial, converteuse en fot\u00f3grafa.\nTraxectoria.\nNaceu no seo dunha familia burguesa, de car\u00e1cter aberto e inquedo, interesouse xa de nena polo baile, o que contou coa oposici\u00f3n paterna, polo que a s\u00faa nai inscribiuna en segredo en clases de ballet ata que contou co apoio do seu pai. En 1923 bailou por vez primeira como solista en M\u00fanic e conseguiu un contrato co Deutsches Theater de Berl\u00edn, co que actuou con grande \u00e9xito ata que en 1925 nunha actuaci\u00f3n en Praga sufriu unha lesi\u00f3n de xeonllo e tivo que deixar de actuar. Nesta \u00e9poca viu \"Der Berg des Schicksal\" (A monta\u00f1a do destino) (1924) de Arnold Fanck, protagonizada por Luis Trenker, da que quedou fascinada e que co\u00f1ece grazas a unha amiga, e consegue que a contrate como actriz para un novo filme de alpinismo, \"Der Heilige Berg\", que se \u00eda rodar en escenarios naturais de Su\u00edza e Alema\u00f1a, estreada en 1926 resultou un \u00e9xito e deu pulos \u00e1 carreira de Leni como actriz, protagonista de filmes de monta\u00f1a, en 1930 protagoniza o seu primeiro filme sonoro, \"St\u00fcrme \u00fcber dem Mont Blanc\", con \u00e9xito.\nEn 1931 dirixiu o seu primeiro filme, \"Das blaue Licht\" (\"A luz azul\") que tam\u00e9n protagonizou. Durante a xira de presentaci\u00f3n da pel\u00edcula, asistiu a un mitin de Adolf Hitler; entusiasmada polo seu discurso, escr\u00edbelle unha carta \u00e1 que Hitler responde e o Partido Nazi enc\u00e1rgalle \u00e1 directora a realizaci\u00f3n dun filme sobre o V Congreso do partido que se ti\u00f1a que realizar en Nuremberg en 1933 e que se estrear\u00e1 o 1\u00ba de decembro de 1933 como \"Sieg des Glaubens\". Pero vai ser o documental que rode para ao congreso do ano 1934, \"Triumph des Willens\" (\"O triunfo da vontade\") o que se converta nunha das mellores pezas de propaganda nunca realizadas e que lle deu reco\u00f1ecemento internacional polas s\u00faas innovaci\u00f3ns t\u00e9cnicas.\nEn 1935 diante das protestas da Wehrmacht, por non aparecer no documental de 1934, rodou \"Tag der Freiheit\" (\"O d\u00eda da liberdade\") centrado no ex\u00e9rcito alem\u00e1n. En 1935 o comit\u00e9 organizador dos XI Xogos Ol\u00edmpicos p\u00eddelle que realice un filme sobre os xogos, \"Olympia\", que se estrea o 20 de abril de 1938. O documental realizado en d\u00faas partes: \"A festa dos pobos\" e \"A festa da beleza\" incorpora moitas novidades que se xeneralizar\u00e1n despois dela: a busca de \u00e1ngulos infrecuentes, as c\u00e1maras sobre ra\u00eds.\nDurante a campa\u00f1a de Polonia da segunda guerra mundial realizou alg\u00fan documental b\u00e9lico, pero acabou por retirarse para rodar \"Tiefland\", na que se concentrou durante os anos da guerra. En 1942 casou cun capit\u00e1n do ex\u00e9rcito. Despois da guerra pasou por un campo de internamento franc\u00e9s acusada de facer propaganda para Hitler e o NSDAP e o seu patrimonio foi incautado, pero non se puideron probar as acusaci\u00f3ns.\nEn 1954 estreou \"Tiefland\", sen \u00e9xito, e tentou rodar novos filmes, pero non atopou produtor para realizalos. Dedicada \u00e1 fotograf\u00eda realizou unha reportaxe fotogr\u00e1fica sobre as etnias das Monta\u00f1as Nuba do Sud\u00e1n, que publicou en dous volumes en 1974 e 1976 con grande \u00e9xito. Posteriormente realizou o filme \"Impressionen unter Wasser\" (2000) sobre a vida baixo a auga dos oc\u00e9anos."}
{"id": "17317", "revid": "289", "url": "https://gl.wikipedia.org/wiki?curid=17317", "title": "Equinocio", "text": ""}
{"id": "17318", "revid": "25871", "url": "https://gl.wikipedia.org/wiki?curid=17318", "title": "Nadir", "text": "Nadir \u00e9 o punto inferior da esfera celeste, segundo a perspectiva dun observador na superficie do astro onde se atopa. Esta baixo os p\u00e9s do observador, do outro lado do planeta."}
{"id": "17319", "revid": "22570", "url": "https://gl.wikipedia.org/wiki?curid=17319", "title": "C\u00e9nit", "text": "En astronom\u00eda, c\u00e9nit (ou zenit) \u00e9 o punto que marca a intersecci\u00f3n entre a vertical do observador e a esfera celeste (unha esfera imaxinaria onde situamos as estrelas, sendo o seu centro a Terra). \u00c9 o marco referencial mais com\u00fan de localizaci\u00f3n de posici\u00f3ns de obxectos celestes.\nImaxinando unha recta que pasa polo centro da Terra e pola nosa situaci\u00f3n na superficie, o c\u00e9nit at\u00f3pase ao final desa recta, no punto que toca a esfera celeste, xusto enriba das nosas cabezas: \u00e9 o punto m\u00e1is alto do ceo sobre n\u00f3s.\nO punto diametralmente oposto sobre a esfera celeste en relaci\u00f3n \u00f3 c\u00e9nit ch\u00e1mase nadir."}
{"id": "17320", "revid": "98629", "url": "https://gl.wikipedia.org/wiki?curid=17320", "title": "Solsticio", "text": "En astronom\u00eda, o solsticio \u00e9 o momento en que o Sol, durante o seu movemento aparente na esfera celeste, alcanza o seu maior afastamento, en latitude, do ecuador. Os solsticios ocorren d\u00faas veces por ano: o 21 ou 22 de decembro e o 21 ou 22 de xu\u00f1o. O nome prov\u00e9n do lat\u00edn \"solstitium\" (\"sol sistere\" ou sol quieto).\nCaracter\u00edsticas.\nNo hemisferio Norte, o de decembro \u00e9 o solsticio de inverno e o de xu\u00f1o \u00e9 o solsticio de ver\u00e1n. O oposto acontece no hemisferio Sur.\nOs solsticios son aqueles momentos do ano nos que o Sol atinxe a s\u00faa m\u00e1xima posici\u00f3n meridional ou boreal. No solsticio de ver\u00e1n do hemisferio Norte o Sol atinxe o c\u00e9nit ao mediod\u00eda sobre o Tr\u00f3pico de C\u00e1ncer e no solsticio de inverno atinxe o c\u00e9nit ao mediod\u00eda sobre o Tr\u00f3pico de Capricornio. As datas do \"solsticio de inverno\" e do \"solsticio de ver\u00e1n\" est\u00e1n cambiadas para ambos os hemisferios.\nAo longo do ano a posici\u00f3n do Sol visto desde a Terra m\u00f3vese para o Norte e o Sur. Os solsticios son os momentos do ano nos que a posici\u00f3n do Sol sobre a esfera celeste atinxe as s\u00faas posici\u00f3ns m\u00e1is boreais ou austrais. Os solsticios son os dous puntos da esfera celeste nos que o Sol atinxe a s\u00faa m\u00e1xima declinaci\u00f3n norte ( + 23\u00ba 26') e a s\u00faa m\u00e1xima declinaci\u00f3n sur (-23\u00ba 26') con respecto ao ecuador celeste.\nA existencia dos solsticios est\u00e1 provocada pola inclinaci\u00f3n axial do eixo da Terra. Nos solsticios a lonxitude do d\u00eda e a altura do Sol ao mediod\u00eda son m\u00e1ximas (no solsticio de ver\u00e1n) e m\u00ednimas (no solsticio de inverno) comparadas con calquera outro d\u00eda do ano. Na maior\u00eda das culturas antigas celebr\u00e1banse festivais conmemorativos dos solsticios.\nAs datas dos solsticios son id\u00e9nticas ao paso astron\u00f3mico da primavera ao ver\u00e1n e do outono ao inverno.\nMovemento di\u00farno do Sol.\nNo solsticio, a lonxitude do d\u00eda e a altitude do Sol a mediod\u00eda son m\u00e1ximas ou m\u00ednimas por todo o ano.\nO solsticio de xu\u00f1o.\nNo Polo Norte o sol circula o ceo a unha altitude constante de 23\u00b0.\nNo C\u00edrculo polar \u00e1rtico o centro do Sol soamente toca o horizonte do norte sen se p\u00f3r. O sol culmina ao Sur, onde atinxe a s\u00faa altitude m\u00e1xima de 47\u00b0. \u00c9 o \u00fanico d\u00eda en que o sol se mant\u00e9n sobre o horizonte por 24 horas.\nNo Tr\u00f3pico de C\u00e1ncer o sol sae 26\u00b0 norte do leste. Culmina ao c\u00e9nit, e ponse 26\u00b0 norte do oeste. O sol est\u00e1 sobre o horizonte por 13,4 horas.\nNo ecuador o sol sae 23\u00b0 norte do leste. Culmina ao norte, onde atinxe a s\u00faa altitude m\u00e1xima de 67\u00b0. Ponse 23\u00b0 norte do oeste. O sol est\u00e1 sobre o horizonte por 12 horas.\nNo Tr\u00f3pico de Capricornio o sol sae 26\u00b0 norte do leste. Culmina ao norte, onde atinxe a s\u00faa altitude m\u00e1xima de 43\u00b0. Ponse 26\u00b0 norte do oeste. O sol est\u00e1 sobre o horizonte por 10,6 horas.\nNo C\u00edrculo Polar Ant\u00e1rtico o centro do Sol soamente toca o horizonte do norte sen sa\u00edr. \u00c9 o \u00fanico d\u00eda en que o sol se mant\u00e9n abaixo do horizonte por 24 horas.\nNo Polo Sur o sol nunca sae, sempre mant\u00e9ndose 23\u00b0 abaixo do horizonte.\nO solsticio de decembro.\nNo Polo Norte o sol nunca sae, sempre mant\u00e9ndose 23\u00b0 abaixo do horizonte.\nNo C\u00edrculo polar \u00e1rtico o centro do Sol soamente toca o horizonte do Sur sen sa\u00edr. \u00c9 o \u00fanico d\u00eda en que o sol se mant\u00e9n abaixo do horizonte por 24 horas.\nNo Tr\u00f3pico de C\u00e1ncer o sol sae 26\u00b0 sur do leste. Culmina ao Sur, onde atinxe a s\u00faa altitude m\u00e1xima de 43\u00b0. Ponse 26\u00b0 sur do oeste. O sol est\u00e1 sobre o horizonte por 10,6 horas.\nNo ecuador o sol sae 23\u00b0 sur do leste. Culmina ao sur, onde atinxe a s\u00faa altitude m\u00e1xima de 67\u00b0. Ponse 23\u00b0 sur do oeste. O sol est\u00e1 sobre o horizonte por 12 horas.\nNo Tr\u00f3pico de Capricornio o sol sae 26\u00b0 sur do leste. Culmina ao c\u00e9nit, e ponse 26\u00b0 Sur do Oeste. O sol est\u00e1 sobre o horizonte por 13,4 horas.\nNo C\u00edrculo Polar Ant\u00e1rtico o centro do Sol soamente toca o horizonte do Sur sen se p\u00f3r. O sol culmina ao Norte, onde atinxe a s\u00faa altitude m\u00e1xima de 47\u00b0. \u00c9 o \u00fanico d\u00eda en que o sol se mant\u00e9n sobre o horizonte por 24 horas.\nNo Polo Sur o sol circula o ceo a unha altitude constante de 23\u00b0."}
{"id": "17322", "revid": "133876", "url": "https://gl.wikipedia.org/wiki?curid=17322", "title": "Precesi\u00f3n", "text": "O movemento de precesi\u00f3n e un fen\u00f3meno f\u00edsico vinculado a rotaci\u00f3n e translaci\u00f3n, a\u00ednda que o caso m\u00e1is co\u00f1ecido \u00e9 o da precesi\u00f3n rotacional da Terra, todos os obxectos celestes ao xirar mostran precesi\u00f3n, e tam\u00e9n ao trasladarse, polo mutuo efecto de atracci\u00f3n gravitacional entre dous ou m\u00e1is corpos.\nNo caso da translaci\u00f3n, resulta m\u00e1is dif\u00edcil de observar pois tense que calcular o eixo do sistema gravitatorio ou centro de masas. A precesi\u00f3n traslacional tam\u00e9n se chama precesi\u00f3n orbital. A nutaci\u00f3n \u00e9 un exemplo de precesi\u00f3n orbital entre varios corpos, neste caso o sistema Terra-L\u00faa, co seu propio eixo, en relaci\u00f3n co de ambos corpos co Sol, este sistema gravitatorio triplo (o problema dos tres corpos) produce efectos de marea na Terra, que son en \u00faltima instancia, os que explican a nutaci\u00f3n.\nPrecesi\u00f3n do planeta Terra.\nO movemento de \"precesi\u00f3n\" (movemento para atr\u00e1s) do eixo terrestre en relaci\u00f3n \u00e1 esfera celeste coloca as prolongaci\u00f3ns do eixo, os polos celestes norte e sur, apuntando para diferentes estrelas no decorrer do tempo. Un ciclo completo dura aproximadamente 26.000 anos, ao fin do cal os polos celestes apuntar\u00e1n para a mesma estrela novamente. A precesi\u00f3n vese alterada polos movementos de nutaci\u00f3n e translaci\u00f3n terrestres, xunto con outras perturbaci\u00f3ns menores do xiro causadas polo Sol, a L\u00faa (que equilibra o xiro) e outros planetas, o bambeo de Chandler, e outros movementos do manto e da superficie terrestres, polo que o valor da precesi\u00f3n debe ser recalculado periodicamente. O ciclo completo sen perturbaci\u00f3ns dura uns 26.000 anos, polo que formula_1 cada ano .\nEste movemento forma un c\u00edrculo imaxinario por onde pasan as chamadas estrelas polares (Polaris, Deneb, Vega, e Thub\u00e1n) que se van alternando nesa posici\u00f3n ao longo do tempo.\nDebido a este movemento, o \"equinoccio\" (data en que d\u00eda e noite te\u00f1en a mesma duraci\u00f3n) de primavera pasa a acontecer coa entrada do Sol en diferentes constelaci\u00f3ns da ecl\u00edptica. A este fen\u00f3meno d\u00e9uselle o nome de precesi\u00f3n dos equinoccios.\nO efecto d\u00e1 lugar a un c\u00edrculo imaxinario que ten por radio o valor da desviaci\u00f3n do ecuador celeste respecto da ecl\u00edptica, uns 23,5 graos.\nHistoria.\nA precesi\u00f3n foi co\u00f1ecida na antig\u00fcidade, foi o astr\u00f3nomo grego Hiparco de Nicea o primeiro que a calculou no ano -130, ao descubrir que seus c\u00e1lculos respecto da posici\u00f3n da estrela \"Spica\" en relaci\u00f3n a posici\u00f3n do sol no equinoccio de outono non se correspondian cos feitos polos astr\u00f3nomos Timocares e Aristilo 169 anos antes, que estaban desfasados respecto dos seus uns dous graos, tal como nolo conta Tolomeo no \"Almagesto\". Como se pode observar o c\u00e1lculo de Hiparco formula_2 era moi pr\u00f3ximo ao actual (tendo en conta ademais que o valor da precesi\u00f3n e variable). Hiparco conclu\u00edu pois que o punto de Aries preced\u00eda m\u00e1is de 1 grao por s\u00e9culo, pola mesma raz\u00f3n denominouno precesi\u00f3n dos equinoccios. Dentro do modelo xeoc\u00e9ntrico, o eixo atop\u00e1base no ceo que xirar\u00eda arredor da Terra e o polo na terra, o modelo defendido por Tolomeo, por iso a\u00ednda hoxe falamos de polo norte e polo sur terrestres; e pola mesma raz\u00f3n, falamos de precesi\u00f3n dos equinoccios cando o que precesiona \u00e9 o planeta Terra respecto dos puntos equinocciais previos.\nFoi Isaac Newton o que postulou que a causa principal da precesi\u00f3n deb\u00edase ao achatamento da terra no ecuador, feito que se comprobar\u00eda m\u00e1is tarde de forma experimental. No ano 1930 o astr\u00f3nomo serbio Milutin Milankovi\u0107 vinculou a precesi\u00f3n dos equinoccios aos cambios clim\u00e1ticos da Terra, formulando a \"Teor\u00eda de Milankovi\u0107\", ou tam\u00e9n \"ciclos de Milutin Milankovi\u0107\"."}
{"id": "17323", "revid": "1987", "url": "https://gl.wikipedia.org/wiki?curid=17323", "title": "Albedo", "text": "Albedo \u00e9 unha medida da reflectividade difusa ou poder reflectante dun corpo ou dunha superficie. \u00c9 a raz\u00f3n entre a radiaci\u00f3n electromagn\u00e9tica reflectida e a cantidade incidente.\nEsta fracci\u00f3n acost\u00famase a presentar como unha porcentaxe, entre 0% e 100%, e \u00e9 un importante concepto da astronom\u00eda e mais da climatolox\u00eda. A proporci\u00f3n depende da frecuencia da radiaci\u00f3n considerada: se non se especifica, ref\u00edrese a unha media ao longo do espectro da luz visible. Tam\u00e9n depende do \u00e1ngulo de incidencia da radiaci\u00f3n.\nEn astronom\u00eda, o albedo dos sat\u00e9lites e asteroides p\u00f3dese utilizar para inferir acerca da composici\u00f3n da superficie, especialmente sobre a cantidade de xeo. En astronom\u00eda ofrece un medio indirecto de pescudar a natureza dun astro mediante a comparaci\u00f3n do seu albedo co de materias co\u00f1ecidas: o m\u00e1is alto corresponde \u00f3 do planeta Venus, o m\u00e1is baixo a alg\u00fans asteroides carbon\u00e1ceos e as\u00ed como \u00f3s sat\u00e9lites marcianos Fobos e Deimos.\nEn f\u00edsica nuclear, o albedo \u00e9 a capacidade, por parte dunha substancia, de reflectir neutr\u00f3ns. M\u00eddese polo cociente entre o n\u00famero de neutr\u00f3ns reflectidos e o n\u00famero total de neutr\u00f3ns emitidos.\nExemplos.\nO albedo da neve recente \u00e9 elevado, mentres que o da superficie do mar \u00e9 baixo.\nA Terra ten un \u00edndice medio de 37% a 39% mentres que a L\u00faa ten preto de 12%."}
{"id": "17324", "revid": "23204", "url": "https://gl.wikipedia.org/wiki?curid=17324", "title": "Ecuador celeste", "text": "O ecuador celeste \u00e9 o c\u00edrculo m\u00e1ximo determinado pola intersecci\u00f3n da esfera celeste co plano perpendicular ao eixo terrestre. Divide a esfera celeste en hemisferio boreal, ou norte, e hemisferio austral, ou sur.\nPodemolo definir dun xeito mais popular como o resultado de cortar imaxinariamente a esfera celeste (\u00e9 a proxecci\u00f3n mental das estrelas nunha esfera na que a Terra est\u00e1 no seu centro) nun punto medio entre \u00e1mbolos dous polos celestes, e que por forza coincide coa li\u00f1a do ecuador terrestre (pois \u00e9 a s\u00faa proxecci\u00f3n no ceo). En relaci\u00f3n a ecl\u00edptica esta inclinado 23\u00b027', o xeito mais claro de ver a ecl\u00edptica \u00e9 observar un globo terraqueo (por iso os fan inclinados), en relaci\u00f3n coa li\u00f1a do ecuador pintada no mesmo.\n\u00c9 moi importante en astronom\u00eda pola facilidade que da aos astr\u00f3nomos a hora de documentar as observaci\u00f3ns no chamado sistema de coordenadas ecuatorial (onde o ecuador celeste \u00e9 o punto orixe das coordenadas), sistema que permitiu a construci\u00f3n de monturas para telescopios mais doadas de usar, a chamada montura ecuatorial."}
{"id": "17325", "revid": "55821", "url": "https://gl.wikipedia.org/wiki?curid=17325", "title": "R\u00edo L\u00e9rez, r\u00eda de Pontevedra", "text": "O r\u00edo L\u00e9rez pertence \u00e1 vertente atl\u00e1ntica e na s\u00faa desembocadura forma a r\u00eda de Pontevedra. Parte do seu curso \u00e9 unha \u00e1rea protexida galega, o ZEC r\u00edo L\u00e9rez.\nCurso.\nNace na Serra do Cand\u00e1n, no monte de San Bieito, no lugar da Noveliza, na parroquia de Aciveiro (Forcarei). Percorre 60\u00a0km con abundante caudal, na direcci\u00f3n NL-SO, pasando polos concellos de Forcarei, Campo Lameiro, Cerdedo-Cotobade e, finalmente, Pontevedra.\nOs seus principais afluentes son o Salgueiro, Cabaleiros, Grande, O Castro, Quireza, Tenorio e Almofrei."}
{"id": "17326", "revid": "89787", "url": "https://gl.wikipedia.org/wiki?curid=17326", "title": "Frecuencia", "text": "Frecuencia \u00e9 un termo empregado nas matem\u00e1ticas e na f\u00edsica para indicar a velocidade de repetici\u00f3n de calquera fen\u00f3meno peri\u00f3dico. Def\u00ednese como o n\u00famero de veces que se repite un fen\u00f3meno na unidade de tempo.\nA unidade de medida da frecuencia \u00e9 o hertz (Hz), onde 1\u00a0Hz \u00e9 un suceso que ten lugar unha vez por segundo.\nEsta unidade era orixinariamente \u00abciclo por segundo\u00bb (cps), hai outras unidades para indicar a frecuencia de revoluci\u00f3ns por minuto (rpm), ou para indicar as pulsaci\u00f3ns do coraz\u00f3n e o tempo musical, os \u00abpulsos por minuto\u00bb (bpm, do ingl\u00e9s \"beats per minute\").\nDefinici\u00f3ns.\nPara procesos c\u00edclicos como a rotaci\u00f3n, as oscilaci\u00f3ns ou as ondas, a frecuencia def\u00ednese como o n\u00famero de ciclos por unidade de tempo. En disciplinas da f\u00edsica e a enxe\u00f1ar\u00eda como a \u00f3ptica, a ac\u00fastica ou a radio, adoita denotarse a frecuencia coa letra latina \"f\" ou a grega \"formula_2\" ou \"\u03bd\" (ni). A relaci\u00f3n entre a frecuencia e o per\u00edodo formula_3 dun suceso que se repite ou dunha oscilaci\u00f3n v\u00e9n dada por\nUnidades.\nA unidade derivada do Sistema Internacional para a frecuencia \u00e9 o hertz (Hz), que recibe o seu nome polo f\u00edsico alem\u00e1n Heinrich Hertz; un hertz significa que o suceso se repite unha vez cada segundo. Previamente a unidade denominouse ciclo por segundo (cps).\nA unidade tradicional da medida empregada para a rotaci\u00f3n en aparellos mec\u00e1nicos \u00e9 revoluci\u00f3ns por minuto, que se abrevia r/min ou rpm. 60\u00a0rpm equivale a un hertz.\nFrecuencias de ondas.\nA frecuencia dunha onda \u00e9 a cantidade de veces que alcanza a s\u00faa amplitude m\u00e1xima (ou m\u00ednima) polo tempo transcorrido, que garda unha relaci\u00f3n inversa co concepto de lonxitude de onda, a maior frecuencia, menor lonxitude de onda e viceversa. A frecuencia \"f\" \u00e9 igual \u00e1 velocidade \"v\" da onda, dividida pola lonxitude de onda \u03bb (lambda):\nPer\u00edodo e frecuencia.\nPor unha cuesti\u00f3n de conveniencia, as ondas m\u00e1is longas e lentas, como as ondas do mar, tenden a ser descritas a partir do per\u00edodo no canto da frecuencia. Pola contra, as ondas m\u00e1is curtas, como as sonoras ou as de radio (o espectro radioel\u00e9ctrico), adoitan ser descritas base\u00e1ndose na s\u00faa frecuencia. Estas convenci\u00f3ns m\u00f3stranse na seguinte t\u00e1boa:\nFrecuencia de mostraxe.\nA frecuencia de mostraxe \u00e9 un dos par\u00e1metros b\u00e1sicos que caracterizan o proceso de conversi\u00f3n anal\u00f3xico-dixital nos sistemas electr\u00f3nicos de procesamiento de informaci\u00f3n. Nun sistema electr\u00f3nico, a informaci\u00f3n ten que ser codificada nun sinal el\u00e9ctrico que var\u00eda a s\u00faa voltaxe co tempo. Falamos de sinal anal\u00f3xico se var\u00eda continuamente no tempo, e de sinal dixital se s\u00f3 presenta un n\u00famero finito de valores discretos \u00f3 longo do tempo. O proceso de mostraxe consiste a converter un sinal anal\u00f3xico nun sinal dixital medindo e gravando, en momentos espec\u00edficos do tempo (instantes de mostra), o valor instant\u00e1neo do sinal anal\u00f3xico. A secuencia destes valores, as mostras tomadas, \u00e9 o sinal dixital. O dispositivo que realiza a conversi\u00f3n de anal\u00f3xico a dixital do sinal \u00e9 un conversor anal\u00f3xico-dixital. A frecuencia de mostraxe \u00e9 o n\u00famero de mostras gravadas nun segundo: o Teorema de mostraxe de Nyquist-Shannon, establece que, para que poidamos reconstru\u00edr o sinal anal\u00f3xico a partir das mostras, fai falta que a frecuencia de mostraxe sexa como m\u00ednimo o dobre da frecuencia m\u00e1is alta do sinal anal\u00f3xico que se tenta dixitalizar:formula_6.\nFrecuencia angular.\nEn electrodin\u00e1mica cl\u00e1sica, na f\u00edsica te\u00f3rica e nalgunhas aplicaci\u00f3ns \u00e9 conveniente utilizar un concepto adicional, a frecuencia angular. \u00c9 unha cantidade f\u00edsica escalar que mide a frecuencia do movemento de vibraci\u00f3n ou rotaci\u00f3n. No caso do movemento de rotaci\u00f3n, a frecuencia angular \u00e9 igual \u00f3 m\u00f3dulo da velocidade angular. No SI e no CGS, m\u00eddese en radi\u00e1ns por segundo, e a s\u00faa magnitude \u00e9 a do inverso do tempo (os radi\u00e1ns son adimensionais). A relaci\u00f3n entre a frecuencia angular e a frecuencia \u00e9: .\nNo caso de que midamos os \u00e1ngulos en graos, a relaci\u00f3n \u00e9 .\nNumericamente, a frecuencia angular representa o n\u00famero de ciclos (ou vibraci\u00f3ns, ou rotaci\u00f3ns) por cada 2\u03c0 segundos. A introduci\u00f3n do concepto de frecuencia angular (na s\u00faa dimensi\u00f3n b\u00e1sica, radi\u00e1ns por segundo) permite simplificar moitas das f\u00f3rmulas da f\u00edsica te\u00f3rica e a electr\u00f3nica. As\u00ed, a frecuencia angular da resonancia dun circu\u00edto LC \u00e9 formula_7, mentres que a frecuencia ordinaria de resonancia \u00e9 formula_8. O aspecto a favor da frecuencia angular \u00e9 que os factores 2\u03c0 e 1 / (2\u03c0), que aparecen en moitas das f\u00f3rmulas (cando se utilizan os radi\u00e1ns como unidade de medida de \u00e1ngulos), desaparecen coa introduci\u00f3n da frecuencia angular.\nFrecuencia na m\u00fasica.\nEn m\u00fasica, os sons audibles caracter\u00edzanse por unha cantidade fisiol\u00f3xica: a altura, que \u00e9, sinxelamente, a frecuencia fundamental do son correspondente. A altura tam\u00e9n se expresa en hertzs (Hz). O espectro de frecuencias audibles polo o\u00eddo humano est\u00e9ndese desde os 20 Hz aos 20000 Hz aproximadamente.\nPor convenci\u00f3n, escolleuse a frecuencia de 440 Hz como a frecuencia de referencia para afinar os instrumentos musicais. O motivo \u00e9 que esta \u00e9 a frecuencia da nota La3: a nota musical \"La\" na terceira oitava.\nDesde o punto de vista matem\u00e1tico, \u00e9 posible realizar varios c\u00e1lculos entre as notas musicais e as s\u00faas frecuencias. Se duplicamos unha frecuencia obtemos unha oitava, mentres que se sumamos unha frecuencia e a da s\u00faa oitava inferior obtemos unha quinta. Ent\u00f3n, a suma de d\u00faas oitavas inferiores d\u00e1nos unha terceira maior. Por exemplo:\nA\u00ednda as\u00ed, temos que considerar que estes intervalos son puros e non temperados.\nFrecuencia en matem\u00e1ticas.\nEn teor\u00eda da probabilidade.\nNo marco da teor\u00eda da probabilidade a frecuencia relativa dun acontecemento \u00e9 un dos conceptos fundamentais, xunto coa probabilidade real. Terminoloxicamente def\u00ednese como a relaci\u00f3n entre o n\u00famero de mostras que cumpren un certo acontecemento, respecto \u00f3 n\u00famero total de mostras realizadas. A frecuencia relativa do acontecemento pode ser calculada s\u00f3 despois da mostraxe. A frecuencia relativa caracter\u00edzase pola estabilidade: de acordo cos resultados das observaci\u00f3ns, para un n\u00famero bastante grande de experimentos levados a cabo en condici\u00f3ns id\u00e9nticas, o indicador non cambia e flut\u00faa \u00f3 redor dunha certa constante.\nEn estat\u00edstica matem\u00e1tica.\nEn estat\u00edstica p\u00f3dense distinguir at\u00e9 catro tipos de frecuencias:\nOutros tipos de frecuencia.\nA frecuencia angular \"\u03c9\" def\u00ednese como a taxa de variaci\u00f3n do movemento angular, \"\u03b8\", (durante a rotaci\u00f3n), ou a taxa de variaci\u00f3n da fase da forma de onda senoidal (por exemplo, oscilaci\u00f3ns e ondas), ou como a taxa de alteraci\u00f3n do argumento da funci\u00f3n seno:\nA frecuencia angular m\u00eddese normalmente en radi\u00e1ns por segundo (rad/s), mais, para os sinais de tempo discreto, pode tam\u00e9n expresarse como radi\u00e1ns por tempo de mostraxe, que \u00e9 unha cantidade adimensional.\nA frecuencia espacial \u00e9 an\u00e1loga \u00e1 frecuencia temporal, mais o eixe do tempo substit\u00faese por un ou m\u00e1is eixes do movemento espacial. Por exemplo:\nonde o n\u00famero de onda, \"k\", ten como unidade no SI radi\u00e1ns por metro (rad/m). No caso de m\u00e1is dunha dimensi\u00f3n espacial, o n\u00famero de onda \u00e9 unha magnitude vectorial.\nMetrolox\u00eda.\nPara medir a frecuencia \u00fasanse frecuenci\u00f3metros de diferentes tipos, inclu\u00edndo: para medir a frecuencia dos polos - con electr\u00f3ns e condensador, para determinar as frecuencias dos compo\u00f1entes espectrais -, resonancia, contadores de frecuencia heterodina e analizadores de espectro. Para reproducir unha frecuencia determinada con precisi\u00f3n utilizando diferentes medidas (patr\u00f3ns de frecuencia de alta precisi\u00f3n), sintetizadores de frecuencia, xeradores de sinaisetc. P\u00f3dense comparar as medidas cun comparador de frecuencia ou utilizar un osciloscopio usando a curva de Lissajous.\nC\u00e1lculos.\nO c\u00e1lculo da frecuencia do acontecemento pode obterse contando o n\u00famero de ocorrencias do acontecemento nun prazo determinado de tempo. O n\u00famero resultante div\u00eddese pola lonxitude do intervalo de tempo correspondente. Por exemplo, se nun per\u00edodo de 15 segundo obtense unha medida homox\u00e9nea de 71 acontecementos, a frecuencia ser\u00e1:\nSe o n\u00famero de mostras \u00e9 pequeno, unha t\u00e9cnica m\u00e1is precisa \u00e9 medir o intervalo de tempo para un n\u00famero predeterminado de ocorrencias do acontecemento, e non contar o n\u00famero de acontecementos dentro dun per\u00edodo predeterminado.\nUtilizando este \u00faltimo m\u00e9todo introd\u00facese entre o cero e a primeira lectura aleatoria de erro medianas marco, e isto pode dar lugar a erros na frecuencia mediana calculada \"\u0394f\" = 1/(2 \"Tm\"), ou un erro relativo de \"\u0394f\" / \"f\" = 1/(2 \"f Tm\"), onde Tm \u00e9 o intervalo de tempo, e f - a frecuencia de medici\u00f3n. O erro dimin\u00fae a medida que a frecuencia aumenta, de forma que o problema \u00e9 m\u00e1is significativo nas frecuencias baixas, onde o n\u00famero de mostras 'N' \u00e9 pequeno.\nUso de estroboscopios.\nO uso dun estroboscopio, dispositivo especial que xera escintileos brillantes de luz intermitente cunha temporizaci\u00f3n previamente calibrada, permite calcular a frecuencia de obxectos en vibraci\u00f3n ou con movementos rotatorios. A fonte de luz dir\u00edxese ao obxecto en rotaci\u00f3n, e aum\u00e9ntase ou dimin\u00faese gradualmente a frecuencia dos raios. Cando a frecuencia da luz estrobosc\u00f3pica se equipara coa frecuencia de rotaci\u00f3n ou vibraci\u00f3n do obxecto, \u00e9 dicir cando un ciclo completo de oscilaci\u00f3n con regreso \u00e1 posici\u00f3n orixinal prod\u00facese no intervalo entre dous escintileos, a luz estrobosc\u00f3pica sobre o obxecto parece estacionaria. A partir de aqu\u00ed, o valor obtido da frecuencia p\u00f3dese ler coas diferentes lecturas. Este m\u00e9todo, por\u00e9n, ten un inconveniente: se a velocidade do obxecto (x) \u00e9 igual \u00e1 luz estrobosc\u00f3pica de frecuencia (e), pero a proporcionalidade \u00e9 un n\u00famero enteiro (2x, 3x, etc.), posto que o obxecto baixo estas situaci\u00f3ns devolve unha iluminaci\u00f3n que parece est\u00e1tica.\nUso de frecuenci\u00f3metros.\nAs frecuencias altas m\u00eddense normalmente cun frecuenci\u00f3metro. \u00c9 un dispositivo electr\u00f3nico que aval\u00eda a frecuencia dun certo sinal repetitivo, e mostra o resultado en hertzs nunha pantalla dixital. Os procesos c\u00edclicos que non son inherentemente el\u00e9ctricos (por exemplo, a frecuencia de rotaci\u00f3n \u00f3 redor dun eixe, vibraci\u00f3ns mec\u00e1nicas ou ondas de son) poden converterse previamente nun sinal el\u00e9ctrico (mediante alg\u00fan tipo de transdutor), e ent\u00f3n tratalo da forma normal. Na actualidade, estes dispositivos son capaces de alcanzar un rango de at\u00e9 100 GHz (na pr\u00e1ctica, esta cantidade sup\u00f3n un l\u00edmite polos m\u00e9todos directos de medici\u00f3n). As frecuencias m\u00e1is altas m\u00eddense mediante t\u00e9cnicas indirectas.\nT\u00e9cnicas indirectas de medici\u00f3n.\nAdemais dos contadores de frecuencia habituais, a mi\u00fado m\u00eddense indirectamente os sinais electromagn\u00e9ticos mediante osciladores locais (\u00e9 dicir, conversores de frecuencia). Se partimos dun sinal de referencia co\u00f1ecido, e combin\u00e1molo cun mesturador de frecuencia non-lineal (por exemplo un d\u00edodo), obtemos un sinal heterodino, ou alternativamente obs\u00e9rvase unha diferenza de frecuencia entre os dous sinais da fonte. Se esta diferenza \u00e9 suficientemente pequena, o sinal resultante pode ser captado polo mesmo contador. En consecuencia, mediante este proceso p\u00f3dese estimar a diferenza da frecuencia respecto do sinal co\u00f1ecido e, por tanto, a frecuencia do sinal orixinal. Se se necesita chegar a frecuencias m\u00e1is altas, p\u00f3dense empregar sucesivas etapas de mesturado. Na actualidade, est\u00e1 a investigarse a aplicaci\u00f3n deste m\u00e9todo indirecto nos sinais na banda do infravermello e o espectro visible.\nExemplos.\nRadiaci\u00f3n electromagn\u00e9tica.\nA radiaci\u00f3n electromagn\u00e9tica prop\u00e1gase en forma de ondas transportando enerx\u00eda. Este tipo de radiaci\u00f3n incl\u00fae desde a luz visible \u00e1s ondas de radio, pasando polas microondas. A luz visible que percibimos cos nosos ollos \u00e9 s\u00f3 unha pequena fracci\u00f3n do espectro electromagn\u00e9tico e est\u00e1 composta por un certo n\u00famero de cores (violeta, azul, cian, verde, amarelo, laranxa, vermello) que corresponden a certos intervalos de frecuencias. Na t\u00e1boa da dereita m\u00f3stranse algunhas frecuencias do espectro electromagn\u00e9tico, e na de abaixo as frecuencias das diferentes cores da luz visible.\nA radiaci\u00f3n ultravioleta (habitualmente simbolizada como UV) que nos chega do Sol \u00e9 un exemplo com\u00fan de radiaci\u00f3n que non \u00e9 visible para os nosos ollos. A pesar de non ser visible af\u00e9ctanos, e por iso utilizamos filtros especiais nos nosos lentes de sol e cremas para protexernos dos seus efectos.\nOutra propiedade das ondas electromagn\u00e9ticas \u00e9 a lonxitude de onda. A lonxitude de onda \u00e9 inversamente proporcional \u00e1 frecuencia, de tal maneira que as ondas electromagn\u00e9ticas de frecuencia m\u00e1is alta te\u00f1en unha lonxitude de onda curta e viceversa. No baleiro, a lonxitude de onda descr\u00edbese como\nonde \"c\" \u00e9 a velocidade da luz. Nunha contorna no cal a velocidade da velocidade de fase sexa \"c\" diferente da velocidade no baleiro (\"c\" = \"c\" / \"n\", e \"n\" o \u00edndice de refracci\u00f3n), a relaci\u00f3n entre a lonxitude de onda e a frecuencia \u00e9:\nOutra caracter\u00edstica \u00e9 o n\u00famero de onda, que \u00e9 igual \u00f3 n\u00famero de veces que vibra unha onda nunha unidade de distancia: \"k\" = 1 / \u03bb. A mi\u00fado, este valor multipl\u00edcase polo factor 2\u03c0, por analox\u00eda coa frecuencia circular habitual, \"k\"s = 2\u03c0 / \u03bb. No caso da onda electromagn\u00e9tica:\nSon.\nO son \u00e9 unha sucesi\u00f3n de cambios de presi\u00f3n nun medio (s\u00f3lido, l\u00edquido ou gas), provocados por unha vibraci\u00f3n que se transmite en forma de ondas sonoras, que son ondas mec\u00e1nicas. Estas ondas caracter\u00edzanse tam\u00e9n por unhas frecuencias que son captadas polo o\u00eddo. No caso dos humanos as frecuencias audibles at\u00f3panse entre os 20 e os 20.000 hertzs (20 kHz), a pesar de que estes l\u00edmites var\u00edan de maneira decrecente \u00f3 aumentar a idade, especialmente para as frecuencias altas. Outras especies animais te\u00f1en outros intervalos de frecuencias audibles, os cans, por exemplo, poden percibir sons a frecuencias superiores \u00f3s 20 kHz.\nElectricidade.\nUnha das caracter\u00edsticas que definen a corrente alterna \u00e9 a s\u00faa frecuencia, en Europa, \u00c1frica, Australia, a maior parte de Asia e parte de Am\u00e9rica do Sur util\u00edzanse alternadores que producen electricidade de 50 Hz. Mentres que en Norteam\u00e9rica e a parte norte de Suram\u00e9rica utilizan unha frecuencia de 60 Hz. A frecuencia que xera o alternador depende do n\u00famero de polos e do n\u00famero de voltas por minuto.\nCase t\u00f3dolos aparellos el\u00e9ctricos do fogar funcionan igual de ben en redes cunha frecuencia de 50 Hz e de 60 Hz, sempre que te\u00f1an a mesma voltaxe. A finais do s\u00e9culo XIX e na primeira metade do s\u00e9culo XX, antes da normalizaci\u00f3n, exist\u00edan varias redes illadas con frecuencias que \u00edan desde o Hz at\u00e9 o Hz.\nNa rede a bordo das aeronaves, submarinos, etc. util\u00edzase a frecuencia de 400 Hz. Esta maior frecuencia posibilita reducir o peso e o tama\u00f1o dos transformadores, a\u00ednda que aumenta a perda de transmisi\u00f3n a trav\u00e9s de longas distancias.\nPara determinar a frecuencia da corrente alterna producida por un xerador el\u00e9ctrico, util\u00edzase a seguinte ecuaci\u00f3n:\nformula_20,\nonde \u00e9 a frecuencia (en Hz), \u00e9 o n\u00famero de polos (sempre te\u00f1en que ser parellos), e \u00e9 a velocidade de xiro (en rpm).\nFrecuencias especiais.\nHai alg\u00fans intervalos de frecuencias que debido \u00e1 s\u00faa utilizaci\u00f3n ou caracter\u00edsticas reciben un nome especial:\nRangos de frecuencias.\nMoitos sistemas caracter\u00edzanse polo rango de frecuencia \u00f3 que responden. Varios poden darse varios exemplos, os instrumentos musicais que producen rangos de notas diferentes, o espectro que se divide en varios rangos, por exemplo o visible, os infravermellos, os raios X..., e as emisoras de radio, cada unha ocupa un rango de frecuencia determinado... O rango de frecuencia dun sistema \u00e9 o rango onde se considera que se ofrece un nivel \u00fatil do sinal con caracter\u00edsticas de distorsi\u00f3n aceptables. Unha listaxe dos l\u00edmites superior e inferior dos l\u00edmites de frecuencia para un sistema non \u00e9 \u00fatil sen saber que representa o rango. Tam\u00e9n se pode falar de anchura de banda cando se fai referencia \u00f3 rango de frecuencias dun sinal anal\u00f3xico."}
{"id": "17328", "revid": "98629", "url": "https://gl.wikipedia.org/wiki?curid=17328", "title": "Estaci\u00f3ns do ano", "text": "As estaci\u00f3ns do ano son as 4 subdivisi\u00f3ns do ano baseadas en padr\u00f3ns clim\u00e1ticos e con base astron\u00f3mica. Debido \u00e1 influencia da translaci\u00f3n asociada \u00e1 mudanza no eixo de inclinaci\u00f3n da Terra, estas mudan ao longo do ano. As catro estaci\u00f3ns do ano son:\nEtimolox\u00eda.\nO termo estaci\u00f3n significa parada, en concreto a parada do sol ao longo da ecl\u00edptica, dentro do c\u00edrculo zodiacal, estas paradas son os solsticios -sol parado- e os equinoccios -igual d\u00eda e noite- . Procede da antiga astronom\u00eda posicional terrestre practicada no hemisferio norte do planeta, por iso no hemisferio sur as estaci\u00f3ns -os seus efectos clim\u00e1ticos- est\u00e1n invertidas.\nCausa das estaci\u00f3ns.\nA sucesi\u00f3n das estaci\u00f3ns non se debe, como se pensa comunmente, a que no seu movemento el\u00edptico \u00f3 redor do sol a Terra se afaste (afelio) ou se achegue (perihelio) \u00f3 astro rei. A causa principal \u00e9 a inclinaci\u00f3n do eixo de xiro do globo terrestre. Este eixo \u00e1chase sempre orientado na mesma direcci\u00f3n e polo tanto os hemisferios boreal e austral son desigualmente iluminados polo mesmo. Cada seis meses a situaci\u00f3n se inverte. \nSe o eixo da Terra non estivese inclinado respecto \u00e1 Ecl\u00edptica, o Sol achar\u00edase todo o ano sobre o ecuador; culminar\u00eda t\u00f3dolos d\u00edas do ano \u00e1 mesma altura sobre o horizonte, que seria igual \u00e1 mesma latitude N e S, e tanto menor canto maior fose a latitude h=90-lat. En suma non haber\u00eda estaci\u00f3ns.\nMovemento anual.\nEn realidade o plano da ecl\u00edptica no cal se move aparentemente o sol forma un \u00e1ngulo de 23\u00ba26' co plano do ecuador. Por conseguinte este astro s\u00f3 pode acharse no c\u00e9nit dun observador ecuatorial cando pasa pola intersecci\u00f3n de ambos planos, li\u00f1a dos equinoccios, o cal ocorre sobre o 20 \u00f3 21 de marzo cando o Sol pasa do hemisferio sur \u00f3 norte, e o 22 \u00f3 23 de setembro cando pasa do norte \u00f3 sur. Entre eses dos momentos, o d\u00eda 22 \u00f3 23 de xu\u00f1o o Sol acada no hemisferio boreal a s\u00faa m\u00e1xima declinaci\u00f3n (distancia angular \u00f3 ecuador) o que ocorre para o hemisferio sur o 21 ou 22 de decembro.\nO d\u00eda que o Sol cruza o ecuador, o movemento de rotaci\u00f3n da Terra lle fai describir aparentemente unha traxectoria ecuatorial, estando 12 h. por arriba do horizonte e 12 por debaixo en calquera latitude. Se \u00e9 marzo a partir desa data o sol culmina m\u00e1is alto nos lugares do hemisferio norte e cada vez mas baixo sobre o hemisferio sur. Os d\u00edas al\u00f3nganse no norte e ac\u00fartanse no sur. Por se fose pouco os raios solares caen cada vez m\u00e1is perpendiculares no norte e m\u00e1is rasantes no sur. A consecuencia deste proceso \u00e9 un quentamento primaveral do norte e un arrefriamento outonal do sur o cal prosegue ata o 22 de xu\u00f1o. Nesta data o Sol pasa polo solsticio de ver\u00e1n e in\u00edciase no norte esa estaci\u00f3n mentres no sur comeza o inverno.\nO sol ese d\u00eda acada no hemisferio norte a s\u00faa m\u00e1xima altura sobre o horizonte atinxindo \u00f3 mediod\u00eda o c\u00e9nit no Tr\u00f3pico de C\u00e1ncer, \u00e9 dicir o paralelo 23\u00ba27'N. T\u00f3dalas rexi\u00f3ns situadas a latitude maior ca 66\u00ba33'N (correspondentes \u00f3 c\u00edrculo polar \u00c1rtico) reciben permanentemente a luz do Sol. No resto do hemisferio os d\u00edas son os m\u00e1is longos e as noites as m\u00e1is curtas. No hemisferio austral polo contrario a situaci\u00f3n \u00e9 totalmente a contraria , \u00e9 inverno, os d\u00edas curtos e as noites longas, no c\u00edrculo polar Ant\u00e1rtico \u00e9 noite permanente.\nA partir desa data, a declinaci\u00f3n solar dimin\u00fae e en consecuencia o sol culmina cada vez a menor altura no norte e a maior altura no sur. O 22, 23 de setembro o sol volve a estar no Ecuador e os d\u00edas e as noites duran igual nos dos hemisferios. As temperaturas no norte foron baixando e subindo no sur. \u00d3 chegar o 21 de decembro entra o inverno no hemisferio boreal e o ver\u00e1n no austral produc\u00edndose a situaci\u00f3n inversa \u00e1 do 21 de xu\u00f1o.\nPor \u00faltimo ch\u00e9gase \u00f3 21 de marzo onde comeza de novo o ciclo anual.\nEste ciclo presenta certas irregularidades inherentes \u00e1 \u00f3rbita terrestre que \u00e9 unha elipse co sol ocupando un dos focos.\nDuraci\u00f3n das estaci\u00f3ns.\nActualmente a li\u00f1a dos solsticios forma co eixo maior da elipse un \u00e1ngulo de 10 \u00ba, a li\u00f1a dos solsticios e a dos equinoccios dividen \u00e1 elipse en catro zonas, correspondentes \u00e1s estaci\u00f3ns. Pola 2\u00aa lei de Kepler, a velocidade areolar da Terra no seu xiro \u00f3 redor do sol \u00e9 constante, o que implica que as estaci\u00f3ns que te\u00f1en unha \u00e1rea m\u00e1is grande na elipse te\u00f1en maior duraci\u00f3n. Esta \u00e9 a causa de que as estaci\u00f3ns te\u00f1an duraci\u00f3n diferente: \nPor conseguinte o hemisferio boreal benef\u00edciase dunha maior duraci\u00f3n da insolaci\u00f3n en primavera e ver\u00e1n. Este fen\u00f3meno enc\u00f3ntrase parcialmente compensado polo feito de que a Terra acada o seu m\u00e1ximo achegamento \u00f3 sol o 3 ou 4 de xaneiro cando o hemisferio sur \u00e9 ver\u00e1n. En definitiva o hemisferio norte recibe un 7% de insolaci\u00f3n m\u00e1is c\u00f3 sur gozando, inda que en escasa proporci\u00f3n, de invernos menos fr\u00edos e ver\u00e1ns menos calorosos c\u00f3 Sur. A situaci\u00f3n esta tam\u00e9n compensada por outro feito non astron\u00f3mico, os mares m\u00e1is abundantes no Sur ca no norte acumulan calor\u00edas durante o ver\u00e1n e as ceden durante o inverno por intermedio da atmosfera, grazas a eles os invernos son menos crus e os ver\u00e1ns menos t\u00f3rridos.\nComezo das estaci\u00f3ns.\nAs estaci\u00f3ns var\u00edan o seu inicio porque o ano civil dura 365 ou 366 d\u00edas mentres o ano astron\u00f3mico ou tr\u00f3pico dura 365,2422 d\u00edas.\nComo o ano bisesto dura m\u00e1is c\u00f3 astron\u00f3mico, despois dun ano bisesto as estaci\u00f3ns empezan m\u00e1is axi\u00f1a. Logo con cada ano normal as estaci\u00f3ns retardan o seu inicio unhas 6 horas, de modo que nos tres anos normais retardan o seu inicio 18 horas, ata que un novo ano bisesto devolve o seu inicio case \u00f3 momento de empezar o ciclo.\nCalc\u00falase o comezo das estaci\u00f3ns usando as seguintes f\u00f3rmulas:\nEquinoccio primavera do ano E:\nJD = 1721139,2855 +365,2421376*E +0,067919*(E/1000)2-0,0027879*(Y/1000)3\nSolsticio de ver\u00e1n do ano E:\nJD =1721233,2486 +365,2417284*E -0,053018*(E/1000)2+0,009332*(Y/1000)3\nEquinoccio outono do ano E:\nJD =1721325,6978 +365,2425055*E -0,126689*(E/1000)2+0,0019401*(Y/1000)3\nSolsticio de inverno do ano E:\nJD =1721414,392 +365,2428898*E -0,010965*(E/1000)2-0,0084885*(Y/1000)3\nLogo hai que converter a data xuliana \u00f3 calendario gregoriano. Restando as datas xulianas obtense a duraci\u00f3n das estaci\u00f3ns, excepci\u00f3n feita da duraci\u00f3n do inverno; para obter esta \u00faltima s\u00famase a cantidade aproximada da duraci\u00f3n do ano tr\u00f3pico 365,2422 \u00f3 comezo da Primavera do ano E obtendo a do ano E+1 e r\u00e9stase do comezo do inverno.\nSignificado dos nomes.\nOs nomes de cada estaci\u00f3n derivan do lat\u00edn.\nAs estaci\u00f3ns en Marte.\n\u00d3 igual ca na Terra, o ecuador marciano est\u00e1 inclinado respecto \u00f3 plano da \u00f3rbita un \u00e1ngulo de 25\u00ba,19. Ambos planos c\u00f3rtanse sinalando unha direcci\u00f3n que se chama punto Aries (Vernal) na Terra ou punto Vernal de Marte cando a \u00f3rbita corta ascendentemente o ecuador do planeta. Ambos puntos t\u00f3manse como orixe das lonxitudes solares (aeroc\u00e9ntricas, en honor \u00f3 deus Ares). As medidas sobre a \u00f3rbita ou das Ascensi\u00f3ns Rectas \"As\" medidas sobre o Ecuador. A primavera comeza no hemisferio Norte no equinoccio de primavera cando o Sol atravesa o punto Vernal pasando do hemisferio Sur \u00f3 Norte (Ls=0 e crecendo). No caso de Marte isto ten tam\u00e9n un sentido clim\u00e1tico. Os d\u00edas e as noites duran igual e comeza a primavera no hemisferio Norte. Esta dura ata que LS=90\u00ba solsticio de ver\u00e1n en que o d\u00eda ten unha duraci\u00f3n m\u00e1xima no hemisferio Norte e m\u00ednima no Sur.\nAnalogamente, Ls = 90\u00b0, 180\u00b0, e 270\u00b0 indican para o hemisferio Norte o solsticio de ver\u00e1n, equinoccio outonal, e o solsticio invernal, respectivamente mentres que no hemisferio Sur \u00e9 \u00f3 rev\u00e9s. Por ser a duraci\u00f3n do ano marciano aproximadamente o dobre c\u00f3 terrestre tam\u00e9n o \u00e9 a duraci\u00f3n das estaci\u00f3ns.\nA diferenza entre as s\u00faas duraci\u00f3ns \u00e9 maior porque a excentricidade da \u00f3rbita marciana \u00e9 moito maior c\u00e1 terrestre. Ei-la duraci\u00f3n das catro estaci\u00f3ns en Marte:\nA comparaci\u00f3n coas estaci\u00f3ns terrestres mostra que, as\u00ed como a duraci\u00f3n destas difire como m\u00e1ximo en 4,5 d\u00edas, en Marte, debido \u00e1 grande excentricidade da \u00f3rbita, a diferenza chega a ser primeiramente de 51 soles.\nActualmente o hemisferio Norte goza dun clima m\u00e1is benigno c\u00f3 hemisferio Sur. A raz\u00f3n \u00e9 evidente: o hemisferio Norte ten outonos (143 d\u00edas) e invernos (154 d\u00edas) curtos e ademais cando o Sol est\u00e1 no perihelio o cal dada a excentricidade da \u00f3rbita do planeta, fai que sexan m\u00e1is benignos. Ademais a primavera (194 d\u00edas) e o ver\u00e1n (178 d\u00edas) son longos, pero estando o Sol no afelio son m\u00e1is fr\u00edos c\u00f3s do hemisferio Sur. Para o hemisferio Sur a situaci\u00f3n \u00e9 \u00e1 inversa. Hai pois unha compensaci\u00f3n parcial entre ambos hemisferios debido a que as estaci\u00f3ns de menos duraci\u00f3n te\u00f1en lugar estando o planeta no perihelio e ent\u00f3n recibe do Sol m\u00e1is luz e calor. Debido \u00e1 retrogradaci\u00f3n do punto Vernal e \u00f3 avance do perihelio, a situaci\u00f3n vaise decantando cada vez m\u00e1is.\nEn 2.940 anos terrestres o perihelio ali\u00f1arase \u00f3 solsticio de inverno. Carl Sagan propuxo en 1971, para conciliar a evidente erosi\u00f3n h\u00eddrica coa actual escaseza de vapor de auga, a teor\u00eda do \"longo inverno\". Coa ali\u00f1aci\u00f3n do perihelio \u00f3 solsticio de inverno, teremos para o hemisferio Norte, curtos invernos e moi benignos (pola s\u00faa proximidade \u00f3 perihelio) e longos ver\u00e1ns. \u00d3 rev\u00e9s no hemisferio Sur. Iso provocar\u00eda que o extenso e groso casquete polar Norte, sexa transferido a trav\u00e9s da atmosfera, \u00f3 casquete polar Sur. Na operaci\u00f3n, a maior parte dos xeos de auga e CO2 encontrar\u00edanse en forma de vapor na atmosfera, producindo un efecto invernadoiro. Elevar\u00edase a temperatura superficial, aumentar\u00eda a presi\u00f3n e durante uns poucos miles de anos se interromper\u00eda o \"longo inverno\" para dar lugar a unha \"curta primavera\". \u00d3 cabo de 27.850 anos a situaci\u00f3n inverter\u00edase."}
{"id": "17331", "revid": "1131", "url": "https://gl.wikipedia.org/wiki?curid=17331", "title": "Tr\u00f3pico", "text": "Os tr\u00f3picos son paralelos xeogr\u00e1ficos que limitan a zona por onde o Sol pasa polo z\u00e9nit. Representan a traxectoria aparente di\u00farna da proxecci\u00f3n do Sol sobre a superficie terrestre nos solsticios.\nTr\u00f3picos terrestres.\nA Terra pos\u00fae dous tr\u00f3picos, son o tr\u00f3pico de C\u00e1ncer e o tr\u00f3pico de Capricornio.\nO tr\u00f3pico de Capricornio \u00e9 o paralelo situado ao sur do ecuador terrestre, delimita a zona tropical sur. Correspondendo \u00e1 declinaci\u00f3n m\u00e1is meridional da el\u00edptica do Sol sobre o ecuador celeste.\nO tr\u00f3pico de C\u00e1ncer \u00e9 o paralelo situado ao norte do ecuador terrestre, delimita a zona tropical norte. Correspondendo \u00e1 declinaci\u00f3n m\u00e1is setentrional da el\u00edptica solar para o ecuador celeste."}
{"id": "17333", "revid": "98629", "url": "https://gl.wikipedia.org/wiki?curid=17333", "title": "Estratosfera", "text": "A estratosfera \u00e9 a segunda capa da atmosfera, comprendida entre a troposfera e a mesosfera, entre 7 e 17 ata 50\u00a0km de altitude aproximadamente.\nCaracter\u00edsticas.\nCaracter\u00edzase polos movementos de aire en sentido horizontal, a temperatura aumenta a medida que aumenta a altura. Presenta unha pequena concentraci\u00f3n de vapor de auga e temperatura constante ata a rexi\u00f3n lim\u00edtrofe, denominada estratopausa.\nNa s\u00faa parte inferior, fl\u00fae unha corrente de ar en chorro, co\u00f1ecida como jet stream, que influencia a meteorolox\u00eda das zonas temperadas; entre trinta e cincuenta quil\u00f3metros, at\u00f3pase a ozonosfera, onde mol\u00e9culas de ozono absorben a radiaci\u00f3n ultravioleta do Sol debido a reacci\u00f3ns fotoqu\u00edmicas, filtrandoas; neste punto da estratosfera, o ar quence ata unha temperatura preto de 10\u00a0\u00b0C. Na estratosfera existen as nubes de madreperla, estas son formadas pola capa de ozono; acostuma a ser moi estable, principalmente no espazo comprendido entre a tropopausa e a capa de ozono."}
{"id": "17334", "revid": "5863", "url": "https://gl.wikipedia.org/wiki?curid=17334", "title": "Econom\u00eda de Somalia", "text": "A pesar da falta dun goberno nacional, Somalia hai mantido unha forte econom\u00eda informal, baseada principalmente na gander\u00eda, na transferencia e remesas de fondos, e nas telecomunicaci\u00f3ns. A agricultura \u00e9 o m\u00e1is forte sector, e a gander\u00eda representa uns 40% do PIB e m\u00e1is de 50% das exportaci\u00f3ns.\n\u00c9 un dos pa\u00edses m\u00e1is pobres do planeta, con relativamente poucos recursos naturais. A maior parte da econom\u00eda foi devastada na guerra civil. Gran parte da s\u00faa poboaci\u00f3n, que vive da cr\u00eda de gando, \u00e9 n\u00f3made ou semin\u00f3made. A banana \u00e9 outro importante produto de exportaci\u00f3n. O azucre, o sorgo, o millo e os peixes son producidos soamente para o mercado interno.\nO pequeno sector industrial bas\u00e9ase no procesamento de produtos agr\u00edcolas, e responde por 10% do PIB. Moitas industrias foran fechadas por causa da guerra civil.\nSomalia ten unha das m\u00e1is altas taxas de mortalidade infantil do mundo, co case 10% dos nenos morrendo pouco despois de nacer, e 25% dos sobreviventes morrendo antes dos 5 anos de idade. A organizaci\u00f3n humanitaria \"M\u00e9dicos Sen Fronteiras\" considera a situaci\u00f3n do pa\u00eds \"catastr\u00f3fica\".\nActualmente, algunhas \u00e1reas do pa\u00eds est\u00e1n m\u00e1is economicamente activas do que antes da guerra, cando o r\u00e9xime socialista de Siad Barre eliminou a libre iniciativa. Especialmente o norte do pa\u00eds recuperouse economicamente. O pa\u00eds contin\u00faa pobre, pero o n\u00famero de persoas vivindo abaixo da li\u00f1a da pobreza ten diminu\u00eddo."}
{"id": "17336", "revid": "1822", "url": "https://gl.wikipedia.org/wiki?curid=17336", "title": "Ozonosfera", "text": "A ozonosfera \u00e9 unha capa da estratosfera, situada entre 16 a 30 quil\u00f3metros de altitude e de preto de 20\u00a0km de espesura, na cal est\u00e1 preto do 90% do ozono atmosf\u00e9rico.\nCaracter\u00edsticas.\nOs gases na ozonosfera son tan raros que, de comprimilos \u00e1 presi\u00f3n atmosf\u00e9rica ao nivel do mar, a s\u00faa espesura non superar\u00eda os 3 mil\u00edmetros.\nAs radiaci\u00f3ns electromagn\u00e9ticas emitidas polo Sol traen enerx\u00eda \u00e1 Terra, entre as cales est\u00e1n a radiaci\u00f3n infravermella, a luz visible e unha mestura de radiaci\u00f3ns e part\u00edculas, moitas destas nocivas.\nGran parte da enerx\u00eda solar \u00e9 absorbida ou reflectida pola atmosfera; se chegase na s\u00faa totalidade \u00e1 superficie do planeta, este esterilizar\u00edase.\nA ozonosfera \u00e9 unha das principais barreiras que nos protexe dos raios ultravioleta. O ozono deixa pasar s\u00f3 unha pequena parte dos raios ultravioleta.\nCando o os\u00edxeno molecular da alta atmosfera sofre interacci\u00f3ns debido \u00e1 enerx\u00eda ultravioleta procedente do Sol, acaba divid\u00edndose en os\u00edxeno at\u00f3mico; o \u00e1tomo de os\u00edxeno e a mol\u00e9cula do mesmo elemento \u00fanense debido \u00e1 reionizaci\u00f3n, e acaban formando a mol\u00e9cula de ozono cuxa composici\u00f3n \u00e9 O3.\nA ozonosfera saturada de ozono funciona como un filtro onde as mol\u00e9culas absorben a radiaci\u00f3n ultravioleta do Sol e, debido a reacci\u00f3ns fotoqu\u00edmicas, aten\u00faase o seu efecto.\nComo se forma o ozono.\nO ar que nos rodea cont\u00e9n aproximadamente un 20% de os\u00edxeno. A mol\u00e9cula de os\u00edxeno pode ser representada como O2, ou sexa, dous \u00e1tomos de os\u00edxeno quimicamente ligados. De forma simplista, \u00e9 o os\u00edxeno molecular que respiramos e unido aos alimentos que nos d\u00e1 enerx\u00eda. A mol\u00e9cula de ozono \u00e9 unha combinaci\u00f3n molecular m\u00e1is rara dos \u00e1tomos de os\u00edxeno, sendo representada como O3. Para a s\u00faa creaci\u00f3n \u00e9 necesaria unha certa cantidade de \"enerx\u00eda\", como por exemplo un treb\u00f3n.\nSupo\u00f1amos que te\u00f1amos un baleirado de alta tensi\u00f3n nun determinado circu\u00edto el\u00e9ctrico hipot\u00e9tico (ou unha \"descarga atmosf\u00e9rica\", outro exemplo). No momento da pasaxe do arco voltaico polo ar temos unha liberaci\u00f3n de \"enerx\u00eda\". Logo:\n O2 + enerx\u00eda -&gt; O + O \n\u00c9 dicir, unha mol\u00e9cula de os\u00edxeno \"que recibe enerx\u00eda descomponse\" \"en\" dous \u00e1tomos de os\u00edxeno \"libres\".\nOs \u00e1tomos de os\u00edxeno \"libres\" na atmosfera son reactivos quimicamente, logo deber\u00e1n se combinar con mol\u00e9culas pr\u00f3ximas para se estabilizar.\nImaxinemos que te\u00f1amos adxacentes aos \u00e1tomos libres de osixeno mol\u00e9culas de osixeno e outras calquera. Chamemos as segundas \"M\" (de mol\u00e9cula).\nLogo teremos:\nO + O2 + M -&gt; O3 + M\nTraducindo: Un \u00e1tomo libre de os\u00edxeno cunha mol\u00e9cula de os\u00edxeno e unha mol\u00e9cula calquera \"son transformados en\" Ozono e unha mol\u00e9cula calquera.\nAquela \"mol\u00e9cula calquera\" non \u00e9 consumida pola reacci\u00f3n, por\u00e9n \u00e9 necesaria para que poida se realizar. Na verdade M \u00e9 un \"catalizador\", pode ser no caso da atmosfera da Terra o nitr\u00f3xeno molecular (N2), onde M=N2, por exemplo.\nPolo tanto, esta \u00e9 unha das formas m\u00e1is com\u00fans de se producir ozono. Outras ser\u00edan fornos industriais, motores de autom\u00f3biles, entre outros, que producen o gas. Na baixa atmosfera o ozono \u00e9 reactivo e contrib\u00fae \u00e1 poluci\u00f3n atmosf\u00e9rica industrial, sendo considerado un veleno.\nOs flu\u00eddos de refrixeraci\u00f3n.\nAta a d\u00e9cada de 1920 o flu\u00eddo utilizado para o quecemento e arrefriamento era o amonio ou di\u00f3xido de xofre, gases velenosos e que causan un cheiro desagradable. No caso de ser baleirado poden ocasionar envelenamento naquelas persoas que se encontren pr\u00f3ximos aos equipos de refrixeraci\u00f3n. Iniciouse ent\u00f3n a investigaci\u00f3n para atopar un gas substituto que fose l\u00edquido en condici\u00f3ns ideais, circulase no sistema de refrixeraci\u00f3n e, en caso de ser baleirado, non causase danos nos seres vivos.\nA industria qu\u00edmica.\nAs investigaci\u00f3ns da industria qu\u00edmica concentr\u00e1ronse nun gas que non fose velenoso, inflamable, oxidante, non causase irritaci\u00f3ns nin queimaduras, non atraese insectos. En suma, deber\u00eda ser un gas estable e \"perfecto\".\nNas indagaci\u00f3ns foron testados diversos gases e flu\u00eddos, sendo escollidas un tipo de substancias que se chaman \"Clorofluorcarbono\"s, ou \"CFC\".\nOs CFCs, ou clorofluorcarbonos.\nOs CFCs son compostos dun ou alg\u00fans \u00e1tomos de carbono ligados a \u00e1tomos de cloro ou fl\u00faor.\nUn exemplo de CFC:\n Cl\n Cl-C-Cl\n F\nOs CFCs pasaron a constitu\u00edr os equipamentos de refrixeraci\u00f3n, condicionadores de ar, como propelentes de sprays, solventes industriais, espumas illantes, produtos de utilizaci\u00f3n na microelectr\u00f3nica e na electr\u00f3nica etc.\nO \"freon\" da DuPont.\nO m\u00e1is co\u00f1ecido CFC \u00e9 fabricado pola empresa DuPont, cuxa marca rexistrada \u00e9 \"Freon\". Durante anos os CFCs foron usados e liberados libremente na atmosfera. Non se co\u00f1ec\u00edan os danos que poder\u00edan estar causando na alta atmosfera, pois eran gases considerados extremadamente seguros e estables.\nA expansi\u00f3n atmosf\u00e9rica dos CFCs.\nNo final da d\u00e9cada de 1960 eran liberadas en torno dun mill\u00f3n de toneladas de CFCs por ano.\nAs formas de liberaci\u00f3n do gas son diversas, a m\u00e1is co\u00f1ecida \u00e9 polos aerosois que utilizan o CFC como propelente. Unha vez liberado na atmosfera, o propulsor comeza a se espallar pola atmosfera libre e levado por convecci\u00f3n sobe ata a alta atmosfera sendo espallado por todo o planeta. Os CFCs son gases considerados inertes cuxa reacci\u00f3n depende de condici\u00f3ns moi peculiares.\nO encontro dos CFCs co ozono.\nNa alta atmosfera existen correntes de ar en alta velocidade, as \"Jet streams\", moi poderosas, cuxa direcci\u00f3n \u00e9 horizontal. Estas espallan os gases da rexi\u00f3n en todas as direcci\u00f3ns.\nA capa de ozono at\u00f3pase en torno de 25-26 quil\u00f3metros de altitude aproximadamente. A enerx\u00eda solar en lonxitude de onda ultravioleta forma as mol\u00e9culas de ozono. O proceso d\u00e1se cando se dividen algunhas mol\u00e9culas de os\u00edxeno en \u00e1tomos os\u00edxeno libre, recombin\u00e1ndoas \u00e1s mol\u00e9culas de os\u00edxeno a trav\u00e9s da radiaci\u00f3n ultravioleta.\nAquelas mol\u00e9culas de ozono flotando na alta atmosfera acaban atopando as mol\u00e9culas de CFC. O Clorofluorcarbono \u00e9 unha mol\u00e9cula estable en condici\u00f3ns normais de temperatura e presi\u00f3n atmosf\u00e9rica, por\u00e9n, excitado pola radiaci\u00f3n UV, ac\u00e1base desestabilizando e ceiba o \u00e1tomo de cloro.\nO cloro e o ozono.\nO \u00e1tomo de cloro \u00e9 un catalizador poderoso que destr\u00fae as mol\u00e9culas de ozono, permanecendo intacto durante todo o proceso. Unha vez na alta atmosfera, o cloro leva moitos anos para descender \u00e1 baixa atmosfera. Neste per\u00edodo, cada \u00e1tomo de cloro destruir\u00e1 mill\u00f3ns de mol\u00e9culas de ozono.\nA reacci\u00f3n de destruci\u00f3n do ozono \u00e9 bastante simple, unha vez que esta mol\u00e9cula \u00e9 extremadamente reactiva na presenza de radiaci\u00f3n UV e Cloro:\n O2 + Enerx\u00eda UV -&gt; 2 O\n 2 Cl (do CFC) + 2 O3 -&gt; 2 ClO + 2 O2\n 2 ClO + 2 O (rexenerando o Cl) + 2 O2\nLogo, a resultante da reacci\u00f3n \u00e9:\n 2O3 -&gt; 3O2\nIsto significa que ti\u00f1amos tres mol\u00e9culas de os\u00edxeno xeradas e os \u00e1tomos de cloro rexener\u00e1ronse para destru\u00edr d\u00faas mol\u00e9culas m\u00e1is de ozono cada vez, e as\u00ed sempre, infinitamente, ata caer o cloro .\nO furado na capa de ozono.\nO ozono na ozonosfera act\u00faa de filtro para as radiaci\u00f3ns ultravioletas (UV)\nA capa de ozono sofre variaci\u00f3ns peri\u00f3dicas nos contornos polares. O seu agravamento debido \u00e1 liberaci\u00f3n de compostos qu\u00edmicos na atmosfera fixo que ditas oscilaci\u00f3ns aumentasen, diminu\u00edndo a cantidade de ozono ata chegar a falar do buraco de ozono. Para tentar mellorar a situaci\u00f3n e evitar os seus efectos catastr\u00f3ficos \u00f3 non evitar o paso de determinadas radiaci\u00f3ns por falta da cantidade de ozono abondo, no 1987 asinouse o protocolo de Montreal, que marcou unha inflexi\u00f3n neste fen\u00f3meno, se ben non est\u00e1 corrixido. As\u00ed, o buraco correspondente no 2020 no hemisferio sur \u00e9 un dos meirandes e profundos dos que se ten rexistro.\nA consecuencia inmediata da exposici\u00f3n prolongada \u00e1 radiaci\u00f3n UV \u00e9 a dexeneraci\u00f3n celular que ocasionar\u00eda un cancro de pel nos seres humanos de pel clara. As persoas de pel escura non est\u00e1n libres dese cancro, a diferenza \u00e9 soamente o tempo de exposici\u00f3n. Ata o final da d\u00e9cada de 1990, os casos de cancro de pel rexistrados debido ao furado na capa de ozono tiveron un incremento de 1000% en relaci\u00f3n \u00e1 d\u00e9cada de 1950. Alg\u00fans desinformados e principalmente aqueles defensores das industrias fabricantes de CFCs, din que este aumento foi debido \u00e1 mellor\u00eda da tecnolox\u00eda de recollida de dados, e que os danos son moito m\u00e1is pequenos dos que os expo\u00f1en os cient\u00edficos atmosf\u00e9ricos.\nO furado da capa de ozono ten implicaci\u00f3ns moito maiores que o cancro de pel nos humanos. As mol\u00e9culas org\u00e1nicas expostas \u00e1 radiaci\u00f3n UV te\u00f1en alteraci\u00f3ns significativas e forman ligaz\u00f3ns qu\u00edmicas nocivas aos seres vivos. A radiaci\u00f3n UV atinxe en especial o fitoplancto que habitan a superficie dos oc\u00e9anos e morren pola s\u00faa acci\u00f3n.\nA capa de ozono pasou a estar controlada polos sat\u00e9lites, como o Copernicus Sentinel 5P da ESA.\nEn 1994, a Asemblea Xeral de Naci\u00f3ns Unidas proclamou o 16 de setembro como o \"D\u00eda Internacional da Preservaci\u00f3n da Capa de Ozono\", conmemorando a sinatura nesa data, de 1987, do Protocolo de Montreal sobre control e reduci\u00f3n de substancias que danan a capa de ozono .\nO fitoplanctos e a cadea alimenticia.\nAs medici\u00f3ns das poboaci\u00f3ns deses organismos microsc\u00f3picos baixo o radio de acci\u00f3n do furado da capa de ozono demostraron unha reduci\u00f3n do 25% desde o comezo do s\u00e9culo XXI ata o ano de 2003, nas augas mari\u00f1as ant\u00e1rticas. A morte destes microorganismos causa unha reduci\u00f3n da capacidade dos oc\u00e9anos en extraer o di\u00f3xido de carbono da atmosfera, contribu\u00edndo as\u00ed ao quentamento global. Coa morte do fitoplancto, o zooplancto non sobrevive. Sen zooplancto, o krill deixa de existir, diminu\u00edndo a poboaci\u00f3n dos peixes dos oc\u00e9anos, e as\u00ed sucesivamente. Logo, a ozonosfera \u00e9 primordial para que haxa vida no planeta Terra."}
{"id": "17337", "revid": "289", "url": "https://gl.wikipedia.org/wiki?curid=17337", "title": "Capa de ozono", "text": ""}
{"id": "17338", "revid": "1576", "url": "https://gl.wikipedia.org/wiki?curid=17338", "title": "Cinto de Van Allen", "text": "O Cinto de Van Allen son dous cintos de radiaci\u00f3n onde ocorren varios fen\u00f3menos atmosf\u00e9ricos debidos a concentraci\u00f3ns de part\u00edculas no campo xeomagn\u00e9tico da Terra, descubertas en 1958 por James Van Allen. As radiaci\u00f3ns de Van Allen non ocorren, salvo raras excepci\u00f3ns, nos polos e si na rexi\u00f3n ecuatorial, e forman dous cintos en forma de aneis, con centro no ecuador.\nO m\u00e1is interno est\u00e9ndese entre as altitudes de mil e cinco mil quil\u00f3metros, a s\u00faa intensidade m\u00e1xima ocorre de media aos tres mil quil\u00f3metros e consiste en prot\u00f3ns altamente enerx\u00e9ticos e de igual intensidade en todas as direcci\u00f3ns, e electr\u00f3ns igualmente enerx\u00e9ticos pero co m\u00e1ximo de intensidade nunha direcci\u00f3n determinada, que se orixinan polo decaemento de neutr\u00f3ns producidos cando raios c\u00f3smicos vidos do espazo exterior chocan cos \u00e1tomos e mol\u00e9culas da atmosfera terrestre, parte dos neutr\u00f3ns \u00e9 expulsada da atmosfera e desint\u00e9granse en prot\u00f3ns e electr\u00f3ns ao atravesar esta rexi\u00f3n do Cinto. Esas part\u00edculas m\u00f3vense en traxectorias espirais ao longo de li\u00f1as de forza do campo magn\u00e9tico terrestre.\nO segundo Cinto fica situado entre 15.000 e 25.000\u00a0km, cont\u00e9n tam\u00e9n part\u00edculas electricamente cargadas de orixe tanto atmosf\u00e9rica como solar, e son principalmente i\u00f3ns de helio tra\u00eddos polo vento solar. As part\u00edculas m\u00e1is enerx\u00e9ticas deste son electr\u00f3ns cuxa enerx\u00eda atinxe varios centos de millares de electr\u00f3ns-volt. Os prot\u00f3ns son moito menos enerx\u00e9ticos que os do primeiro Cinto, non obstante o seu fluxo \u00e9 m\u00e1is intenso.\nNon existe entre os dous cintos unha delimitaci\u00f3n e f\u00fandense en altitudes variables. Durante os per\u00edodos de intensa actividade solar, gran parte das part\u00edculas electricamente cargadas vidas do Sol conseguen romper a barreira formada polos cintos de radiaci\u00f3n de Van Allen, que ao alcanzar a alta atmosfera producen os fen\u00f3menos de auroras polares e as tempestades magn\u00e9ticas."}
