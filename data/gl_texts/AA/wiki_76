{"id": "50435", "revid": "98629", "url": "https://gl.wikipedia.org/wiki?curid=50435", "title": "Bicicleta", "text": "Unha bicicleta () (do franc\u00e9s \"bicyclette\", e este do lat\u00edn \"bis\", \"d\u00faas veces\", e do grego \u03ba\u03cd\u03ba\u03bb\u03bf\u03c2, \"k\u00faklos\", \"c\u00edrculo\") \u00e9 un veh\u00edculo sen motor de d\u00faas rodas dispostas en li\u00f1a e fixadas a un cadro. Serve para o transporte de persoas e mercanc\u00edas. M\u00f3vese grazas \u00e1 forza que o ciclista exerce sobre os pedais, que \u00e9 transmitida \u00e1s rodas.\nO nome do veh\u00edculo moderno data de 1869. Varios antecedentes desta m\u00e1quina foron co\u00f1ecidos como \"veloc\u00edpedes\", nome que data do s\u00e9culo XVIII.\nEn moitos pa\u00edses a bicicleta \u00e9 un dos principais medios de locomoci\u00f3n e de transporte de mercador\u00edas para distancias curtas e medias. \u00c9 un medio de transporte san, ecol\u00f3xico, sostible e moi econ\u00f3mico, tanto para trasladarse por cidade coma por zonas rurais. O seu uso est\u00e1 especialmente difundido nos pa\u00edses da Europa central e n\u00f3rdica e nos pa\u00edses pouco desenvolvidos. Tam\u00e9n existen diversas modalidades deportivas que se practican con este veh\u00edculo.\nIntroducida no s\u00e9culo XIX en Europa, tivo un impacto considerable na historia, tanto na cultura como na industria. No ano 1996 fabric\u00e1ronse 101 mill\u00f3ns de bicicletas e s\u00f3 entre 1990 e 1996 m\u00e1is de 700 mill\u00f3ns. No mundo hai m\u00e1is de 1.000 mill\u00f3ns de bicicletas, m\u00e1is do dobre que autom\u00f3biles, e a s\u00faa fabricaci\u00f3n triplicou a destes todos os anos dende 1987.\nHistoria.\nA Asemblea Xeral das Naci\u00f3ns Unidas declarou o 3 de xu\u00f1o como o \"D\u00eda Mundial da Bicicleta\" co obxectivo de promover o uso da bicicleta como medio para fomentar o desenvolvemento sostible e reivindicar unhas infraestruturas seguras para andar en bicicleta (entre outras actividades f\u00edsicas), un cami\u00f1o para alcanzar unha maior equidade en materia de sa\u00fade .\nAntecedentes.\nAs primeiras noticias que se te\u00f1en sobre aparatos semellantes a unha bicicleta datan do ano 1490 aproximadamente, na obra \"Codex Atlanticus\" de Leonardo da Vinci. Neles pode verse un esbozo dunha bicicleta con transmisi\u00f3n de cadea impulsada por uns pedais, o mesmo m\u00e9todo empregado pola maior\u00eda das actuais.\nA bicicleta actual prov\u00e9n da evoluci\u00f3n dunha serie de modelos de \"m\u00e1quina de cami\u00f1ar\" que apareceron en Europa a partir do s\u00e9culo XVIII. O primeiro deles foi o \"velocif\u00e9re\", inventado polo conde de Sivrac en 1790, que se puxo de moda entre os mozos da alta sociedade. Ti\u00f1a d\u00faas rodas fixas suxeitas a unha pesada ponte de madeira. O condutor d\u00e1base impulso cos p\u00e9s sobre o chan e para variar a direcci\u00f3n ti\u00f1a que deterse e desviar a roda dianteira. En 1816 Karl von Drais introduciu a roda dianteira orientable, dando nacemento \u00e1 \"draisienne\", que en 1819 o ingl\u00e9s Krnught constru\u00edu en ferro. En 1861 Pierre Michaux, mec\u00e1nico parisiense, instalou no eixo dianteiro da \"draisienne\" d\u00faas manivelas que se puidesen accionar cos p\u00e9s, a modo de pedais. Cunha roda dianteira de 1 metro de di\u00e1metro obt\u00ed\u00f1ase un desenvolvemento de tres metros, co que efectuando 30 voltas de pedal por minuto se chegaba a unha velocidade de 5\u00a0km/h. A falta de suspensi\u00f3n mitigouse aumentando o tama\u00f1o da roda dianteira, o cal permitiu alcanzar maiores velocidades.\nPrimeiros modelos.\nDentro desta li\u00f1a evolutiva, o veloc\u00edpede \u00e9 un punto de transici\u00f3n. Os enxe\u00f1eiros ingleses James Starley e William Hillman patentaron en 1870 o primeiro modelo met\u00e1lico, que foi ga\u00f1ando popularidade e estivo de moda ata a d\u00e9cada de 1890. O veloc\u00edpede ti\u00f1a d\u00faas rodas de tama\u00f1o desigual unidas por un arco sobre o cal se asentaba a sela, e as bielas exerc\u00edan a s\u00faa forza directamente sobre o eixo da roda dianteira, a de maior tama\u00f1o. Os primeiros usuarios de veloc\u00edpedes eran mozos de clase acomodada que cos seus veh\u00edculos comezaron a facer un uso diferente do espazo p\u00fablico que esix\u00eda unha certa coraxe e habilidade. Non era un veh\u00edculo apto para percorridos longos e as mulleres e as persoas de idade avanzada consider\u00e1bano perigoso e inseguro.\nA demanda de veloc\u00edpedes m\u00e1is r\u00e1pidos orixinou a aparici\u00f3n do \"Rudge Ordinary\", cunha roda dianteira de 1,40 m de di\u00e1metro. O interese de adecuar o veloc\u00edpede a outros tipos de usuarios levou a facer experimentos como inverter as rodas, como no \"Pony Star\", ou reducir a roda dianteira e atrasar a sela, como na \"bicyclette\" do brit\u00e1nico H.J. Lawson. A adaptaci\u00f3n da transmisi\u00f3n a base de cadea, catarina e pi\u00f1\u00f3n, obra de Lawson e do franc\u00e9s Guilmet en 1879 e mellorada por H. Renold en 1880, permitiu aumentar a velocidade. Estas innovaci\u00f3ns e outras posteriores posibilitaron que a bicicleta pasase a ser un medio de transporte cun uso al\u00e9n do estritamente deportivo.\nBicicleta moderna.\nOs elementos constitutivos da actual bicicleta foron inventados nas \u00faltimas d\u00e9cadas do s\u00e9culo XIX: d\u00ednamo, pneum\u00e1ticos, tensor de cambio, roda libre etc. O biciclo Rutge non superaba os 10 quilos de peso e o aspecto da bicicleta de J.L. Starley, a quen Lawson vendeu a s\u00faa patente, non difer\u00eda moito do dunha actual: rodas con rodamentos, raios cruzados, transmisi\u00f3n por cadea, sela de coiro e suspensi\u00f3n.\nEn 1867 Adler recubriu a lamia da roda cunha banda de caucho e aplicou rodamentos aos eixos; en 1869 substitu\u00edronse os raios de madeira por outros de arame; en 1885 o su\u00edzo Renold inventou a cadea e aplicouna como modo de transmisi\u00f3n \u00e1 roda traseira; John Boyd Dunlop inventou o sistema de c\u00e1mara e cuberta de caucho en 1888, sendo un adolescente; no ano 1890 com\u00e9zanse a constru\u00edr os cadros con tubo met\u00e1lico, deixando de lado a madeira e o metal macizo; en 1896 introduc\u00edronse os rodamentos de b\u00f3las, que permitiron liberar a roda motriz do eixo base dos pedais, xa que ata ent\u00f3n ambos conxuntos xiraban ao mesmo tempo, obrigando ao ciclista a manter as s\u00faas pernas en constante movemento; no mesmo ano os irm\u00e1ns Wright incorporan os eixos selados, que permitiron manter unha lubricaci\u00f3n constante dos rodamentos. Os progresos posteriores, despois do invento do cambio de marchas, foron m\u00ednimos ata a d\u00e9cada de 1970\nNas d\u00e9cadas de 1960 e 1970 a contaminaci\u00f3n atmosf\u00e9rica polos gases dos autom\u00f3biles e a crise mundial do petr\u00f3leo incrementou o interese pola bicicleta. A popularidade da bicicleta aumentou e en moitas cidades establec\u00e9ronse carr\u00eds para bicicleta e rutas exclusivas para ciclistas. A importancia dada \u00e1 forma f\u00edsica nas d\u00e9cadas de 1970 e 1980 contribu\u00edron \u00e1 s\u00faa popularidade. Xeneralizouse a bicicleta de estrada lixeira de dez velocidades con freos de man e pneum\u00e1ticos estreitos de alta presi\u00f3n. Na d\u00e9cada de 1980 apareceron as bicicletas todo terreo, con pneum\u00e1ticos de banda de rodadura profunda e un cadro m\u00e1is forte. Xa na d\u00e9cada de 1990 fixeron aparici\u00f3n as el\u00e9ctricas, que aumentaron a s\u00faa produci\u00f3n un 78% s\u00f3 en 1997.\nUnha bicicleta que recibe un bo mantemento pode percorrer 300.000\u00a0km. Un ciclista gasta cinco veces menos enerx\u00eda (0,15 cal/gr.km) que unha persoa que cami\u00f1a (0,75 cal/gr.km). Desprazarse en bicicleta pola cidade require 25 veces menos enerx\u00eda que facelo en transporte p\u00fablico e 53 veces menos que en autom\u00f3bil. Mentres que o autom\u00f3bil pode desprazar entre 120 e 220 persoas por metro de anchura de r\u00faa e por hora, a unha velocidade de entre 15 e 25\u00a0km/h, a bicicleta pode desprazar 1.500 persoas na mesma dimensi\u00f3n de r\u00faa entre 10 e 14\u00a0km/h. Ademais, no espazo que ocupa un coche aparcado poden deixarse 18 bicicletas.\nAspectos morfol\u00f3xicos e mec\u00e1nicos.\nTipos de bicicleta.\nA principal clasificaci\u00f3n das bicicletas toma en conta a funci\u00f3n para a que est\u00e1n dese\u00f1adas. As\u00ed os principais tipos de bicicletas son:\nPartes compo\u00f1entes.\nA grandes trazos, as partes da bicicleta en xeral son:\nMedio de transporte.\nPopularizaci\u00f3n.\nA configuraci\u00f3n gradual da actual bicicleta, que culmina contra o fin do s\u00e9culo XIX, obedece ao desexo de contar cun veh\u00edculo autopropulsado que permita ao seu usuario desprazarse con autonom\u00eda e a unha velocidade superior \u00e1 de calquera outro. Esta demanda xerou unha importante industria que proporcionaba uns beneficios tanto m\u00e1is substanciosos canto m\u00e1is perfeccionados eran os modelos de bicicletas que aparec\u00edan no mercado. Se ben nos primeiros tempos os veloc\u00edpedes eran cousa de mozos de clase acomodada polo seu elevado custe, o interese por chegar a un mercado cada vez m\u00e1is amplo, unido \u00e1s melloras t\u00e9cnicas e de seguridade, determinaron a popularizaci\u00f3n da bicicleta a partir da s\u00faa incorporaci\u00f3n a usos m\u00e1is produtivos que l\u00fadicos. A difusi\u00f3n do uso da bicicleta atopou en Espa\u00f1a d\u00faas dificultades que lle fixeron imposible situarse ao mesmo nivel que outros pa\u00edses europeos: por unha banda a pr\u00e1ctica inexistencia de fabricantes nacionais de bicicletas e accesorios, o que se traduciu en prezos relativamente elevados, e por outra o mal estado xeral das v\u00edas.\nNoutros pa\u00edses europeos a posta en pr\u00e1ctica de pol\u00edticas de promoci\u00f3n activa do uso da bicicleta levou a que unha elevada porcentaxe dos desprazamentos urbanos, tanto de persoas como de mercanc\u00edas, sexan feitos neste medio. En xeral en Espa\u00f1a ata agora a bicicleta tivo un rol marxinal na xesti\u00f3n da mobilidade urbana. O seu uso as\u00f3ciase principalmente a actividades l\u00fadicas e deportivas. Na meirande parte das cidades espa\u00f1olas non hai datos fiables sobre o uso da bicicleta nin sobre infraestruturas e programas de actuaci\u00f3n. As infraestruturas ciclistas viarias na maior\u00eda dos casos constit\u00faen unha rede m\u00e1is simb\u00f3lica que pr\u00e1ctica que non conta cunha planificaci\u00f3n previa integrada dentro dun plan director que estableza os percorridos prioritarios para os seus potenciais usuarios. No relativo \u00e1s ordenanzas municipais, en case ningunha cidade est\u00e1 regulada especificamente a circulaci\u00f3n en bicicleta. A implantaci\u00f3n de sistemas de bicicleta p\u00fablica \u00e9 unha das pol\u00edticas m\u00e1is xeneralizadas, con independencia do tama\u00f1o e da existencia de actuaci\u00f3ns previas que favorezan o uso seguro da bicicleta.\nA pesar disto est\u00edmase que arredor de 2.500.000 espa\u00f1ois usan a bicicleta a diario, sexa como medio de transporte ou para a pr\u00e1ctica dalg\u00fan deporte. Segundo o bar\u00f3metro anual da bicicleta, publicado en xaneiro do 2010 pola Fundaci\u00f3n ECA Bureau Veritas e a Fundaci\u00f3n Movilidad, entre os ciclousuarios habituais de Espa\u00f1a predominan os homes novos, traballadores ou estudantes, con maior preeminencia de estranxeiros e nivel de estudos m\u00e1is elevado. As persoas que non saben andar en bicicleta son, sobre todo, mulleres, te\u00f1en m\u00e1is de 55 anos e o seu nivel de estudos \u00e9 pobre. Nos municipios de entre 10.000 e 100.000 habitantes \u00e9 onde se atopan m\u00e1is ciclousuarios habituais.\nConveniencia.\nA bicicleta ten unha serie de caracter\u00edsticas que a converten no veh\u00edculo id\u00f3neo para certos tipos de desprazamentos e no m\u00e1is sustentable dende un punto de vista ecol\u00f3xico:\nPara confirmar esta idoneidade da bicicleta como medio de locomoci\u00f3n, en diferentes cidades do planeta v\u00e9\u00f1ense celebrando o que se deu en chamar \"carreiras de medios\", que son marchas comparativas en diferentes medios de transporte seguindo un itinerario preestablecido. A \u00faltima celebrada en Galicia tivo lugar en xu\u00f1o do 2010 en Ourense, organizada pola asociaci\u00f3n Verdegaia, e comparaba os resultados dun percorrido en bicicleta, a p\u00e9, en autom\u00f3bil e en autob\u00fas. O resultado evidenciou que a bicicleta \u00e9 o medio m\u00e1is veloz en medio urbano, e o segundo m\u00e1is ecol\u00f3xico e m\u00e1is barato s\u00f3 por detr\u00e1s dos desprazamentos a p\u00e9. En Santiago de Compostela e en Vigo non existen estat\u00edsticas sobre o uso da bicicleta, ordenanzas espec\u00edficas que o regulen nin plans directores nin foros sectoriais de participaci\u00f3n. Non hai tampouco medidas de fomento da intermodalidade, de calmado do tr\u00e1fico nin de promoci\u00f3n do uso da bicicleta. Non hai carr\u00eds bici e os aparcadoiros para bicicletas son escasos e mal dese\u00f1ados.\nSistemas p\u00fablicos de pr\u00e9stamo.\nNos \u00faltimos anos ve\u00f1en proliferando os sistemas p\u00fablicos de pr\u00e9stamo de bicicletas, nos que o ciclousuario ten dereito ao uso dunha bicicleta mediante un sistema electr\u00f3nico de control que o identifica como usuario rexistrado. A principios do 2010 hab\u00eda en Espa\u00f1a un total de 100 municipios con servizo p\u00fablico de pr\u00e9stamo, cun total de 16.549 bicicletas p\u00fablicas e 1.115 estaci\u00f3ns. S\u00f3 o 28% dos sistemas son manuais, o 72% restante son autom\u00e1ticos. Isto d\u00e1 como media unha estaci\u00f3n e 16 bicicletas por cada 10.000 habitantes.\nEn Galicia hai servizos de pr\u00e9stamo p\u00fablico na Coru\u00f1a, Ferrol, Culleredo, Lugo, Ourense, O Barco de Valdeorras, A R\u00faa, Pontevedra, Cuntis, Redondela e Vilagarc\u00eda. Sistemas an\u00e1logos a estes foron postos en marcha polas universidades de Santiago e A Coru\u00f1a nos seus campus respectivos.\nEn Espa\u00f1a un dos primeiros e m\u00e1is renomeados servizos p\u00fablicos de pr\u00e9stamo \u00e9 o de Barcelona, que opera baixo a marca \"Bicing\", que ten preto de 6.000 bicicletas distribu\u00eddas por 359 estaci\u00f3ns en toda a cidade. Por\u00e9n na s\u00faa curta andaina ten recibido moitas cr\u00edticas polas deficiencias no mantemento das bicicletas, o reducido horario de servizo e as condici\u00f3ns laborais dos seus traballadores.\nUso pol\u00edtico da bicicleta.\nFronte \u00e1 imposici\u00f3n dun tipo de uso dos espazos p\u00fablicos derivado da consolidaci\u00f3n dos modos de relaci\u00f3n capitalistas, nas \u00faltimas d\u00e9cadas xurdiron unha serie de movementos sociais que buscan proporcionarlles aos cidad\u00e1ns un h\u00e1bitat m\u00e1is acorde coas s\u00faas necesidades e un contorno social no que imperen novas relaci\u00f3ns de clase. O fomento da bicicleta pres\u00e9ntase como unha ferramenta eficaz para mudar o car\u00e1cter dos espazos p\u00fablicos ao se tratar dun veh\u00edculo sustentable, ecol\u00f3xico, aut\u00f3nomo e que proporciona ao seu usuario unha grande independencia.\nUso deportivo da bicicleta.\nO desenvolvemento das distintas modalidades e probas ciclistas \u00e9 contempor\u00e1neo \u00e1 evoluci\u00f3n do aparato. As s\u00faas f\u00f3rmulas actuais configur\u00e1ronse nas primeiras d\u00e9cadas do s\u00e9culo XX. Div\u00eddense principalmente entre probas en pista e probas en estrada. Unhas e outras te\u00f1en en com\u00fan o sistema de medida, baseado na medici\u00f3n do tempo empregado en cada proba. Tam\u00e9n hai deportes de competici\u00f3n entre equipos, como o radball ou o bici polo, nos que a vitoria v\u00e9n dada pola suma de tantos e que se xoga sobre a bicicleta.\nInicios.\nA primeira competici\u00f3n da que se ten noticia celebrouse no parque de Saint-Cloud, en Par\u00eds, en 1868, e foi ganada polo ingl\u00e9s James Moore, que levaba rodas met\u00e1licas. A primeira proba en estrada foi un percorrido de 33\u00a0km entre Florencia e Pistoia, ga\u00f1ada polo estadounidense Rynner van Neste en 1870. Segu\u00edronlle a volta ao lago L\u00e9man, en Su\u00edza, en 1879, e a Par\u00eds-Roubaix, organizada por primeira vez en 1896. O primeiro campionato do mundo en pista cuberta tivo lugar en Aylestone Roads (Leicester, Gran Breta\u00f1a) en 1883. Resultou vencedor o franc\u00e9s Fr\u00e9deric de Civry. Dez anos m\u00e1is tarde o franc\u00e9s Henri Desgranges rexistraba o primeiro r\u00e9cord mundial da hora, con 35,325\u00a0km percorridos sobre o circu\u00edto do vel\u00f3dromo Buffalo, en Par\u00eds.\nIniciado o s\u00e9culo XX naceron as grandes carreiras en ruta por etapas. O pioneiro foi o Tour de Francia, en 1903, m\u00e1is adiante o Giro de Italia, en 1909, e xa en 1935 a Vuelta Ciclista a Espa\u00f1a, que tivera o seu antecedente na Volta a Catalunya, celebrada desde 1911. A principal proba en ruta por etapas de Suram\u00e9rica, a Vuelta Ciclista a Colombia, non comezar\u00eda a celebrarse ata 1951.\nModalidades.\nAs carreiras por etapas contan con probas contra o reloxo individuais ou por equipos, que nas subidas a portos se denominan crono-escalada. No descenso destes portos p\u00f3dense alcanzar velocidades superiores aos 100\u00a0km/h.\nAs pistas dos vel\u00f3dromos son ovaladas, de dimensi\u00f3ns e superficies variables, e est\u00e1n peraltadas en todo o seu percorrido, sobre todo nas curvas. Sobre o chan hai unha serie de li\u00f1as que sinalan o l\u00edmite da zona de rodaxe, a pista para os velocistas e a li\u00f1a para os especialistas de persecuci\u00f3n tras moto e medio fondo.\nAo aire libre cel\u00e9branse probas de ciclocross. Esta modalidade naceu en Francia a finais do s\u00e9culo XIX, derivado dos exercicios militares. Nel os participantes seguen un percorrido a trav\u00e9s de pistas de terra con obst\u00e1culos. Similares son as de mountain bike ou ciclismo de monta\u00f1a."}
{"id": "50436", "revid": "98629", "url": "https://gl.wikipedia.org/wiki?curid=50436", "title": "Fondo Monetario Internacional", "text": "O Fondo Monetario Internacional (en , que acostuma abreviarse como FMI en galego e como IMF en ingl\u00e9s) \u00e9, xunto co Banco Mundial, unha das organizaci\u00f3ns internacionais denominadas de Bretton Woods, as\u00ed ditas pola sede da Conferencia que sancionou a s\u00faa creaci\u00f3n. O Acordo Constitutivo adquiriu eficacia en 1945 e ambas organizaci\u00f3ns naceron en maio de 1946. Actualmente os Estados membros son 184. O FMI config\u00farase como unha instituci\u00f3n especializada das Naci\u00f3ns Unidas. A s\u00faa sede radica en Washington (Estados Unidos de Am\u00e9rica). En 2010, durante a \"14\u00aa revisi\u00f3n xeral de cotas\" os fondos financeiros dispo\u00f1ibles do FMI situ\u00e1banse en 755\u00a0700 mill\u00f3ns de U.S. d\u00f3lares.\nA condici\u00f3ns esixidas polo FMI para a concesi\u00f3n de empr\u00e9stimos suscitaron unha serie de cr\u00edticas nos \u00faltimos anos. O Fondo Monetario Internacional \u00e9, de feito, un dos piares da globalizaci\u00f3n econ\u00f3mica e dos promotores do denominado Consenso de Washington. As principais cr\u00edticas c\u00e9ntranse no papel dominante que te\u00f1en os pa\u00edses desenvolvidos dentro do organismo, o que causa que o FMI oriente as s\u00faas pol\u00edticas globais \u00f3 fomento do capitalismo neoliberal, por mor de impor \u00f3s pa\u00edses en v\u00edas de desenvolvemento -e m\u00e1is recentemente a alg\u00fans pa\u00edses europeos- os seus programas econ\u00f3micos. Os seus pr\u00e9stamos son realizados a cambio do cumprimento destes programas baseados no Consenso de Washington -reduci\u00f3n do d\u00e9ficit e do gasto p\u00fablico-, as pol\u00edticas monetaristas e o neoliberalismo, o que segundo os seus cr\u00edticos provocou un aumento da fenda entre ricos e pobres e un empeoramento dos servizos p\u00fablicos, como a sanidade. Tam\u00e9n est\u00e1 acusada de apoiar e financiar \u00e1s ditaduras militares en Latinoam\u00e9rica e \u00c1frica, e tam\u00e9n se criticaron puntualmente as s\u00faas pol\u00edticas sobre medio ambiente e alimentaci\u00f3n.\nHistoria.\nO FMI foi creado en xullo de 1944 durante a conferencia de acordos de Bretton Woods a fin de garantir a estabilidade do Sistema Monetario Internacional despois da segunda guerra mundial. Comezou a existir oficialmente o 27 de decembro de 1945, cando os primeiros 29 pa\u00edses ratificaron o convenio correspondente.\nEntre os seus obxectivos estaba impedir que as grandes potencias econ\u00f3micas caesen de novo na situaci\u00f3n dos anos 30, durante un per\u00edodo onde as desvalorizaci\u00f3ns da moeda e as decisi\u00f3ns sobre pol\u00edticas econ\u00f3micas crearan enormes tensi\u00f3ns internacionais.\nA nova orde econ\u00f3mica que propu\u00f1a o representante estadounidense e, segundo se soubo m\u00e1is tarde, comunista e esp\u00eda da Uni\u00f3n Sovi\u00e9tica,Harry Dexter White, base\u00e1base en tres regras:\nPor tanto, o papel do sistema monetario internacional \u00e9 promover a ortodoxia monetaria para que se mante\u00f1a un contexto favorable ao desenvolvemento do comercio mundial, tras conceder pr\u00e9stamos a alg\u00fans pa\u00edses en dificultades no contexto da reconstruci\u00f3n despois da segunda guerra mundial. Segundo os seus estatutos, os seus obxectivos son \u00abfomentar a cooperaci\u00f3n monetaria internacional; facilitar a expansi\u00f3n e o crecemento equilibrado do comercio internacional; fomentar a estabilidade cambiaria; contribu\u00edr a establecer un sistema multilateral de pagos para as transacci\u00f3ns correntes entre os pa\u00edses membros e eliminar as restrici\u00f3ns cambiarias que dificulten a expansi\u00f3n do comercio mundial; dar confianza aos pa\u00edses membros po\u00f1endo \u00e1 s\u00faa disposici\u00f3n temporalmente e coas garant\u00edas adecuadas os recursos do Fondo, d\u00e1ndolles as\u00ed oportunidade de que corrixan os desequilibrios das s\u00faas balanzas de pagos sen recorrer a medidas prexudiciais para a prosperidade nacional ou internacional, para acurtar a duraci\u00f3n e minorar o desequilibrio das s\u00faas balanzas de pagos\u00bb.\nO FMI \u00e9 m\u00e1is ou menos, complementario doutras grandes instituci\u00f3ns econ\u00f3micas da \u00e9poca como o Banco Mundial, o BIRD (Banco Internacional de Reconstruci\u00f3n e Desenvolvemento), creados ao mesmo tempo, e o Acordo Xeral sobre Aranceis GATT asinado pouco tempo despois.\nDurante as negociaci\u00f3ns de Bretton Woods, o representante brit\u00e1nico, o economista John Maynard Keynes, suxeriu a creaci\u00f3n dunha instituci\u00f3n m\u00e1is importante, unha verdadeira Banca Central Mundial que emitise unha moeda internacional, o \"Bancor\". Esta proposici\u00f3n foi rexeitada porque significar\u00eda para os Estados Unidos, unha perda da s\u00faa influencia co d\u00f3lar.\nEstrutura organizativa do FMI.\nOs \u00f3rganos principais do FMI son o Consello de Gobernadores (Board of Governors) de composici\u00f3n plenaria; o Consello Executivo ), composto de 24 Directores Executivos (Executive Directors) e o Director Operativo (Managing Director). O Consello de Gobernadores re\u00fanese, por norma, unha vez ao ano e as s\u00faas funci\u00f3ns son en boa medida delegadas ao Consello Executivo, que \u00e9 permanente.\nDos membros do Consello Executivo 5 son permanentes e pertencen aos 5 Estados que contrib\u00faen coa maior cota ao Fondo (Estados Unidos, Xap\u00f3n, Alema\u00f1a, Francia e o Reino Unido), entanto os outros son elixidos polo Consello dos Gobernadores a partir dun sistema de reagrupamentos de pa\u00edses (non necesariamente sobre base rexional).\nO Director Operativo \u00e9 elixido polo Consello Executivo e pres\u00eddeo.\nO FMI disp\u00f3n dun capital posto a disposici\u00f3n dos seus membros e o voto dentro dos seus \u00f3rganos \u00e9 ponderado, en raz\u00f3n da cota devengada ao Fondo. Isto fai que, para tomar as decisi\u00f3ns m\u00e1is importantes, son precisas maior\u00edas moi altas (os 2/3 ou os 3/4 dos votos); os Estados Unidos de Am\u00e9rica e o grupo dos principais pa\u00edses da Uni\u00f3n Europea pos\u00faen de feito o poder de veto.\nDiferenzas entre o FMI e o Banco Mundial.\nHai certa confusi\u00f3n entre o FMI e o Banco Mundial. O FMI est\u00e1 encargado dos balances comerciais dos Estados membros con auditor\u00eda independente, ademais das funci\u00f3ns sinaladas arriba. O Banco Mundial, fai empr\u00e9stimos a longo prazo, con prop\u00f3sitos xerais; como banco de investimento \u00e9 un intermediario entre os solicitantes (gobernos ou pa\u00edses) e os prestatarios (corporaci\u00f3ns ou individuos). O FMI s\u00f3 realiza empr\u00e9stimos cando os seus pa\u00edses membros necesitan estabilizar as s\u00faas econom\u00edas ou as taxas de cambio con certa rapidez, e estes empr\u00e9stimos han ser pagados nun prazo de 5 anos.\nDirectores administrativos.\nNon \u00e9 unha regra oficial, mais os directores administrativos do FMI acostuman ser europeos, e o presidente do Banco Mundial, norteamericano.\nRexurdimento.\nNo cume do G20 de 2009, o Fondo Monetario Internacional cuadriplicaba a s\u00faa capacidade financeira a mil mill\u00f3ns de d\u00f3lares. Ademais encarg\u00f3uselle supervisar se os pa\u00edses estimulaban suficientemente as s\u00faas econom\u00edas e se estaban a reformar os seus sistemas regulatorios, ademais de alertar sobre os problemas financeiros. Preto de 500.000 mill\u00f3ns de d\u00f3lares ser\u00edan destinados a rescatar as econom\u00edas en problemas&lt;ref name=\"momoelf30/04\"&gt;Juntament amb nous recursos, el FMI assumeix m\u00e9s riscos pol\u00edtics, 30 de abril de 2009, Bob Davis The Wall Street Journal&lt;/ref&gt; e o organismo disp\u00f3n dunha li\u00f1a de cr\u00e9dito que non esixe \u00f3s debedores levar a cabo reformas econ\u00f3micas impopulares, como a reduci\u00f3n do gasto fiscal, a\u00ednda que s\u00f3 alg\u00fans pa\u00edses poden optar a este tipo de cr\u00e9dito. Para os outros pa\u00edses, o fondo obrigar\u00e1 a que se reduzan os gastos fiscais ou se eleven as taxas de interese a\u00ednda que tratar\u00e1 de protexer os programas para os m\u00e1is pobres.\nEn marzo de 2008 as acci\u00f3ns con dereito a voto dos pa\u00edses en desenvolvemento \u00f3 Fondo Monetario Internacional crecer\u00edan en 5,4 puntos porcentuais. Para Brasil, isto significa un 1,7%. A participaci\u00f3n da China \u00e9 de 3,8%. Estes aumentos marxinais a\u00ednda non se fixeron efectivos. Durante a reuni\u00f3n do Fondo Monetario Internacional en abril, os pa\u00edses encarg\u00e1ronlle a misi\u00f3n de combater a recesi\u00f3n global e impedir que se producisen novas recesi\u00f3ns. Por iso \u00faltimo, levouse a cabo unha proba do sistema de advertencia temper\u00e1, dando advertencias e ditando pol\u00edticas \u00f3s pa\u00edses de maneira privada.\nCr\u00edticas \u00e1 acci\u00f3n do FMI.\nCon todo, as s\u00faas pol\u00edticas (especialmente, as condici\u00f3ns que imp\u00f3n \u00f3s pa\u00edses en v\u00edas de desenvolvemento para o pago da s\u00faa d\u00e9beda ou en outorgar novos pr\u00e9stamos) foron severamente cuestionadas como causantes de regresi\u00f3ns na distribuci\u00f3n das rendas e prexu\u00edzos \u00e1s pol\u00edticas sociais. Algunhas das cr\u00edticas m\u00e1is intensas partiron de Joseph Stiglitz, economista xefe do Banco Mundial de 1997 a 2000 e Premio Nobel de Econom\u00eda 2001.\nAlgunhas das pol\u00edticas criticadas son: \nEstes puntos foron centrais nas negociaci\u00f3ns do FMI en Latinoam\u00e9rica como condicionantes \u00f3 acceso dos pa\u00edses da rexi\u00f3n \u00f3 cr\u00e9dito, nos anos oitenta. Argum\u00e9ntase que provocaron unha desaceleraci\u00f3n da industrializaci\u00f3n, ou desindustrializaci\u00f3n na maior\u00eda dos casos. As recesi\u00f3ns en varios pa\u00edses latinoamericanos a finais dos anos noventa e crises financeiras como a da Arxentina a finais de 2001, son presentadas como exemplos do fracaso das \"receitas\" do Fondo Monetario Internacional, por canto eses pa\u00edses determinaron a s\u00faa pol\u00edtica econ\u00f3mica sobre a base de recomendaci\u00f3ns do organismo.\nAn\u00e1lise insuficiente e falta de m\u00e9todos de supervisi\u00f3n.\nUn equipo de funcionarios do FMI re\u00fanese, xeralmente t\u00f3dolos anos, con autoridades do goberno e do banco central (sindicatos, asociaci\u00f3ns de empresarios, catedr\u00e1ticos, \u00f3rganos lexislativos e operadores financeiros) de cada un dos pa\u00edses membros a fin de examinar a evoluci\u00f3n e a pol\u00edtica econ\u00f3mica do pa\u00eds. Para realizar a supervisi\u00f3n dos pa\u00edses, un equipo do FMI visita o pa\u00eds, obte\u00f1en informaci\u00f3n econ\u00f3mica e financeira e analiza coas autoridades nacionais o acontecido recentemente no plano econ\u00f3mico e as pol\u00edticas monetaria e fiscal, as\u00ed como as medidas estruturais. Normalmente, os funcionarios preparan unha declaraci\u00f3n final que resume o discutido co pa\u00eds membro deix\u00e1ndoo en mans das autoridades quen te\u00f1en a opci\u00f3n de publicalo. No plano global, o Directorio Executivo parte en gran medida dos informes elaborados polos funcionarios t\u00e9cnicos sobre as perspectivas da econom\u00eda mundial e os mercados financeiros. Con todo, un informe independente elaborado por un equipo da \"Oficina de Avaliaci\u00f3n Independente do FMI\" '(OIE) para o per\u00edodo (2004-2007), que precedeu \u00e1 crise econ\u00f3mica de 2008 sinalou a incapacidade do FMI de prever a crise durante estes anos. O informe sinala que durante este per\u00edodo \"a mensaxe repetida constantemente era o dun optimismo permanente\" e o FMI compart\u00eda a idea estendida de que \"unha crise grave dos principais pa\u00edses industrializados era pouco probable\". Ata os primeiros momentos da crise e mesmo en abril de 2007, \"a mensaxe do FMI ... presentaba unha contorna econ\u00f3mica internacional favorable\". O FMI prestara pouca atenci\u00f3n \u00e1 deterioraci\u00f3n dos balances dos sectores financeiros, os posibles v\u00ednculos entre a pol\u00edtica monetaria e os desequilibrios mundiais e a expansi\u00f3n do cr\u00e9dito. O FMI non vira os principais compo\u00f1entes subxacentes da crise en xestaci\u00f3n. O presidente ruso Vlad\u00edmir Putin tam\u00e9n destacou este problema, pedindo unha reforma do FMI para que sexa m\u00e1is r\u00e1pido na toma de decisi\u00f3ns efectivas nunha contorna financeira moi cambiante rapidamente.\nNos Estados Unidos, o FMI non analizou a degradaci\u00f3n das regras para a concesi\u00f3n de hipotecas, nin o risco desta situaci\u00f3n para as instituci\u00f3ns financeiras e \"mant\u00edvose optimista sobre a propensi\u00f3n \u00e1 titulizaci\u00f3n para dilu\u00edr os riscos\". En febreiro de 2006, o \"Programa de Avaliaci\u00f3n do Sector Financeiro\" (PESF) que trataba sobre o Reino Unido afirmaba que \"as carteiras de pr\u00e9stamos hipotecarios dos bancos non parecen representar unha fonte importante de vulnerabilidade directa\". En canto a Islandia, onde o crecemento do sector bancario aumentou do 100\u00a0% ao 1\u00a0000\u00a0% do PIB en 2003, a supervisi\u00f3n do FMI \"fallou notoriamente ao non sinalar os perigos dun sistema bancario sobredimensionado\". En 2007, os informes do FMI afirmaban que \"as perspectivas a medio prazo de Islandia seguen sendo envexables\". O FMI saudaba as \"innovaci\u00f3ns financeiras\" e recomendaba a outros pa\u00edses avanzados o uso dos mesmos m\u00e9todos que os Estados Unidos e o Reino Unido. Neste contexto, o FMI criticaba en 2006 a Alema\u00f1a e ao Canad\u00e1. Para este \u00faltimo pa\u00eds, declaraba que \"as t\u00edmidas estratexias\" do sistema bancario do Canad\u00e1 ofrec\u00edan rendementos dos activos moito m\u00e1is baixos que nos Estados Unidos\". Os consellos do FMI a estes pa\u00edses centr\u00e1banse especificamente en contra das \"barreiras estruturais, algunhas das cales axudaron a protexer a estes pa\u00edses dos factores que desencadearon a crise\".\nSe o informe de primavera do 2008 \"sobre a estabilidade financeira no mundo\" (GFSR), informaba de que as principais instituci\u00f3ns financeiras poder\u00edan ter problemas de solvencia no ver\u00e1n de 2008, o FMI \"afirmaba con \u00e9nfase que a crise estaba baixo control\". En maio de 2008, en Bruxelas, Dominique Strauss-Kahn dixo sobre o sector financeiro que \"as peores noticias deix\u00e1molas atr\u00e1s\".\nO informe da OIE explica a incapacidade do FMI para identificar os riscos e dar avisos mediante varios factores:\nCr\u00edtica sobre as condici\u00f3ns chamadas de axuste estrutural.\nOs cr\u00edticos do FMI pensan que as condici\u00f3ns negociadas co FMI, unha entidade internacional, en forma de plans de axuste estrutural limitan a soberan\u00eda das econom\u00edas das naci\u00f3ns axudadas ao dirixir certos aspectos da pol\u00edtica do Estado en cuesti\u00f3n.\nCritican tam\u00e9n o impacto destes plans sobre a econom\u00eda. Desde o seu punto de vista, a reduci\u00f3n de salarios dimin\u00fae o poder adquisitivo nominal, e a privatizaci\u00f3n das empresas p\u00fablicas reduce a capacidade de intervenci\u00f3n do Estado. Ademais, o aumento das importaci\u00f3ns adoita p\u00f3r en dificultades as econom\u00edas locais dos sistemas de produci\u00f3n tradicionais.\nA supresi\u00f3n de programas de sa\u00fade p\u00fablica resulta tam\u00e9n nun aumento de enfermidades como as infecci\u00f3ns por sida ou a tuberculose, o que resultou en maior n\u00famero de mortos, e tam\u00e9n aumentos dos custos da sanidade para facer fronte a estes novos enfermos e empeoramento da econom\u00eda por estes custos adicionais, perda de man de obra e baixas laborais.\nO FMI e Libia.\nO 18 de novembro de 2008, o director do FMI, Dominique Strauss-Kahn, resume a s\u00faa reuni\u00f3n con Muamar al-Qadafi: \"os encontros que mantivemos son mostra do noso punto de vista com\u00fan sobre as realizaci\u00f3ns de Libia e sobre os principais desaf\u00edos aos que se enfronta. As reformas ambiciosas dos \u00faltimos anos produciron un forte crecemento [\u2026]. O reto principal \u00e9 manter o ritmo das reformas en curso con vistas a reducir o tama\u00f1o do Estado\".\nEsta an\u00e1lise econ\u00f3mica confirmouse seis d\u00edas despois do comezo das revoltas en Bengasi que significaron o comezo da Guerra de Libia o 15 de febreiro de 2011. Un informe do FMI encomiaba a boa xesti\u00f3n econ\u00f3mica de Libia do coronel Qadafi, anim\u00e1bao a \"continuar mellorando a econom\u00eda\", mencionando o seu \"ambicioso programa de reformas\"."}
{"id": "50445", "revid": "1576", "url": "https://gl.wikipedia.org/wiki?curid=50445", "title": "FMI", "text": ""}
{"id": "50447", "revid": "56817", "url": "https://gl.wikipedia.org/wiki?curid=50447", "title": "As Pontes", "text": "O top\u00f3nimo As Pontes pode referirse, amais dun concello e unha parroquia dese concello, a varios lugares de Galicia:"}
{"id": "50448", "revid": "12452", "url": "https://gl.wikipedia.org/wiki?curid=50448", "title": "Conservatorio Nazonal de Arte Galego", "text": ""}
{"id": "50449", "revid": "56817", "url": "https://gl.wikipedia.org/wiki?curid=50449", "title": "Bernart de Ventadorn", "text": "Bernart de Ventadorn, nado cara a 1130-1145 e finado cara a 1190-1200, tam\u00e9n co\u00f1ecido como Bernard de Ventadour, foi un popular trobador, compositor e poeta provenzal.\nTraxectoria.\nSegundo o trobador Uc de Santo Circ (1217?-1253?), Bernart foi posibelmente fillo dun panadeiro no castelo de Ventadour (Ventadorn) en Corr\u00e8ze, no Lemos\u00edn franc\u00e9s. Outra fonte, un poema sat\u00edrico escrito por un contempor\u00e1neo m\u00e1is novo, Peire d'Alvernha, indica que era fillo dun criado, un soldado ou un panadeiro, e s\u00faa mai tam\u00e9n era criada ou panadeira. Segundo o seu poema xuvenil \"Lo temps vai e ven e vire\" moi probabelmente aprendeu a arte de cantar e de escribir do seu protector, o vizconde Eble III de Ventadorn. Compuxo os seus primeiros poemas \u00e1 esposa do seu patr\u00f3n, Margarida de Turenne.\nForzado a deixar Ventadour despois de se namorar de Margarida, viaxou a Montlu\u00e7on e a Tolosa, e seguiu eventualmente a Leonor de Aquitania a Inglaterra e \u00e1 corte dos Plantagenet; a evidencia para esta asociaci\u00f3n e estes percorridos v\u00e9n principalmente dos seus propios poemas. Posteriormente Bernart volveu a Tolosa, onde Raimundo de Tolosa lle deu traballo; despois foi a Dordogne, onde entrou no mosteiro cisterciense de Dalon. Moi probabelmente morreu neste mosteiro.\nLegado.\nBernart \u00e9 un caso \u00fanico entre os compositores seculares do s\u00e9culo XII pola cantidade da s\u00faa m\u00fasica que sobreviviu: das s\u00faas 45 composici\u00f3ns, 18 te\u00f1en a s\u00faa m\u00fasica intacta, unha circunstancia infrecuente para un trobador (a m\u00fasica dos trobadores en lingua de oil tivo unha probabilidade m\u00e1is alta de sobrevivir, atribu\u00edda xeralmente a que eles sobreviviron \u00e1 cruzada albixense, que dispersou os trobadores en lingua de oc e destru\u00edu moitas das s\u00faas fontes). A s\u00faa obra data probablemente entre 1147 e 1180 e escribiu en provenzal. Bernart consid\u00e9rase con frecuencia a influencia m\u00e1is importante no desenvolvemento da tradici\u00f3n dos trobadores no norte de Francia, porque al\u00ed o co\u00f1ec\u00edan ben, as s\u00faas melod\u00edas circularon extensamente e os primeiros compositores en lingua de oil imit\u00e1rono. A maior\u00eda dos seus poemas son amorosos.\nDiferenciase doutros autores da \u00e9poca pola maneira m\u00e1is persoal de mostrar os seus sentimentos. O reco\u00f1ecemento \u00e1 s\u00faa obra chegou no romanticismo.\nExtracto.\n\"Lo tems vai e ven e vire\nPer jorns, per mes e per ans,\nEt eu, las no.n sai que dire,\nC'ades es us mos talans.\nAdes es us e no.s muda,\nC'una.n volh e.n ai volguda,\nDon anc non aic jauzimen.\"\n\"Pois ela no.n pert lo rire,\nE me.n ven e dols e dans,\nC'a tal joc m'a faih assire\nDon ai lo peyor dos tans,\n- C'aitals amors es perduda\nQu'es d'una part mantenguda -\nTro que fai acordamen...\""}
{"id": "50450", "revid": "1131", "url": "https://gl.wikipedia.org/wiki?curid=50450", "title": "Serra do Farelo", "text": "A serra do Farelo \u00e9 unha serra galega que se localiza no l\u00edmite dos concellos de Agolada e Antas de Ulla.\nCaracter\u00edsticas.\nAs rochas comp\u00f3\u00f1ense principalmente de granitos e pigmatitas. Monte Farelo, con 956 metros, \u00e9 o cume m\u00e1is alto. Outras elevaci\u00f3ns son o Farelo Pequeno (806 m), Pico Longo (764 m), Pena Picota (732 m) e Monte Queimado (602 m).\nNa serra te\u00f1en a s\u00faa nacenza moitos regatos que desembocan no r\u00edo Ulla directamente ou a trav\u00e9s do r\u00edo Arnego."}
{"id": "50452", "revid": "5863", "url": "https://gl.wikipedia.org/wiki?curid=50452", "title": "Manuel Colmeiro Guimar\u00e1s", "text": "Manuel Colmeiro Guimar\u00e1s, nado en Chapa (Silleda) o 7 de agosto de 1901 e finado en Salvaterra de Mi\u00f1o o 1 de outubro de 1999, foi un pintor galego.\nTraxectoria.\nSendo moi novo, emigrou a Buenos Aires onde compaxinou estudos pict\u00f3ricos nocturnos co traballo nunha f\u00e1brica de zapatos. Durante un ano estudou por libre na Academia de Belas Artes, que abandonou para formar un grupo de traballo con pintores e escultores como Demetrio Urruch\u00faa, Pompeyo Audivert e Plana Casas. Moitas das obras realizadas nesta etapa, de car\u00e1cter expresionista, destru\u00edunas antes do seu regreso a Galiza en 1926.\nRealizou a s\u00faa primeira exposici\u00f3n en 1928 nos sal\u00f3ns do \"Faro de Vigo\" en Vigo. A Deputaci\u00f3n de Pontevedra concedeulle unha bolsa que lle permitiu viaxar a Madrid e asistir \u00e1 Academia de San Fernando, a\u00ednda que semella que el preferiu formarse por libre asistindo asiduamente ao Museo do Prado. Este mesmo ano casou con Emilia Gonz\u00e1lez Colmeiro. En 1932 participou nunha exposici\u00f3n sobre novos pintores galegos na Barraca de Garc\u00eda Lorca.\nAo estalar a Guerra Civil espa\u00f1ola exiliouse a Arxentina e residiu en Buenos Aires at\u00e9 1948. Durante estes anos participou no ambiente dos exiliados relacion\u00e1ndose con Luis Seoane, Rafael Dieste e Rafael Alberti entre outros. No 1949 trasladouse a Par\u00eds, residencia na que morou at\u00e9 o ano 1989 en que regresou a Galiza. Est\u00e1 considerado un dos integrantes da Escola Espa\u00f1ola de Par\u00eds.\nNos anos 60 chegoulle o reco\u00f1ecemento masivo con exposici\u00f3ns individuais en Londres, Par\u00eds e Madrid. A tem\u00e1tica da s\u00faa obra c\u00e9ntrase na paisaxe e na cultura popular galega. Colmeiro, Seoane, Laxeiro, Arturo Souto e Maside integraron o grupo co\u00f1ecido como \"Os Novos\" ou \"Os Renovadores\". Todos eles son pintores nacidos a principios do s\u00e9culo XX, considerados continuadores da Xeraci\u00f3n N\u00f3s, e caracterizados por unha obra cunha tem\u00e1tica marcada por unha galeguidade peneirada pola est\u00e9tica das vangardas (expresionismo, cubismo e abstracci\u00f3n). Entre todos eles Colmeiro destaca polo seu intimismo e o concepto l\u00edrico dos ambientes, sendo considerado o m\u00e1is tradicional do grupo.\nRecibiu varios premios ao longo da s\u00faa carreira art\u00edstica: o \"Premio das Artes\" da Xunta de Galicia (1987) ou o \"Premio Celanova, Casa dos Poetas\" en 1996."}
{"id": "50454", "revid": "1293", "url": "https://gl.wikipedia.org/wiki?curid=50454", "title": "Pedro o Grande", "text": ""}
{"id": "50456", "revid": "22570", "url": "https://gl.wikipedia.org/wiki?curid=50456", "title": "Anaptixe", "text": "A anaptixe \u00e9 un trazo fon\u00e9tico-fonol\u00f3xico consistente en engadir unha vogal de apoio entre d\u00faas consoantes.\nExemplo: \"birisca\" (o est\u00e1ndar \u00e9 \"brisca\").\nNeste exemplo o \"i\" \u00e9 unha vogal anapt\u00edtica."}
{"id": "50457", "revid": "56817", "url": "https://gl.wikipedia.org/wiki?curid=50457", "title": "Complexo de Pol\u00edcrates", "text": "O complexo de Pol\u00edcrates \u00e9 un termo psicol\u00f3xico referido \u00f3 desexo de ser castigado.\nOrixe.\nO complexo recibe o nome de Pol\u00edcrates, tirano de Samos, que, deso\u00edndo os consellos da s\u00faa filla, foi visitar a Oretes baixo a promesa de axuda econ\u00f3mica, pero foi asasinado.\nUso com\u00fan.\nO termo adoita ser usado polos crimin\u00f3logos psicanalistas para explicar certos crimes. Entre os catro e os seis anos (a etapa f\u00e1lica), un neno sofre o complexo de Edipo, consistente en querer matar \u00f3 pai e manter relaci\u00f3ns incestuosas coa nai. Este desexo \u00e9 causado polo sentimento inconsciente de culpa que provoca que o neno queira ser castigado para provocar a catarse. As\u00ed, o acto criminal neste contexto \u00e9 considerado como un medio para acadar a meta do castigo."}
{"id": "50458", "revid": "1131", "url": "https://gl.wikipedia.org/wiki?curid=50458", "title": "Serra do Faro", "text": "A serra do Faro \u00e9 un accidente xeogr\u00e1fico monta\u00f1oso galego. Separa a comarca do Deza da comarca de Chantada e mais tam\u00e9n as concas fluviais do Mi\u00f1o e do Ulla. Est\u00e1 unida polo norte \u00e1 serra do Farelo.\nCaracter\u00edsticas.\nPresenta unha direcci\u00f3n NL-SO e nela dominan as rochas gran\u00edticas moi fracturadas. Div\u00eddese morfoloxicamente en tres grandes bloques, o superior situado a 900 metros, o central a 800 metros e o inferior a 700 metros. O monte Faro, con 1187 metros \u00e9 a m\u00e1xima altura. Outros cumes destacados son Piorno (1059 metros), Penas Grandes (1026 metros), Cabeza (968 metros), Pena de Francia (914 metros) e Cantelle (896 metros).\nA serra do Faro presenta tres ecosistemas diferenciados. O principal \u00e9 o constitu\u00eddo por monte baixo, predominando os toxos, fentos, carpazas, queirogas e xestas e no que habitan os coellos, lebres, lobos, raposos e toupas, al\u00e9n de cotov\u00edas, lavercas, paspall\u00e1s, pombas e ferreiros. Nas valgadas aparece o bosque caducifolio, composto por carballos, cerqui\u00f1os, bidueiros e abru\u00f1eiros, xunto con arandeiras, cabaci\u00f1as ou xaboeiras. Por \u00faltimo, o monocultivo de pi\u00f1eiros constit\u00fae o terceiro ecosistema."}
{"id": "50463", "revid": "114718", "url": "https://gl.wikipedia.org/wiki?curid=50463", "title": "Selva tropical", "text": "A selva tropical h\u00famida, tam\u00e9n dita umbrofila ou pluviosa, \u00e9 un bioma das zonas intertropicais, caracterizado por unha formaci\u00f3n vexetal arb\u00f3rea alta e densa, as\u00ed como por un clima c\u00e1lido e moi h\u00famido.\nO bosque umbr\u00f3filo \u00e9 o m\u00e1is rico en diversidade espec\u00edfica, non s\u00f3 polas \u00e1rbores sen\u00f3n pola flora e a fauna en xeral (ata varios centenares de especies de \u00e1rbores por hect\u00e1rea, contra unha decena como m\u00e1ximo nos medios temperados). Caracter\u00edzase por \u00e1rbores de grande tama\u00f1o, de medra lenta. As cantidades de especies, x\u00e9neros ou familias end\u00e9micas son aqu\u00ed as m\u00e1is altas entre os ecosistemas das terras emerxidas.\nO termo selva tropical h\u00famida designa as\u00ed mesmo o \"bosque primario\" que ocupa este bioma; sen\u00f3n f\u00e1lase de \"bosque secundario\".\nExtensi\u00f3n.\nA selva tropical ocupa un pouco menos da d\u00e9cima parte da superficie ocupada por todos os bosques, ou sexa 12,3 mill\u00f3ns de km\u00b2, mais abriga de largo o \u00f3ptimo de biodiversidade espec\u00edfica.\nEstes bosque chamados \"tropicais h\u00famidos\", ou umbrofilos, ou \"rain forests\" sit\u00faanse entre os dous tr\u00f3picos e son as\u00ed ditos intertropicais; sit\u00faanse seguindo globalmente o Ecuador t\u00e9rmico (ou meteorol\u00f3xico).\nClima.\nO bosque umbr\u00f3filo est\u00e1 sometido a un clima ecuatorial. Este clima caracter\u00edzase humidade ambiental e calor permanentes, as\u00ed como pola s\u00faa regularidade da duraci\u00f3n do d\u00eda e da noite ao longo de todo o ano.\nCalor.\nEste clima \u00e9 de tipo c\u00e1lido: a totalidade das medias mensuais est\u00e1n por encima dos 18\u00a0\u00b0C. As\u00ed entre 25\u00ba e 30\u00a0\u00b0C, \u00e9 a temperatura que se pode encontrar todo o ano nestas rexi\u00f3ns, cunha amplitude t\u00e9rmica relativamente feble : da orde de 5\u00a0\u00b0C.\n\u00c9 importante notar que esta monoton\u00eda t\u00e9rmica mantense entre as temperaturas d\u00eda/noite.\nHumidade.\nAs precipitaci\u00f3ns son fortes nas rexi\u00f3ns ecuatoriais : superiores a 1500\u00a0mm/ano, con recollidas de m\u00e1is 100\u00a0mm mensuais (en media 200\u00a0mm), sendo o car\u00e1cter m\u00e1is not\u00e1bel do clima o feito da constancia das precipitaci\u00f3ns (chove durante as 3/4 partes do ano), gozando dunha humidade permanente (80 % no solo de media).\nAs selvas de monta\u00f1as, situadas entre 1000 e 2000 metros de altitude, reciben precipitaci\u00f3ns largamente superiores as dos bosques de chairas : de 2000 a 8000\u00a0mm segundo altura, mais a temperatura baixa 0,6\u00a0\u00b0C por cada 100 m de elevaci\u00f3n.\nEcolox\u00eda.\nA loita pola luz.\nA causa da densidade forestal, a luz penetra dificilmente.\nSolos.\nA pesar de que o bioma \u00e9 o m\u00e1is rico e o m\u00e1is complexo do planeta, os solos do bosque pluvial non \u00e9 menos fr\u00e1xil, delgado e pobre, dado que os elementos nutritivos son cativos da vexetaci\u00f3n, pois calquera elemento descomposto \u00e9, de feito, reutilizado rapidamente e posto en circulaci\u00f3n ou ben \u00e9 arrastrado para as augas subterr\u00e1neas.\nVexetaci\u00f3n.\nPor si s\u00f3, este sistema cont\u00e9n o 70 % das especies vexetais co\u00f1ecidas. A s\u00faa vexetaci\u00f3n, caracterizada pola estratificaci\u00f3n vertical, est\u00e1 dominada polas plantas con flores e polas \u00e1rbores. P\u00f3dense atopar entre 80 e 200 especies arb\u00f3reas por hect\u00e1rea nos bosques tropicais asentados. Por\u00e9n, \u00e9 raro encontrar dous individuos da mesma especie nunha hect\u00e1rea, pois unha ou d\u00faas especies non poder\u00edan converterse en dominantes m\u00e1is que en sectores espec\u00edficos como os pantanos.\nAs follas son en xeral de extremidades alongadas, que permiten a evacuaci\u00f3n da auga, pois o estancamento de auga impide ou dificulta as funci\u00f3ns respiratorias e asimiladoras da \u00e1rbore, favorecendo \u00e1s plantas ep\u00edfitas. Hai poucos brotes, pois non hai necesidade de sobrevivir a unha estaci\u00f3n mala; cando existen, est\u00e1n protexidos por pelos, por mucilaxe ou por follas secundarias.\nVida humana.\nAs selvas tropicais \u00e9 unha das zonas menos populosas da Terra: na Amazonia, por exemplo, a densidade poboacional \u00e9 inferior a 1 hab./km\u00b2. Son por tanto lugares inh\u00f3spitos para os humanos, a\u00ednda que pos\u00faen recursos importantes, como a madeira.\nO terreo \u00e9 poco apto para a agricultura, sempre enchoupado de auga, a pesar da constante acci\u00f3n solar; as augas estancadas provocan a putrefacci\u00f3n dos materiais org\u00e1nicos, constitu\u00edndo un ambiente ideal para os insectos. A calor fai as actividades f\u00edsicas moi pesadas. O ambiente \u00e9 propicio para a aparici\u00f3n de enfermidades entre os seres humanos, de xeito que a vida media \u00e9 m\u00e1is breve que noutras partes do mundo, e a mortalidade infantil \u00e9 tam\u00e9n m\u00e1is elevada.\nOs homes viven en grupos reducidos, de tipo tribal, ocupando \u00e1reas moi vastas; actualmente o n\u00fameros de nativos propios desta zona est\u00e1 a diminu\u00edr, entre outras cousas polo impacto da deforestaci\u00f3n que recorta os espazos selv\u00e1ticos."}
{"id": "50465", "revid": "98629", "url": "https://gl.wikipedia.org/wiki?curid=50465", "title": "Ashanti Alston", "text": "Ashanti Alston Omowaii \u00e9 un activista anarquista, orador, escritor e ex-membro do Partido Pantera Negra, as\u00ed como do Ex\u00e9rcito Negro de Liberaci\u00f3n. Polos actos relacionados con esta \u00faltima militancia pasou m\u00e1is dunha d\u00e9cada na cadea acusado de asalto a man armada, a\u00ednda que el mesmo, ao non reco\u00f1ecer o dereito de propiedade, denominaba esas acci\u00f3ns como \"expropiaci\u00f3ns bancarias\".\nActualmente \u00e9 o coordenador para o nordeste dos Estados Unidos do movemento Resistencia Cr\u00edtica (Critical Resistance), codirixente do National Jericho Movement (organizaci\u00f3n que loita pola liberaci\u00f3n dos presos pol\u00edticos estadounidenses), e membro da organizaci\u00f3n pro-zapatista para persoas de cor Estaci\u00f3n Libre, pertence tam\u00e9n ao Instituto de Estudos Anarquistas. Ademais disto elaborou catro n\u00fameros do fanzine \"@narchist Panther Zine\" (Fanzine do Pantera Anarquista), nome orixinado no feito de que, a pesar da disoluci\u00f3n da organizaci\u00f3n, Alston segue a considerarse un Pantera Negra e tense referido a si mesmo como o Pantera Anarquista. No citado medio def\u00ednese a si mesmo como un anarquista negro e un anarquista posmoderno.\nAlston tense oposto nas s\u00faas publicaci\u00f3ns \u00e1s ideas de movementos como Persoas Anarquistas de Cor (Anarchist People of Color), no relativo \u00e1 cuesti\u00f3n do nacionalismo negro. Esta organizaci\u00f3n defende a teor\u00eda de que un nacionalismo negro non ser\u00eda m\u00e1is que unha contraposici\u00f3n do nacionalismo branco existente, e representar\u00eda unha base racista incompat\u00edbel coas posturas do anarquismo. A postura de Alston \u00e9 pr\u00f3xima ao nacionalismo negro, pero non tan radical como a de Lorenzo Kom'boa Ervin que promulgan eliminar do anarquismo \u00e1 xente que non sexa de cor.\nNos \u00faltimos tempos Alston aproximouse ao movemento de defensa dos dereitos dos animais, a trav\u00e9s da s\u00faa amizade co activista preso Andy Stepanian, do SHAC 7. Nese sentido ten participado como voceiro en distintos congresos sobre os dereitos dos animais, as\u00ed como en distintas publicaci\u00f3ns de orientaci\u00f3n ecoloxista."}
{"id": "50466", "revid": "25871", "url": "https://gl.wikipedia.org/wiki?curid=50466", "title": "Estaci\u00f3n Libre", "text": "Estaci\u00f3n Libre \u00e9 un grupo activista fundado no 1997 para traballar en solidariedade co Ex\u00e9rcito Zapatista de Liberaci\u00f3n Nacional (EZLN) en San Crist\u00f3bal de las Casas, no estado de Chiapas, M\u00e9xico. Foi creado especificamente para reforzar \"as conexi\u00f3ns entre as comunidades de cor estadounidenses entre elas e co movemento zapatista\".\nCaracter\u00edsticas.\nConforme co seu ideario, o movemento internacional de solidariedade co Ex\u00e9rcito Zapatista de Liberaci\u00f3n Nacional estar\u00eda dominado polos brancos, e o grupo tratar\u00eda de vencellar aos activistas das comunidades de cor dos Estados Unidos coa poboaci\u00f3n ind\u00edxena de Chiapas.\nUn dos proxectos da organizaci\u00f3n consiste en mandar brigadas de xente de cor estadounidense a Chiapas a traballar coas comunidades zapatistas e constru\u00edr lazos para un futuro traballo de solidariedade."}
{"id": "50467", "revid": "89787", "url": "https://gl.wikipedia.org/wiki?curid=50467", "title": "Resistencia Cr\u00edtica", "text": "Resistencia Cr\u00edtica (Critical Resistance) \u00e9 unha organizaci\u00f3n estadounidense que pretende crear un movemento de masas para botar abaixo o que denominan \"complexo industrial de prisi\u00f3ns\". O termo foi acu\u00f1ado no 1998 cando miles de presos, familiares, activistas, acad\u00e9micos e intelecuais revitalizaton o activismo contra as prisi\u00f3ns nos Estados Unidos.\nAngela Davis, Rose Braz e Ruth Wilson Gilmpore at\u00f3panse entre os fundadores de Resistencia Cr\u00edtica. A organizaci\u00f3n est\u00e1 organizada con base no voluntarismo e conta con oficinas por todo o pa\u00eds que funcionan independentemente.\nEntre as s\u00faas actividades c\u00f3ntanse a vixilancia da actividade policial, a promoci\u00f3n da educaci\u00f3n nas prisi\u00f3ns, traballo dos medios de consciencia para parar o boom de construci\u00f3n de prisi\u00f3ns en california, e a creaci\u00f3n dun sistema de seguridade que non estea baseado na represi\u00f3n e o encarceramento como soluci\u00f3n e control dos problemas pol\u00edticos e econ\u00f3micos."}
{"id": "50468", "revid": "839", "url": "https://gl.wikipedia.org/wiki?curid=50468", "title": "Persoas Anarquistas de Cor", "text": "Persoas Anarquistas de Cor (Anarchist People of Color) \u00e9 unha tendencia anarquista e antiautoritaria creada para afrontar o problema racial e as loitas da xente de cor nun contexto anarquista e para crear un espazo c\u00edvico de seguridade para a xente de cor. Nese sentido \u00e9 co\u00f1ecido o seu posicionamento contrario ao nacionalismo negro.\nPersoas Anarquistas de Cor non se organiza como un grupo, sen\u00f3n como unha interrede de persoas individuais, colectivos e c\u00e9lulas. Celebrou a s\u00faa primeira conferencia nacional en Detroit no ano 2003."}
{"id": "50469", "revid": "6", "url": "https://gl.wikipedia.org/wiki?curid=50469", "title": "D\u00eda da Terra", "text": "O D\u00eda da Terra (en ingl\u00e9s \"Earth Day\") \u00e9 o nome dunha celebraci\u00f3n festiva que se corresponde con dous acontecementos: o \"D\u00eda Internacional da Terra\", que se celebra o 20 ou 21 de marzo e o \"D\u00eda da Terra\" do 22 de abril iniciado nos Estados Unidos en 1970, e que contin\u00faa celebr\u00e1ndose a\u00ednda hoxe nese d\u00eda.\nA festividade foi creada para lembrarnos a responsabilidade de coidar e protexer o planeta tras observ\u00e1rense os primeiros indicios alarmantes da degradaci\u00f3n \u00f3 que os humanos o estabamos sometendo. A trav\u00e9s da celebraci\u00f3n pret\u00e9ndese aumentar a consciencia con relaci\u00f3n \u00f3 medio e os problemas ambientais.\nA elecci\u00f3n do 21 de marzo responde \u00e1 celebraci\u00f3n do equinoccio de primavera, cando o d\u00eda e a noite son iguais \u00f3 redor do mundo. Foi sancionada oficialmente o 26 de febreiro de 1971 nunha proclamaci\u00f3n asinada polo daquela secretario xeral das Naci\u00f3ns Unidas U Thant.\nO s\u00edmbolo deste acontecemento \u00e9 un \u0398 (theta) verde sobre fondo branco.\n\u0398\nHistoria.\nAs orixes da celebraci\u00f3n rem\u00f3ntanse \u00f3 nacemento do movemento ecoloxista de finais da d\u00e9cada de 1960 e comezos da seguinte. O primeiro que aparentemente concibiu a idea dunha festa denominada \"D\u00eda da Terra\" foi o asesor do presidente John F. Kennedy, Frederick G. Dutton, pero John McConnell tam\u00e9n aparece xeralmente nas cr\u00f3nicas dos primeiros tempos como introdutor da idea dunha festa de car\u00e1cter global nunha conferencia da Unesco celebrada en 1969.\nEse mesmo ano o senador por Wisconsin Gaylord Nelson, preocupado pola degradaci\u00f3n ambiental, animar\u00eda os estudantes a un\u00edrense na que ser\u00eda a primeira protesta ecoloxista de importancia nacional nos Estados Unidos co obxectivo de intentar establecer a problem\u00e1tica ambiental na axenda pol\u00edtica americana. Ter\u00eda lugar o 22 de abril do ano seguinte cun \u00e9xito enorme que conseguiu mobilizar uns vinte mill\u00f3ns de americanos en toda a naci\u00f3n, d\u00faas mil universidades, dez mil escolas primarias e secundarias e numerosas organizaci\u00f3ns. Foi a primeira vez que se celebraba realmente en Am\u00e9rica o D\u00eda da Terra. Como consecuencia desta mobilizaci\u00f3n nacional en torno a un d\u00eda de reivindicaci\u00f3n ecoloxista, o senador Nelson puido abandeirar a creaci\u00f3n da Axencia de Protecci\u00f3n do Ambiente dos Estados Unidos (EPA) e conseguir que se aprobase lexislaci\u00f3n ambiental duradeira, coma a Lei do Aire Limpo, e leis para protexer a auga potable (Lei da Auga Limpa), as especies animais en perigo de extinci\u00f3n (Lei das Especies en Perigo), e os mares. A data do 22 de abril segue sendo a celebraci\u00f3n m\u00e1is popular do D\u00eda da Terra nos Estados Unidos e f\u00edxose tam\u00e9n popular noutros moitos pa\u00edses.\nA primeira proclamaci\u00f3n oficial do D\u00eda da Terra tivera lugar, non obstante, un mes antes, o 21 de marzo de 1970, en San Francisco, polo daquela alcalde da cidade Joseph Alioto. Un ano m\u00e1is tarde, o 21 de marzo de 1971, o Secretario Xeral das Naci\u00f3ns Unidas U Thant apoiar\u00eda a iniciativa de celebrar o acontecemento do equinoccio anual que marca o inicio da primavera no hemisferio norte e do outono no hemisferio sur como \"D\u00eda Internacional da Terra\". A cerimonia de tocar a camp\u00e1 da paz con que o Xap\u00f3n agasallara as Naci\u00f3ns Unidas continuou celebr\u00e1ndose ano tras ano ata a actualidade no momento exacto do equinoccio.\nO activismo e o pensamento ecoloxista co\u00f1eceron un grande impulso a ra\u00edz das primeiras celebraci\u00f3ns do D\u00eda da Terra. Tanto o conservacionismo preexistente como o relativamente novo e radical movemento ecoloxista encontrar\u00edan na celebraci\u00f3n desta festa unha palestra inigualable para expandir a s\u00faa ideolox\u00eda e promover cambios pol\u00edticos.\nCelebraci\u00f3ns en Galicia.\nEn Lugo, os CAF e os Enxe\u00f1eiros sen Fronteiras organizaron varios actos para a xornada de abril do 2007, entre eles, un torneo de f\u00fatbol, xogos populares e unha comida. Os concertos programados son os de: Tonhito de Poi, Rafa Graien, Actos Urbanos, Ch\u00edcharo Psic\u00f3tico, Kaso Aparte, Porka Miseria e Panta Rei. En Ourense cel\u00e9brase unha \"bicifestaci\u00f3n\" con lectura de Manifesto. Tam\u00e9n celebran o evento varias escolas de primaria galegas."}
{"id": "50471", "revid": "98629", "url": "https://gl.wikipedia.org/wiki?curid=50471", "title": "Kortatu", "text": "Kortatu foi un grupo musical vasco fundado en 1984 en Ir\u00fan, Guip\u00fascoa.\nFormaron parte do denominado rock radikal vasco e foron os primeiros en introducir ritmos como o o ska ou o dub no Estado espa\u00f1ol, sempre cunha base punk de fondo. Unha das s\u00faas influencias principais foi o grupo brit\u00e1nico The Clash.\nAs letras dos seus primeiros traballos alternaban entre o espa\u00f1ol e o \u00e9uscaro, a\u00ednda que acabar\u00edan adoptando exclusivamente este \u00faltimo no seu \u00faltimo disco de estudio. Simpatizantes declarados do independentismo vasco de esquerdas, toman o seu nome dun antigo \"mugalari\" morto a mans da Garda Civil e dedican a s\u00faa canci\u00f3n \u00abSarri, Sarri\u00bb \u00e1 fuga do preso de ETA Joseba Sarrionandia da cadea de Martutene.\nTraxectoria.\nKortatu xorde en 1984. O grupo f\u00f3rmano os irm\u00e1ns Fermin (guitarra e voz) e I\u00f1igo Muguruza (Baixo e coros), e Treku Armendariz (bater\u00eda) despois de que os Muguruza asistisen a un concerto de The Clash en Donostia.\nA s\u00faa primeira demo inclu\u00eda temas como \u00abMierda de Ciudad\u00bb (adaptaci\u00f3n do tema \u00abDrinkin and Driving\u00bb de The Business), \u00abEl \u00faltimo ska\u00bb ou \u00abHay algo aqu\u00ed que va mal\u00bb (adaptaci\u00f3n de \u00abDoesn\u00b4t make it allright\u00bb de The Specials). A s\u00faa popularidade comezou no final dese ano, cando entraron en estudio e gravaron os tres temas que aparecer\u00edan no chamado \u00abDisco dos catro\u00bb (So\u00f1ua, 1985), xunto a Cicatriz, Jotakie e Kontuz-Hi!. Os temas foron \u00abNicaragua Sandinista\u00bb, \u00abMierda de ciudad\u00bb e \u00abEl \u00faltimo ska de Manolo Rastam\u00e1n\u00bb.\nDurante 1985 fixeron unha xira por todo o Pa\u00eds Vasco, actuando en numerosos concertos e festivais multitudinarios. Ademais comezaron a sa\u00edr do circu\u00edto vasco, tocando en Madrid e Barcelona. O 31 de maio tocaron na cadea de Martutene xunto a Barricada. Meses m\u00e1is tarde (o 7 de xullo), Joseba Sarrionandia e I\u00f1aki Pikabea fux\u00edan desa prisi\u00f3n agochados nun altofalante tras un concerto de Imanol Larzabal. Barricada e Kortatu foron acusados (a\u00ednda que nunca chegaron a ser denunciados) de preparar a fuga dos dous presos, polo que lles prohibiron volver a tocar en ningunha prisi\u00f3n a partir de ent\u00f3n. M\u00e1is tarde, compor\u00edan \u00abSarri, Sarri\u00bb, celebrando a fuxida dos presos.\nA mediados de ano volveron aos estudios Tsunami en Donostia, onde gravaron o seu primeiro LP: \"Kortatu\" (So\u00f1ua, 1985). Para a meirande parte das canci\u00f3ns empregaron o espa\u00f1ol, excepto nos temas \u00abSarri, Sarri\u00bb e \u00abZu atrapatu arte\u00bb, que se cantaron en \u00e9uscaro. Ademais aparec\u00eda \u00abJimmi Jazz\u00bb, unha adaptaci\u00f3n da canci\u00f3n de The Clash. O disco levounos a compartir \u00e9xito con outras bandas vascas do momento como La Polla Records, Hertzainak ou Zarama, e foi elixido disco do ano pola revista musical \"Muskaria\" e polos xornais \"Egin\" e \"El Diario Vasco\". Ese ano chegaron a tocar diante de 15.000 persoas.\nEn 1986 comezaron a facer xiras por Europa (Su\u00edza, Alema\u00f1a e os Pa\u00edses Baixos) e gravaron dous traballos m\u00e1is. O primeiro foi o maxi single \"A la Calle\" (So\u00f1ua, 1986), onde apareceron tres temas: \u00abHay algo aqu\u00ed que va mal\u00bb, \u00abA la calle\u00bb e o primeiro dub que se realizou no Estado espa\u00f1ol: \u00abDesmond dub\u00bb, mestura do tema \u00abDesmond Tutu\u00bb do seu primeiro LP. En setembro entraron nos estudios Elkar e gravaron o seu segundo LP, \"El Estado De Las Cosas\" (So\u00f1ua, 1986). O esp\u00edrito tan festivo do seu primeiro LP estaba presente (\u00abEquilibrio\u00bb, \u00abCartel en el casco viejo de Bilbao\u00bb o \u00abAizkolari\u00bb), pero comezou a difuminarse en temas como \u00ab9 zulo\u00bb, \u00abNivel 30\u00bb, \u00abEl estado de las cosas\u00bb u \u00abHotel Monbar\u00bb. Case todos os temas estaban cantados en espa\u00f1ol. Apareceron como colaboradores Jabier Muguruza (acorde\u00f3n en \u00abJaungoikoa eta Lege Zarra\u00bb), Xabier Montoia (cantante do grupo M-ak, en \u00ab9 zulo\u00bb) ou Josetxo Silguero (saxo en \u00abEquilibrio\u00bb). Nese ano romperon definitivamente as fronteiras do Pa\u00eds Vasco e asentaron un circu\u00edto que abarcaba a todo o Estado espa\u00f1ol.\nDurante 1987 adic\u00e1ronse a facer xiras, tocando en todo o Estado e acometendo unha nova xira europea que os levar\u00eda ao Estado franc\u00e9s e, de novo, a Su\u00edza e Alema\u00f1a. Convert\u00e9ronse nun dos grupos do Estado que m\u00e1is tocara por Europa; o que deu p\u00e9 a un recompilatorio editado exclusivamente para a s\u00faa distribuci\u00f3n europea: \"A Frontline Compilation\" (Red Rhino-Organik, 1988).\nEn 1988 chegou o seu terceiro LP, \"Kolpez Kolpe\" (Oihuka, 1988), desta vez cantado integramente en \u00e9uscaro. Grav\u00e1rono nos estudios IZ, e aparece Kaki Arkarazo (guitarrista de M-ak) como produtor e t\u00e9cnico de son. O son evoluciona dende os dous primeiros discos (aparece unha nova secci\u00f3n de vento) e xa se pod\u00eda intuir o que ser\u00edan Negu Gorriak. Volveron a aparecer m\u00faltiples colaboraci\u00f3ns, como Yul (de RIP, guitarra en \u00abMakurtu gabe\u00bb), Mikel Laboa (voz en \u00abEhun ginen\u00bb) e outra vez Jabier Muguruza (acorde\u00f3n en \u00abPlatinozko Sudurrak\u00bb).\n\u00c1 xira posterior por Europa incorporouse Kaki Arkarazo como segundo guitarrista. Deron un total de 280 concertos nos seus catro anos de existencia. No \u00faltimo (un 1 de outubro en Iru\u00f1a) gravaron o que ser\u00eda o seu canto de cisne, e o duplo LP en directo \"Azken Guda Dantza\" (Nola!, 1988), que est\u00e1 considerado como un dos mellores discos ao vivo do mundo pola revista \"Maximun Rock&amp;Roll\".\nTras a separaci\u00f3n do grupo no 1988, os irm\u00e1ns Fermin e I\u00f1igo Muguruza formaron Negu Gorriak xunto con Kaki Arkarazo. No 2007, Fermin Muguruza desenvolve a s\u00faa carreira en solitario. I\u00f1igo, ao disolverse Kortatu pasou a formar parte de Delirium Tremens como guitarrista. Estando en Negu Gorriak formou o combo Joxe Ripiau e a d\u00eda de hoxe forma parte do grupo Sagarroi. Treku retirouse da m\u00fasica (despois de formar parte de Les Mecaniciens, xunto a Jabier Muguruza) e Kaki formou parte de Negu Gorriak e Naci\u00f3n Reixa. Dende a disoluci\u00f3n destes grupos v\u00e9n traballando como produtor discogr\u00e1fico e t\u00e9cnico de son."}
{"id": "50472", "revid": "98629", "url": "https://gl.wikipedia.org/wiki?curid=50472", "title": "Mugalari", "text": "Mugalari \u00e9 unha expresi\u00f3n da lingua \u00e9uscara referida \u00e1s persoas que axudaban a cruzar a fronteira pol\u00edtica entre os Estados espa\u00f1ol e franc\u00e9s a quen estaba sendo perseguido por motivos pol\u00edticos. Este tipo de actividades foron moi frecuentes durante a guerra civil espa\u00f1ola e o franquismo subseguinte, as\u00ed como na segunda guerra mundial polo bando aliado.\n\"Mugalari\" est\u00e1 composto de \"muga\", 'fronteira', e o sufixo \"-lari\" para referirse a persoas, que indica aquel que vive en zona fronteiriza, e por extensi\u00f3n, contrabandista.\nUn dos mugalaris m\u00e1is co\u00f1ecidos foi \"Korta\", sobrenome de Manuel M\u00aa Garmendia Zubiarrain, nado en Legorreta, Guip\u00fascoa, o 6 de xu\u00f1o de 1945 e abatido a tiros pola Garda Civil en Bera, Navarra, o 18 de abril de 1976, de quen prov\u00e9n o nome do grupo Kortatu."}
{"id": "50476", "revid": "98629", "url": "https://gl.wikipedia.org/wiki?curid=50476", "title": "Partido Dem\u00f3crata (Estados Unidos de Am\u00e9rica)", "text": "O Partido Dem\u00f3crata (en ingl\u00e9s: \"Democratic Party\") \u00e9 unha das d\u00faas forzas pol\u00edticas m\u00e1is importantes dos Estados Unidos de Am\u00e9rica xunto co Partido Republicano. Despois das elecci\u00f3ns de 2020 foi o partido gobernante, con Joe Biden presidindo o pa\u00eds.\nA cor azul util\u00edzase para identificar os estados dos Estados Unidos de Am\u00e9rica nos que ga\u00f1a este partido pol\u00edtico, a diferenza da cor vermella usada para o Partido Republicano, sendo por extensi\u00f3n a cor oficial do partido. Ten como s\u00edmbolo un burro.\nHistoria.\nFundaci\u00f3n do Partido Dem\u00f3crata.\nEn 1824, o antigo Partido Dem\u00f3crata-Republicano dos Estados Unidos, que gobernara o pa\u00eds ininterrompidamente desde 1801, entrou en crise. Ese ano, en moitos estados do pa\u00eds, os electores que \u00e1 s\u00faa vez \u00edan elixir o presidente dos Estados Unidos foron elixidos por primeira vez por sufraxio popular directo dos maiores de idade (coa excepci\u00f3n das mulleres e dos afroamericanos) (a\u00ednda que nalg\u00fans estados a\u00ednda foron as lexislaturas estatais as que elixiron aos electores).\nEste feito provocou unha divisi\u00f3n no Partido Dem\u00f3crata-Republicano, porque se presentaron varios candidatos presidenciais que se proclamaron dem\u00f3cratas-republicanos e esixiron directamente o voto popular; un deles foi o xeneral Andrew Jackson, un heroe popular da guerra angloamericana de 1812-1815 (a\u00ednda que Jackson nunca estivo preto dos l\u00edderes dem\u00f3cratas-republicanos). Jackson perdeu as elecci\u00f3ns presidenciais a pesar de ser o candidato m\u00e1is votado, porque a duod\u00e9cima emenda estipulaba que se ning\u00fan dos dous candidatos obtivese a maior\u00eda absoluta no colexio electoral, a C\u00e1mara de Representantes do Congreso dos Estados Unidos deb\u00eda elixir o presidente entre os tres candidatos m\u00e1is votados; e a C\u00e1mara elixiu a John Quincy Adams.\nPero ent\u00f3n, Jackson e os seus partidarios comezaron a fundar as sucursais dun novo partido en todo o pa\u00eds que a\u00ednda non ti\u00f1a un nome claro ou definitivo; un partido cuxo principal obxectivo era levar ao xeneral Jackson \u00e1 presidencia e opo\u00f1erse ao goberno do \"usurpador\" Quincy Adams. Este partido confiaba na poderosa \"m\u00e1quina\" do partido do Estado de Nova York que antes pertencera ao xa desaparecido Partido Dem\u00f3crata-Republicano; e foi o primeiro partido \"popular\" da historia americana, mobilizando \u00e1s masas e empregando unha rede de xornais \"populares\" e \"tabloides\"\nEn 1829, o novo partido chegou ao poder cando o xeneral Jackson (ga\u00f1ador das elecci\u00f3ns do ano anterior) tomou posesi\u00f3n do cargo; para o asombro da elite pol\u00edtica que viu como miles de persoas chegaban ao ascenso ao poder de Jackson na Casa Branca.\nO partido \"Jacksonian\" (ou \"os homes de Jackson\") introduciu importantes novidades na s\u00faa organizaci\u00f3n interna; foi o terceiro partido estadounidense en celebrar unha \"Convenci\u00f3n Nacional\" partidaria para elixir ao seu candidato \u00e1 presidencia (os dous primeiros foron o Partido Antimon\u00e9tico e o Partido Nacional-Republicano que celebraron as s\u00faas convenci\u00f3ns en 1831, mentres que a primeira Convenci\u00f3n Nacional Democr\u00e1tica celebrouse entre o 21 e o 23 de maio de 1832 e ratificou a candidatura do xeneral Jackson \u00e1 reelecci\u00f3n). Deste xeito, avanzouse na democracia interna dos partidos. Foi tam\u00e9n un dos primeiros partidos en establecer unha plataforma partidaria, na que se estipulaban todos os principios ideol\u00f3xicos da organizaci\u00f3n.\nEn 1834, imp\u00faxose definitivamente o nome de \"Partido Democr\u00e1tico\"; a\u00ednda que non ser\u00eda ata 1844 cando se oficializou formalmente pola Convenci\u00f3n Nacional dese ano. A intensa polarizaci\u00f3n arredor da figura de Jackson non s\u00f3 determinou a creaci\u00f3n do Partido Dem\u00f3crata; tam\u00e9n levou aos inimigos do xeneral a fundar o Partido Whig para opo\u00f1erse a el e aos seus dem\u00f3cratas.\nEtapa anterior \u00e1 guerra civil.\nCando Jackson deixou a Presidencia, o Partido Dem\u00f3crata volveuse cada vez m\u00e1is conservador; O partido foi moi popular nos estados do sur do pa\u00eds pola s\u00faa defensa dos dereitos dos estados contra o poder federal, pero isto provocou que os pol\u00edticos brancos do sur tivesen un enorme peso dentro da organizaci\u00f3n e convertesen o partido en defensor da escravitude. Os dem\u00f3cratas do sur defenderon a instituci\u00f3n da escravitude negra e a maior\u00eda dos dem\u00f3cratas do norte cederon e non se atreveron a opo\u00f1erse aos seus hom\u00f3logos do sur; os dem\u00f3cratas anti-escravos non estaban satisfeitos co seu partido polo que moitos acabar\u00edan indo ao partido republicano despois de 1854. \nA defensa da escravitude por parte dos sectores do sur do Partido Dem\u00f3crata co apoio ou pasividade da maior\u00eda dos dem\u00f3cratas do norte permitiu ao partido dominar a pol\u00edtica despois da xubilaci\u00f3n de Jackson, pero a costa de levar ao pa\u00eds a unha ruptura fratricida. Nunha imaxe de 1863, Peter, un escravo de Baton Rouge, Luisiana, mostraba as cicatrices resultantes da azoutada do seu capataz, que m\u00e1is tarde foi despedido polo mestre. Os presidentes dem\u00f3cratas que gobernaron os Estados Unidos durante a maior parte do per\u00edodo comprendido entre 1837 (cando rematou o mandato de Jackson) e 1861 (cando comezou a guerra civil) apoiaron medidas que favorec\u00edan non s\u00f3 a permanencia da escravitude, sen\u00f3n tam\u00e9n a s\u00faa extensi\u00f3n \u00e1 novos estados que entrar\u00edan na Uni\u00f3n. A\u00ednda que \u00e1s veces intentaron pasar por \"neutrais\" entre os partidarios e os inimigos da escravitude; case sempre inclin\u00e1ronse a favor das pol\u00edticas propostas polos escravistas do sur. Ademais, toleraron o crecente desaf\u00edo dos estados do sur \u00e1 autoridade do goberno central da naci\u00f3n, sen adoptar medidas en\u00e9rxicas para deter esta precursora actitude de secesi\u00f3n. En xeral, ac\u00fasaselles de presidentes d\u00e9biles e dedicados aos intereses do Sur.\nTam\u00e9n en cuesti\u00f3ns econ\u00f3micas, os gobernos dem\u00f3cratas satisfixeron aos habitantes do sur baixando os aranceis \u00e1s importaci\u00f3ns e adoptando unha pol\u00edtica de libre comercio internacional; o que desagradou aos industriais e traballadores do norte que quer\u00edan aranceis (proteccionistas) m\u00e1is altos. Todo isto fixo que o partido perdese o apoio popular nos Estados do Norte.\nMalia todo, o Partido Dem\u00f3crata s\u00f3 perdeu d\u00faas elecci\u00f3ns presidenciais nese per\u00edodo (as de 1840 e 1848) contra os seus rivais no Partido Whig; e levou a fundaci\u00f3n do Partido Republicano en 1854 para que o descontento cos dem\u00f3cratas fose finalmente capitalizado pola oposici\u00f3n.\nO Partido Dem\u00f3crata e a guerra civil.\nAo final do goberno do presidente James Buchanan (1857-1861) o Partido Dem\u00f3crata estaba en crise; moitos l\u00edderes dem\u00f3cratas do norte romperan con Buchanan debido \u00e1 s\u00faa inclinaci\u00f3n excesiva cara aos intereses do sur, e os dem\u00f3cratas do sur eran cada vez m\u00e1is intransixentes.\nNa Convenci\u00f3n Nacional Democr\u00e1tica de 1860 as diferenzas convert\u00e9ronse en insalvables e a ruptura inevitable. As delegaci\u00f3ns de varios estados do sur retir\u00e1ronse da Convenci\u00f3n cando non aprobou a inclusi\u00f3n dunha medida a favor da escravitude na Plataforma Electoral do partido; e posteriormente o resto dos dem\u00f3cratas do sur tam\u00e9n se retiraron da Convenci\u00f3n.\nCon s\u00f3 representantes dos estados do norte, a Convenci\u00f3n Democr\u00e1tica nomeou a Stephen A. Douglas candidato \u00e1 presidencia do Partido Dem\u00f3crata; pero os dem\u00f3cratas do sur reaccionaron nomeando a outro candidato \u00e1 presidencia, que non era outro que o vicepresidente dos Estados Unidos daquela: John C. Breckinridge. O partido foi con dous candidatos diferentes \u00e1s elecci\u00f3ns presidenciais, facilitando a vitoria do candidato republicano Abraham Lincoln.\nCando os estados do Sur declararon a s\u00faa separaci\u00f3n dos Estados Unidos para crear un novo pa\u00eds independente (os Estados Confederados de Am\u00e9rica) e tomaron as armas, o Partido Dem\u00f3crata do Sur converteuse na forza pol\u00edtica que apoiaba a rebeli\u00f3n armada, que responsabilizou aos seus delincuentes da rebeli\u00f3n e a traiz\u00f3n.\nO Partido Dem\u00f3crata do Norte mant\u00edvose fiel \u00e1 Constituci\u00f3n e \u00e1s leis e reco\u00f1eceu ao goberno de Lincoln; apoiando o uso da forza para suprimir a rebeli\u00f3n. Pero nalg\u00fans estados do sur que non quixeran separarse dos Estados Unidos e manterse fieis \u00e1 Constituci\u00f3n, a situaci\u00f3n volveuse dif\u00edcil; moitos dos seus habitantes quer\u00edan unirse aos estados rebeldes e formaron guerrillas para loitar contra o goberno federal.\nAnte esta situaci\u00f3n, Lincoln ordenou a suspensi\u00f3n das garant\u00edas constitucionais e fixo que miles de dem\u00f3cratas que participaban en actividades subversivas fosen arrestados, a pesar da protesta do Partido Dem\u00f3crata, que o consideraba unha persecuci\u00f3n pol\u00edtica. Non obstante, neses mesmos estados tam\u00e9n hab\u00eda moitos dem\u00f3cratas que rexeitaban actividades subversivas e compart\u00edan a s\u00faa lealdade coa orde constitucional cos seus colegas do partido do norte; incluso nos estados canallas, hab\u00eda alg\u00fans l\u00edderes dem\u00f3cratas que rexeitaran a secesi\u00f3n e fuxiron cara ao norte para axudar a defender a Uni\u00f3n.\nOs Dem\u00f3cratas durante o per\u00edodo 1865-1933.\nDespois do final da Guerra Civil, o Partido Dem\u00f3crata quedou gravemente debilitado, mentres que o Partido Republicano sa\u00edu da carreira como o partido hexem\u00f3nico na pol\u00edtica americana.\nUn sector dos dem\u00f3cratas do norte negouse a apoiar ao candidato do partido nas elecci\u00f3ns de 1864 e preferiu aliarse co partido republicano nunha candidatura da Uni\u00f3n Nacional. Deste xeito o dem\u00f3crata Andrew Johnson converteuse en vicepresidente e, tras a morte de Abraham Lincoln, converteuse en presidente. En litograf\u00eda a cor un cartel de campa\u00f1a con Lincoln e Johnson.\nGrover Cleveland (1885-1889 / 1893-1897), foi o primeiro presidente dem\u00f3crata despois da Guerra Civil. Pasaron vinte e oito anos da \u00faltima vitoria electoral do partido. Foi o \u00fanico presidente dem\u00f3crata elixido entre 1860 e 1908.\nNos estados do sur que se uniron \u00e1 rebeli\u00f3n secesionista, o Congreso dos Estados Unidos (dominado pola \u00e1 radical do Partido Republicano) prohibiu aos brancos do sur exercer o dereito ao voto ata que se lles perdoou o seu apoio pasado \u00e1 rebeli\u00f3n; en vez diso, deron o dereito de voto aos afroamericanos que foran escravos dos terratenentes brancos. Na pr\u00e1ctica, isto significaba que un pu\u00f1ado de brancos do norte que inmigraran aos estados do Sur para ga\u00f1ar cartos coa corrupci\u00f3n e pertenc\u00edan ao Partido Republicano (os alfombristas) e alg\u00fans pol\u00edticos brancos do Sur que se converteran en republicanos por oportunismo (os scalawags); convert\u00e9ronse en donos de case todos os cargos de elecci\u00f3n popular dos estados do Sur, grazas ao voto dos negros.\nWoodrow Wilson (1913-1921) foi o segundo presidente dem\u00f3crata despois da Guerra Civil e o segundo e \u00faltimo dem\u00f3crata elixido entre 1860 e 1928. Na s\u00faa administraci\u00f3n cre\u00e1ronse a Reserva Federal e o Imposto sobre a Renda.\nOs exmembros do desaparecido Partido Whig dos Estados Unidos nos estados do sur intentaron reorganizarse despois da guerra, despois de intentar fundar varios partidos fracasados \u200b\u200bnos anos previos \u00e1 guerra; Despois do conflito, fundaron no Sur unha organizaci\u00f3n chamada Partido Conservador, coa esperanza de unirse a outros antigos whigs do Norte que non se uniran ao Partido Republicano. Pero aos poucos anos o intento fracasou e ent\u00f3n estes antigos whigs do sur foron absorbidos polo Partido Dem\u00f3crata do Sur. Pero nin sequera esta unificaci\u00f3n dos dem\u00f3cratas do norte e do sur e dos whigs do sur nun s\u00f3 partido poder\u00eda superar o dominio republicano.\nEnt\u00f3n, a pesar de que o Partido Democr\u00e1tico do Norte se reunira co Partido Democr\u00e1tico do Sur, a\u00ednda carec\u00eda do apoio electoral dos estados do Sur para o r\u00e9xime dun partido de facto que exist\u00eda neses estados a favor dos republicanos. Nos estados do norte, unha maior\u00eda significativa de votantes favoreceu o Partido Republicano, e o Partido Dem\u00f3crata tivo que conformarse cunha minor\u00eda que, a\u00ednda que significativa, segu\u00eda sendo unha minor\u00eda. A maior\u00eda dos inmigrantes estranxeiros que chegaron ao pa\u00eds nese momento acabaron convert\u00e9ndose en republicanos (excepto os irlandeses que prefer\u00edan aos dem\u00f3cratas); e a medida que estes inmigrantes (maioritariamente europeos) se asentaron en maior n\u00famero nos novos estados do Medio Oeste, a desigualdade xeogr\u00e1fica en favor dos republicanos aumentou. Neste contexto, o Partido Dem\u00f3crata converteuse nun perdedor eterno nas elecci\u00f3ns presidenciais e lexislativas nacionais; conform\u00e1ndose con ga\u00f1ar elecci\u00f3ns para gobernadores e alcaldes nalg\u00fans lugares. A situaci\u00f3n mellorou un pouco cando os brancos do Sur recuperaron o dereito a votar (e obrigaron aos negros a non votar, coaccion\u00e1ndoos co uso da forza); xa que a partir dese momento a rexi\u00f3n converteuse no \"Sur S\u00f3lido\", unha parte do pa\u00eds onde o Partido Dem\u00f3crata ga\u00f1ou todas as elecci\u00f3ns con m\u00e1is do 90% dos votos e os republicanos case non existiron. Grazas aos votos do sur e ao descontento coa corrupci\u00f3n republicana, o candidato dem\u00f3crata case ga\u00f1ou as elecci\u00f3ns presidenciais de 1876; Pero ao final, o republicano Rutherford B. Hayes ga\u00f1ou tras un proceso cheo de acusaci\u00f3ns de fraude e malos tratos nalg\u00fans estados clave. Cando un dem\u00f3crata finalmente ga\u00f1ou a presidencia dos Estados Unidos nas elecci\u00f3ns de 1884, foi un evento raro e case milagroso; xa que non pasaron nada menos que 28 anos desde a \u00faltima vez que ga\u00f1aron (1856) e 24 dende que perderon o poder (1860). Este presidente dem\u00f3crata foi Grover Cleveland, que ga\u00f1ou cunha escasa marxe de votos; e est\u00e1 considerado un dos mellores presidentes de finais do s\u00e9culo XIX.\nCleveland baixou as tarifas excesivamente altas deixadas polos republicanos, mantivo a disciplina fiscal e regulou os excesos das compa\u00f1\u00edas ferroviarias privadas. Non foi reelixido en 1888, debido aos aspectos t\u00e9cnicos do sistema electoral; pero en 1892 ga\u00f1ou as elecci\u00f3ns e volveu \u00e1 presidencia por un \u00faltimo mandato. Despois dos dous gobernos de Cleveland (1885-1889 e 1893-1897) o Partido Dem\u00f3crata volveu a exiliarse do poder ata as elecci\u00f3ns de 1912, cando o seu candidato \u00e1 presidencia Woodrow Wilson ga\u00f1ou grazas \u00e1 divisi\u00f3n do Partido Republicano en dous candidatos diferentes. Wilson gobernou durante dous per\u00edodos entre 1913 e 1921; Ademais de dirixir o pa\u00eds durante a primeira guerra mundial, foi responsable de reformas internas como a creaci\u00f3n da Reserva Federal dos Estados Unidos (o Banco Central dos Estados Unidos), a aplicaci\u00f3n do imposto sobre a renda, as leis laborais en apoio da igualdade de mulleres e nenos e a creaci\u00f3n de entidades gobernamentais antimonopolio. Durante o tempo entre Cleveland e Wilson, o Partido Dem\u00f3crata fora tentado polas correntes populistas e antiimperialistas que estaban de moda na sociedade americana a finais do s\u00e9culo XIX. Despois de Wilson, xurdiron algunhas tensi\u00f3ns entre os dem\u00f3cratas que quer\u00edan reformar o partido e os m\u00e1is reaccionarios; especialmente no tema da estreita relaci\u00f3n entre unha boa parte do partido e o grupo racista Ku Klux Klan (en 1924, por unha soa votaci\u00f3n, non se aprobou unha proposta de resoluci\u00f3n na Convenci\u00f3n Nacional Democr\u00e1tica que condenaba o Ku Klux Klan e ped\u00eda romper as relaci\u00f3ns con el).\nO \"New Deal\" e a \"era Roosevelt\".\nComo resultado da catastr\u00f3fica crise econ\u00f3mica e social co\u00f1ecida como a Gran Depresi\u00f3n, o pobo americano castigou ao Partido Republicano. Nas elecci\u00f3ns presidenciais de 1932 ga\u00f1ou o candidato do Partido Dem\u00f3crata, Franklin Delano Roosevelt. O presidente Roosevelt iniciou un programa de reforma, co\u00f1ecido como New Deal (\"Novo acordo\" en galego) para facer fronte \u00e1 ca\u00f3tica situaci\u00f3n social do pa\u00eds. Roosevelt non quer\u00eda eliminar o sistema capitalista e moito menos implantar unha econom\u00eda marxista ou comunista; foi un firme defensor do que poucos anos despois se chamou econom\u00eda keynesiana. Cr\u00eda que o Estado deber\u00eda ter un papel moito maior do que ata agora ti\u00f1a na econom\u00eda nacional e os seus asesores cr\u00edan nunha determinada planificaci\u00f3n estatal da econom\u00eda, para promover o emprego e, as\u00ed, reactivar a econom\u00eda e o consumo. O presidente combateu o desemprego con programas de obras p\u00fablicas e facendo que o Estado empregase directamente aos desempregados en plans de emerxencia (como o Corpo de Conservaci\u00f3n Civil). A s\u00faa principal contribuci\u00f3n foi comezar a crear o estado do benestar americano. A s\u00faa administraci\u00f3n aprobou a lexislaci\u00f3n que establec\u00eda o dereito de todos os traballadores estadounidenses a ter unha pensi\u00f3n de xubilaci\u00f3n financiada polas contribuci\u00f3ns dos traballadores, dos empresarios e do Estado. Deste xeito, fundouse a seguridade social americana, cun \u00fanico fondo administrado polo goberno federal. Roosevelt tam\u00e9n foi o responsable da creaci\u00f3n do salario m\u00ednimo nos Estados Unidos; A partir dese momento, no caso dos tipos de empregos cubertos pola lei federal (que son a maior\u00eda dos tipos de empregos existentes), os empresarios non poder\u00edan baixar o salario dos seus empregados por debaixo dun l\u00edmite, fixado polo Congreso dos Estados Unidos e que os estados sexan libres de subir, pero non baixar, de xeito que nalg\u00fans estados o salario m\u00ednimo \u00e9 maior que no resto do pa\u00eds (excepto nos tipos de emprego non cubertos pola lei onde os estados poden establecer l\u00edmites inferiores ao m\u00ednimo federal).\nRoosevelt aumentou o gasto p\u00fablico para financiar os seus moitos programas dese\u00f1ados para aliviar a pobreza, combater o paro e estimular a econom\u00eda; e para iso tivo que aumentar tam\u00e9n os impostos, sendo o \u00fanico en que se parec\u00eda aos conservadores fiscais (o feito de que non lle gustase o d\u00e9ficit fiscal).\nRoosevelt tam\u00e9n fundou unha compa\u00f1\u00eda estatal para ofrecer servizo de luz el\u00e9ctrica en zonas rurais (a Tennessee Valley Authority), onde as compa\u00f1\u00edas el\u00e9ctricas privadas non mostraron interese en investir, algo infrecuente para a naci\u00f3n e especialmente para o per\u00edodo hist\u00f3rico. Estableceu moitas regulaci\u00f3ns sobre a empresa privada.\nEsta serie de medidas levou aos cr\u00edticos a Roosevelt a acusalo a el e aos seus conselleiros de ser \"socialistas\" que \"ameazaron\" a liberdade de negocios e o modo de vida americano. Non obstante, estas pol\u00edticas econ\u00f3micas empreg\u00e1ronse desde a d\u00e9cada de 1930 ata finais dos anos sesenta, coincidindo cun dos maiores per\u00edodos de prosperidade econ\u00f3mica.\nTam\u00e9n hai que ter en conta que grazas a estas reformas sociais, Roosevelt puido establecer unha s\u00f3lida alianza entre o seu Partido Dem\u00f3crata e os sindicatos americanos; unha alianza que contin\u00faa ata os nosos d\u00edas e que condicionou poderosamente o partido.\nDurante a Segunda guerra mundial o goberno de Roosevelt foi m\u00e1is al\u00f3, impo\u00f1endo controis de prezos (algo que nunca existira nos Estados Unidos) e un racionamento limitado. Pero ao final da guerra os controis de prezos foron levantados polo Congreso dominado polos republicanos.\nO seu sucesor, Harry Truman (1945-1953), continuou con moitas das medidas econ\u00f3micas de Roosevelt. Tanto Roosevelt como Truman, a pesar de ser dem\u00f3cratas, comezaron a tomar medidas para protexer alg\u00fans dereitos das persoas negras; que a alg\u00fans dem\u00f3cratas do sur non lles gustou.\nA loita contra a segregaci\u00f3n racial e polos dereitos civ\u00eds.\nNas elecci\u00f3ns presidenciais de 1948 Truman buscou seguir sendo presidente (chegara a ser presidente en 1945, debido \u00e1 morte de Roosevelt, xa que era o vicepresidente cando se produciu a morte); Pero os dem\u00f3cratas do sur neg\u00e1ronse a apoialo debido ao compromiso de Truman cos dereitos civ\u00eds dos negros. Os dem\u00f3cratas do sur separ\u00e1ronse temporalmente do partido e lanzaron a outro candidato, Strom Thurmond, que ent\u00f3n era gobernador de Carolina do Sur.\nCando o dem\u00f3crata John F. Kennedy ga\u00f1ou as elecci\u00f3ns presidenciais de 1960, defendeu a igualdade entre cidad\u00e1ns de calquera raza (brancos ou negros). Promoveu que o Congreso aprobase reformas legais para acabar coa discriminaci\u00f3n contra os negros (segregaci\u00f3n racial) e defender os dereitos civ\u00eds das persoas de cor (negro). Os dem\u00f3cratas do sur acus\u00e1rono de ser un \"traidor\"; para eles o Partido Dem\u00f3crata traizoara aos cidad\u00e1ns brancos do Sur, que sempre lle deran os seus votos. Moitos l\u00edderes dem\u00f3cratas e militantes dos estados do Sur comezaron a cambiar ao Partido Republicano (que antes case non exist\u00eda neses estados, polo que a maior\u00eda dos republicanos do Sur eran antigos dem\u00f3cratas).\nCando Kennedy foi asasinado en 1963 e o seu vicepresidente, Lyndon B. Johnson, converteuse en presidente, completou o traballo en nome dos afroamericanos, obtendo as \u00faltimas medidas aprobadas que permitiron aos negros votar sen perigo nin ameazas para a s\u00faa vida; ademais doutras leis que lles garant\u00edan o acceso ao traballo e \u00e1 educaci\u00f3n en igualdade de condici\u00f3ns que os brancos.\nA \"Guerra contra a pobreza\".\nPero a contribuci\u00f3n persoal de Johnson ao seu partido foi a s\u00faa \"Guerra contra a pobreza\"; un ambicioso programa de pol\u00edtica social para reducir a pobreza e a desigualdade no seu pa\u00eds. Dentro da \"Guerra contra a pobreza\" Johnson creou unha serie de programas sociais para mellorar a calidade de vida dos pobres; programas para vivenda, alimentaci\u00f3n, axudas para nais solteiras, axudas para nenos etc.\nO m\u00e1is importante destes programas \u00e9 Medicaid, un programa polo que o goberno federal (nacional) e os gobernos estatais financian servizos m\u00e9dicos para os m\u00e1is pobres que non poden pagar un seguro de sa\u00fade privado (nun pa\u00eds onde case hai hospitais p\u00fablicos ou seguro de sa\u00fade financiado polo Estado); e Medicare, que ten o mesmo prop\u00f3sito pero est\u00e1 especificamente dirixido \u00e1 poboaci\u00f3n maior de 65 anos. Estes programas avanzaron por primeira vez cara ao obxectivo da cobertura sanitaria universal.\nJohnson tam\u00e9n creou un gran n\u00famero de axencias federais para supervisar os negocios privados e estableceu numerosas regulaci\u00f3ns.\nPolo tanto, as presidencias de Kennedy e Johnson foron decisivas para comprometer irreversiblemente o Partido Dem\u00f3crata co programa progresista ou liberal como \u00e9 m\u00e1is co\u00f1ecido nos Estados Unidos. Deixaron de medrar a medida que quedaba cada vez m\u00e1is claro que os dem\u00f3cratas se posicionaran \u00e1 esquerda do espazo pol\u00edtico americano, mentres que os republicanos monopolizaban a dereita.\nEn 1968, de novo un grupo moi grande de dem\u00f3cratas do sur (agrupados no Partido Independente Americano) lanzaron o seu propio candidato \u00e1 presidencia (George Wallace) contra o candidato oficial do partido (Hubert H. Humphrey). Os votos de Wallace non foron suficientes para superar a Humphrey, pero si foron suficientes para facilitar a vitoria do republicano Richard Nixon.\nNas elecci\u00f3ns de 1972 os \u00faltimos dem\u00f3cratas racistas intentaron ga\u00f1ar a candidatura presidencial co seu abandeirado Wallace (que regresara ao partido despois da s\u00faa candidatura independente en 1968); pero foron abrumadamente derrotados na Convenci\u00f3n Nacional Democr\u00e1tica. A esquerda ga\u00f1ara definitivamente o control do partido e a mellor proba diso foi a elecci\u00f3n de George McGovern como candidato \u00e1s elecci\u00f3ns presidenciais dese ano. McGovern, que moitos votantes consideraron un extremista de esquerdas, sufriu unha abafadora derrota contra Nixon, obtendo s\u00f3 17 votos electorais fronte aos 520 do republicano. Nesas primarias dem\u00f3cratas de 1972, a congresista de Nova York, Shirley Chisholm, fixo historia ao ser a primeira afroamericana que se presentou \u00e1 candidatura dun dos dous grandes partidos americanos, outro signo do cambio no Partido Dem\u00f3crata. Nos anos 70 quedou claro que a econom\u00eda non soportaba a carga do excesivo gasto p\u00fablico e dos impostos elevados, ademais das normativas; e todo isto foi produto de pol\u00edticas econ\u00f3micas democr\u00e1ticas. O goberno do presidente dem\u00f3crata Jimmy Carter (1977-1981) foi un aut\u00e9ntico desastre; cunha inflaci\u00f3n moi alta e unha alta taxa de paro. O resultado foi a vitoria dos republicanos co actor de cine Ronald Reagan en 1980, o que antepo\u00f1er\u00eda aos dem\u00f3cratas ante novos desaf\u00edos.\nO Partido Dem\u00f3crata desde finais do s\u00e9culo XX \u00e1 actualidade.\nDurante a administraci\u00f3n de Ronald Reagan os dem\u00f3cratas dominaron o Congreso dos Estados Unidos; e opux\u00e9ronse a moitas pol\u00edticas do presidente republicano.\nNo lado econ\u00f3mico, os dem\u00f3cratas tiveron que aceptar de mala gana os enormes recortes fiscais que impulsou Reagan; se se opuxeran a estas rebaixas fiscais, os senadores e representantes dem\u00f3cratas poder\u00edan enfurecer aos electores e, en consecuencia, perder os seus escanos nas elecci\u00f3ns. Por iso preferiron apoiar as baixadas de impostos populares.\nO que si resistiron enerxicamente foi reducir o gasto p\u00fablico. Os dem\u00f3cratas non quixeron reducir os fondos que o estado gastou nos moitos programas sociais creados polos gobernos dem\u00f3cratas pasados. Pero Reagan tampouco deu o brazo a torcer na s\u00faa decisi\u00f3n de reducir o tama\u00f1o do estado e evitar o patrocinio e o paternalismo nos programas sociais. O resultado do tira e afrouxa entre o Congreso Republicano e o Dem\u00f3crata foi que os impostos baixaron moito m\u00e1is do que caeu o gasto p\u00fablico; e como resultado medrou o d\u00e9ficit fiscal e a d\u00e9beda p\u00fablica. A\u00ednda as\u00ed, o pa\u00eds experimentou unha das s\u00faas mellores etapas de crecemento econ\u00f3mico e prosperidade, que beneficiou a popularidade de Reagan e prexudicou \u00e1 dos dem\u00f3cratas.\nO sucesor republicano de Reagan, o presidente George H. W. Bush, non puido manterse no poder grazas \u00e1s terribles pol\u00edticas monetarias da Reserva Federal e, como resultado, os dem\u00f3cratas puideron volver ao poder en 1993 co seu l\u00edder, o presidente Bill Clinton.\nNos seus dous primeiros anos no cargo, Clinton gobernou como un dem\u00f3crata t\u00edpico da segunda metade do s\u00e9culo XX; facendo que o Estado interve\u00f1a na econom\u00eda e gaste moito. Quer\u00eda resolver os problemas gastando m\u00e1is e sen cortar a burocracia; e incluso quixo promover unha reforma sanitaria (ideada pola s\u00faa muller Hillary) que aumentase moito o papel do Estado no sistema sanitario (ata o punto de que alg\u00fans cr\u00edticos falaron de que pretend\u00eda \"socializar\" a sa\u00fade) o que tam\u00e9n implicaba un aumento considerable do gasto do Estado.\nO resultado das s\u00faas medidas foi que a econom\u00eda non s\u00f3 non mellorou, sen\u00f3n que empeorou. Por esta raz\u00f3n, o Partido Republicano ga\u00f1ou as elecci\u00f3ns lexislativas intermedias (1994) e, por primeira vez en varias d\u00e9cadas, os republicanos tiveron maior\u00eda no Congreso.\nEste foi un terremoto pol\u00edtico, especialmente porque os republicanos ga\u00f1aran cunha proposta program\u00e1tica chamada \"Contrato con Am\u00e9rica\" \u200b\u200bque supo\u00f1\u00eda todo o contrario \u00e1s propostas cl\u00e1sicas dos dem\u00f3cratas; os republicanos propux\u00e9ronse baixar a\u00ednda m\u00e1is os impostos e reducir radicalmente o gasto social.\nAnte a s\u00faa terrible situaci\u00f3n pol\u00edtica, ningu\u00e9n pensou que a s\u00faa reelecci\u00f3n fose posible, Clinton decidiu dar a volta \u00e1 s\u00faa pol\u00edtica (e \u00e1 do seu partido). Dirixiu ao Partido Dem\u00f3crata m\u00e1is \u00e1 dereita; comezando a tomar medidas econ\u00f3micas id\u00e9nticas \u00e1s propostas polos republicanos (ata o punto de que a oposici\u00f3n republicana o acusou de roubar o seu programa econ\u00f3mico).\nDeste xeito, Clinton fac\u00eda todo o que os republicanos far\u00edan para revivir a econom\u00eda, a\u00ednda que dun xeito m\u00e1is moderado. Como resultado desta coincidencia de criterios, aprobouse a maior reduci\u00f3n do gasto en programas sociais da historia do pa\u00eds desde que os dem\u00f3cratas crearan o \"estado do benestar\". O resultado foi que o d\u00e9ficit fiscal foi caendo ata que desapareceu e o pa\u00eds experimentou outra etapa de prosperidade econ\u00f3mica sen precedentes; o que permitiu a Clinton ga\u00f1ar a reelecci\u00f3n.\nDespois do regreso dos republicanos ao poder baixo George W. Bush en 2001, os dem\u00f3cratas permaneceron na oposici\u00f3n durante oito anos. Nas primarias democr\u00e1ticas de 2008 present\u00e1ronse varios candidatos: unha muller (Hillary Clinton), o primeiro afroamericano (Barack Obama) e o primeiro hispano (Bill Richardson, gobernador de Novo M\u00e9xico).\nDespois dunha ardua campa\u00f1a entre Hillary Clinton e Barack Obama, foi este \u00faltimo quen ga\u00f1ou o nomeamento en xu\u00f1o de 2008, convert\u00e9ndose no candidato de facto dos dem\u00f3cratas ata a convenci\u00f3n en Denver, Colorado, a finais de agosto.\nFinalmente, despois dunha das campa\u00f1as presidenciais m\u00e1is longas e caras da historia dos Estados Unidos de Am\u00e9rica ata a data, o candidato dem\u00f3crata Barack Obama derrotou ao seu opo\u00f1ente republicano John McCain nas elecci\u00f3ns presidenciais de novembro de 2008, volvendo a un dem\u00f3crata na oficina oval, e facendo historia como o primeiro presidente negro do pa\u00eds na historia.\nDespois dos oito anos de presidencia de Obama, o partido presentou a Hillary Clinton como a s\u00faa candidata \u00e1s elecci\u00f3ns presidenciais dese ano, sendo a primeira muller en ocupar a candidatura dun dos dous grandes partidos estadounidenses. Clinton foi finalmente derrotada a pesar de ga\u00f1ar case tres mill\u00f3ns de votos m\u00e1is que o candidato republicano Donald Trump.\nIdeolox\u00eda e tendencias internas do Partido Dem\u00f3crata.\nA grandes trazos, p\u00f3dese dicir que representa o liberalismo e o progresismo nos Estados Unidos.\nOs dem\u00f3cratas non se opo\u00f1en a unha econom\u00eda de libre mercado e cren que o capitalismo de mercado \u00e9 o \u00fanico sistema econ\u00f3mico que pode xerar crecemento e prosperidade. Pensan que o Estado deber\u00eda intervir para reducir os desequilibrios sociais, distribu\u00edr mellor a renda e garantir a igualdade de oportunidades; e crear as\u00ed un \"capitalismo con rostro humano\". Por iso son defensores entusiastas do estado do benestar.\nOs dem\u00f3cratas non se opo\u00f1en necesariamente \u00e1 reduci\u00f3n de impostos para cidad\u00e1ns e empresas privadas; Pero est\u00e1n moito menos entusiasmados con estas rebaixas fiscais que os republicanos, e din que os seus rivais esaxeran para beneficiar aos ricos. Tam\u00e9n defenden un maior gasto p\u00fablico orientado \u00e1 pol\u00edtica social.\nDebido \u00e1 gran liberdade de conciencia que hai nos partidos americanos e \u00e1 inexistente disciplina do partido, os partidos son moi heterox\u00e9neos. E o Partido Dem\u00f3crata \u00e9 o m\u00e1is heterox\u00e9neo dos principais partidos dos Estados Unidos. Tradicionalmente falouse dunha divisi\u00f3n ideol\u00f3xica entre grupos chamados dem\u00f3cratas conservadores, dem\u00f3cratas moderados e dem\u00f3cratas liberais.\nOs dem\u00f3cratas conservadores est\u00e1n a favor dunha econom\u00eda m\u00e1is liberal; est\u00e1n m\u00e1is dispostos a reducir impostos, diminu\u00edr o gasto p\u00fablico (inclu\u00eddo o gasto social) e desregular o mercado que a maior\u00eda dos seus compa\u00f1eiros de partido. Tam\u00e9n son m\u00e1is conservadores en cuesti\u00f3ns sociais (matrimonio homosexual, aborto etc.). Dise que parecen m\u00e1is republicanos que dem\u00f3cratas; moitos deles son do sur do pa\u00eds.\nOs liberais dem\u00f3cratas son os m\u00e1is de centro-esquerda, son os m\u00e1is estatalistas en materia econ\u00f3mica e os m\u00e1is liberais en materia social. Queren un gasto p\u00fablico elevado, altos impostos sobre os beneficios das empresas principalmente dos ingresos m\u00e1is altos; e unha forte intervenci\u00f3n estatal na econom\u00eda con normativas. Como en moitos outros pa\u00edses, o liberalismo nos Estados Unidos e no Partido Dem\u00f3crata apoia os dereitos \u00e1 liberdade de opini\u00f3n, liberdade de relixi\u00f3n, liberdade de prensa, asistencia sanitaria, salario xusto, seguridade social etc.\nOs dem\u00f3cratas moderados intentan ser o centro entre eses extremos; Tentan moderar as posici\u00f3ns dos liberais e dos conservadores e toman medidas intermedias entre as propostas dun e doutro.\nNos \u00faltimos anos, os analistas pol\u00edticos estableceron unha nova clasificaci\u00f3n das facci\u00f3ns internas do Partido Dem\u00f3crata. As devanditas facci\u00f3ns ser\u00edan as seguintes:\nNovos Dem\u00f3cratas: son a facci\u00f3n de dereita do partido e poder\u00edan identificarse cos que antes se chamaban dem\u00f3cratas moderados. Xurdiron con forza como resultado do goberno de Bill Clinton, que \u00e9 o m\u00e1is influente e prestixioso dos l\u00edderes moderados do partido. Os dem\u00f3cratas centristas reco\u00f1ecen as deficiencias do estado do benestar e aceptan que \u00e9 necesario racionalizar e, nalg\u00fans casos, reducir o gasto p\u00fablico en programas sociais, porque moitas persoas que se beneficiaron destes programas perderan o aliciente para traballar e preferiron vivir das axudas estatais; Ademais, ese gasto foi unha carga insostible para as arcas p\u00fablicas, que obrigou a aumentar os impostos e a d\u00e9beda p\u00fablica. Non obstante, non est\u00e1n de acordo co que consideran recortes excesivos no gasto social promovidos polos republicanos en detrimento dos m\u00e1is pobres. Os dem\u00f3cratas moderados tam\u00e9n aceptan baixar os impostos persoais e empresariais; Pero as s\u00faas rebaixas fiscais son menores \u00e1s propostas polos republicanos e tam\u00e9n est\u00e1n orientadas (segundo eles) a beneficiar a m\u00e1is contribu\u00edntes da clase media que aos ricos, po\u00f1endo condici\u00f3ns para que as empresas se beneficien (como xerar m\u00e1is emprego nos Estados Unidos que no exterior). Os dem\u00f3cratas centristas al\u00edanse frecuentemente cos republicanos moderados para defender algunhas medidas. En resumo, os moderados intentan atopar un compromiso entre as posici\u00f3ns tradicionais do partido e as demandas do mundo globalizado actual. Os centristas expresan as s\u00faas ideas e exercen a s\u00faa influencia a trav\u00e9s da poderosa organizaci\u00f3n pol\u00edtica Democratic Leadership Council (o Democratic Leadership Council ou simplemente DLC polas s\u00faas siglas en ingl\u00e9s), unha instituci\u00f3n fundada en 1985. Esta instituci\u00f3n loita por afastar ao partido das s\u00faas posici\u00f3ns tradicionais m\u00e1is de centro-esquerda e levalo ao centro do espectro pol\u00edtico; pero os seus cr\u00edticos dentro do partido ac\u00fasano de ser financiado polas grandes empresas privadas que intentan financiar aos dem\u00f3cratas favorables aos seus intereses corporativos.\nDem\u00f3cratas progresistas: nos anos 1960 xurdiron moitos grupos de activistas de esquerda en contornos universitarios e acad\u00e9micos, co seu momento \u00e1lxido na loita pacifista contra a guerra de Vietnam. Cando este movemento decaeu, alg\u00fans dos seus membros fundaron pequenos partidos mao\u00edstas e outros comunistas; pero moitos moderaron as s\u00faas ideas e acabaron un\u00edndose ao Partido Dem\u00f3crata. Opux\u00e9ronse radicalmente \u00e1 guerra de Iraq e op\u00f3\u00f1ense a unha pol\u00edtica econ\u00f3mica conservadora (o que os progresistas doutros pa\u00edses denominan despectivamente neoliberal); tam\u00e9n critican a excesiva influencia das corporaci\u00f3ns (grandes empresas privadas) na pol\u00edtica americana. Os progresistas queren manter os impostos m\u00e1is altos e aumentar no canto de reducir o gasto en programas sociais. Os senadores e representantes dem\u00f3cratas progresistas no Congreso dos Estados Unidos agr\u00fapanse nun poderoso lobby chamado Congreso Progresista do Congreso, que \u00e9 o principal instrumento dos progresistas para influ\u00edr no partido. Os dem\u00f3cratas progresistas tam\u00e9n se re\u00fanen noutras organizaci\u00f3ns pol\u00edticas como os dem\u00f3cratas progresistas de Am\u00e9rica. Este sector ga\u00f1ou moito peso grazas \u00e1 senadora Bernie Sanders, que competiu con Hillary Clinton polo nomeamento nas elecci\u00f3ns presidenciais de 2016.\nDem\u00f3cratas laborais: son os traballadores sindicalizados e os seus l\u00edderes. Os sindicatos nos Estados Unidos est\u00e1n controlados polos dem\u00f3cratas e os seus l\u00edderes te\u00f1en un gran peso no partido. Est\u00e1n m\u00e1is preocupados en defender as s\u00faas propias demandas do mundo sindical: un mellor salario m\u00ednimo, pensi\u00f3ns m\u00e1is elevadas e leis que obriguen aos empresarios a financiar a maior parte do seguro de sa\u00fade dos seus empregados. Xeralmente incl\u00ednanse m\u00e1is polos progresistas e liberais que polos centristas; pero colaboran con estes \u00faltimos cando sexa necesario para defender os seus intereses.\nDem\u00f3cratas liberais: te\u00f1en moitas coincidencias cos progresistas, pero son menos radicais que estes; con todo, os liberais vense cada vez m\u00e1is integrados ou absorbidos na \u00e1 progresista. Son proteccionistas en asuntos de comercio internacional (a\u00ednda que din que s\u00f3 defenden o \"comercio xusto\"); son m\u00e1is estatalistas na pol\u00edtica econ\u00f3mica que os centristas e, polo tanto, op\u00f3\u00f1ense m\u00e1is \u00e1s pol\u00edticas econ\u00f3micas conservadoras. Os impostos m\u00e1is altos e o gasto p\u00fablico parecen estar entre os seus obxectivos. Son menos militaristas na pol\u00edtica exterior e l\u00e9vanse mellor coas ONG que defenden os dereitos humanos. O factor xeopol\u00edtico tam\u00e9n xoga un papel importante en relaci\u00f3n a estas tendencias ideol\u00f3xicas internas. As\u00ed, os pol\u00edticos dem\u00f3cratas en estados progresistas ou liberais (aqueles onde a gran maior\u00eda da opini\u00f3n p\u00fablica \u00e9 claramente ideoloxicamente progresista) adoitan ser m\u00e1is progresistas e menos moderados para atraer votantes. Por outra banda, naqueles estados que te\u00f1en fama de ser conservadores (onde a maior\u00eda da opini\u00f3n p\u00fablica se inclina cara ao centro dereita), os pol\u00edticos dem\u00f3cratas adoitan ser m\u00e1is moderados para non perder votos fronte aos republicanos. Noutras palabras, neses estados que, porque son progresivos son os seus feudos naturais, os dem\u00f3cratas adoitan ser m\u00e1is liberais ou progresistas, mentres que nos estados que son conservadores os feudos dos seus rivais republicanos, os dem\u00f3cratas vense obrigados a ser m\u00e1is moderados; todo por motivos de conveniencia electoral. De tal xeito que, por exemplo, no Partido Democr\u00e1tico de Massachusetts predominan os progresistas sobre os moderados, mentres que no Partido Democr\u00e1tico de Texas \u00e9 o contrario. O Partido Republicano est\u00e1 afectado polo mesmo factor pero \u00e1 inversa en termos de polaridade conservador-progresista.\nAdemais do anterior, o Partido Dem\u00f3crata fixo unha serie de alianzas locais, normalmente a nivel estatal, con alg\u00fans partidos af\u00edns, normalmente socialistas. Dous casos particulares foron a fusi\u00f3n entre o Partido Dem\u00f3crata de Minnesota e o Partido Laborista Agr\u00edcola de Minnesota (socialdem\u00f3crata) e en Dacota do Norte entre o Partido Dem\u00f3crata estatal e a Liga Non Partidaria socialista en 1954, xurdindo as\u00ed o Partido Democr\u00e1tico do Traballo Agr\u00edcola de Minnesota. e o Partido Democr\u00e1tico-NPL de Dacota do Norte. Os congresistas que elixen destes partidos pasan a formar parte do caucus democr\u00e1tico e estes partidos sempre apoian ao candidato presidencial dem\u00f3crata. Ademais, o partido Socialistas Democr\u00e1ticos de Am\u00e9rica e o Partido Socialista dos Estados Unidos apoiaron aos candidatos presidenciais do Partido Dem\u00f3crata en diferentes momentos hist\u00f3ricos e conxunturas electorais. O Partido Comunista dos Estados Unidos apoiou ao Partido Dem\u00f3crata en todas as elecci\u00f3ns presidenciais desde 1984, a\u00ednda que presentan candidatos locais. A nivel internacional o partido \u00e9 membro fundador da Alianza Progresista que incl\u00fae diferentes partidos liberais, socialdem\u00f3cratas, progresistas etc.\nDemograf\u00eda electoral.\nO Partido Dem\u00f3crata ten un apoio maioritario por parte de estudantes universitarios e profesionais liberais que se definen o 72% como progresistas fronte ao 15% conservadores. Os cient\u00edficos decl\u00e1ranse 55% dem\u00f3cratas, 32% independentes e 6% republicanos segundo os datos do Washington Post. Os mozos tam\u00e9n tenden a votar como dem\u00f3cratas e desde a elecci\u00f3n de Bill Clinton en 1992 os mozos votantes apoiaron abrumadoramente a todos os candidatos dem\u00f3cratas. O 44% dos electores de entre 18 e 29 anos votaron por John Kerry mentres que o 56% votou por Barack Obama nas elecci\u00f3ns lexislativas de 2006.\nOutro sector da poboaci\u00f3n que tradicionalmente vota polos dem\u00f3cratas \u00e9 a clase traballadora, os sindicatos e os traballadores con poucos ingresos. Desde 1930, o Partido Dem\u00f3crata ten unha estreita relaci\u00f3n cos sindicatos, que \u00e1 s\u00faa vez exercen unha presi\u00f3n influente e son capaces dunha forte mobilizaci\u00f3n electoral. Segundo as enquisas da CNN, a maior\u00eda dos cidad\u00e1ns de clase baixa con baixos ingresos socioecon\u00f3micos, as\u00ed como os traballadores sen estudos universitarios, tenden a votar polos dem\u00f3cratas. Con todo, os dem\u00f3cratas da clase traballadora adoitan ser m\u00e1is conservadores socialmente que a base intelectual, profesional e universitaria de tendencia liberal que tam\u00e9n votan dem\u00f3cratas. O 41% das mulleres identif\u00edcanse como dem\u00f3cratas e o 25% como republicanas.\nMinor\u00edas\nO Partido Dem\u00f3crata est\u00e1 apoiado con moita forza pola poboaci\u00f3n estadounidense de gays, lesbianas, bisexuais e transx\u00e9neros, aproximadamente o 70%. Esta tendencia pode verse desde a campa\u00f1a de 1992, onde Clinton recibiu o apoio maioritario do colectivo GLBT nun 71% sobre o 16% que obtivo Bob Dole. A tendencia continuou: no 2000, onde Al Gore recibiu o 70% do apoio dos homosexuais en comparaci\u00f3n con George W. Bush que ti\u00f1a o 25% e o 5% doutros, no 2004 John Kerry o 77% e George W. Bush o 23% e no 2008 a Barack Obama 70% fronte a John McCain 27%. Actualmente hai tres congresistas dos Estados Unidos Dem\u00f3cratas gais; Barney Frank de Massachusetts, Tammy Baldwin de Wisconsin e Jared Polis de Colorado.\nOs negros afroamericanos (chamados, entre outras raz\u00f3ns, para diferencialos dos hispanos negros ou latinos de pel negra nas estat\u00edsticas oficiais) representan a minor\u00eda que apoia de xeito abafador ao Partido Dem\u00f3crata, sendo entre o 90 e o 95% dos dem\u00f3cratas en case todas as elecci\u00f3ns. Nos seus primeiros tempos, os negros americanos favoreceron ao Partido Republicano pola s\u00faa posici\u00f3n abolicionista e pola igualdade racial no s\u00e9culo XIX (ao que ent\u00f3n se opuxo o Partido Dem\u00f3crata), con todo, desde o apoio de presidentes como Franklin Delano Roosevelt, John F. Kennedy e Lyndon B. Johnson pola segregaci\u00f3n racial e as loitas polos dereitos civ\u00eds (agora os republicanos op\u00f3\u00f1ense) apoiaron o apoio e mesmo algunhas enquisas nos anos noventa demostraron que os afroamericanos prefiren votar por un candidato dem\u00f3crata branco que por un candidato republicano negro. Mesmo cun gran e tradicional apoio negro ao Partido Dem\u00f3crata, a poboaci\u00f3n afroamericana adoita ser conservadora en cuesti\u00f3ns sensibles como o aborto e o matrimonio homosexual, como se reflicte no abafador apoio dos votantes negros \u00e1 Proposici\u00f3n 8 en California.\nSalvo os cubanos, os hispanos americanos son dem\u00f3cratas abrumadoramente, a\u00ednda que non tan abafadores coma os negros. Clinton recibiu o apoio do 72% dos hispanos, Kerry o 69% e Obama o 67%. A posici\u00f3n democr\u00e1tica m\u00e1is flexible cara \u00e1 inmigraci\u00f3n adoita sinalarse como unha das raz\u00f3ns do apoio dos hispanos aos dem\u00f3cratas, con todo os cubano-americanos son republicanos segundo alg\u00fans, porque o Partido Republicano ten unha posici\u00f3n anticomunista moito m\u00e1is dura. Os nativos americanos tam\u00e9n son dem\u00f3cratas maioritarios nunha porcentaxe bastante esmagadora, sendo un dos grupos \u00e9tnicos dem\u00f3cratas m\u00e1is amplos, segundo s\u00f3 os negros. En canto \u00e1s relixi\u00f3ns, os republicanos reciben o apoio maioritario dos cristi\u00e1ns protestantes brancos (os cristi\u00e1ns protestantes negros seguen sendo abafadores dem\u00f3cratas). Os morm\u00f3ns tam\u00e9n son republicanos abrumadoramente. Por outra banda, os cat\u00f3licos (tanto hispanos como anglosax\u00f3ns) son principalmente dem\u00f3cratas. No caso dos xudeus, favoreceron historicamente ao Partido Dem\u00f3crata, sendo o 68% deles dem\u00f3cratas no 2006, o 70% no 2008 e o 60% no 2010 (para as elecci\u00f3ns de Obama), fronte aos 26, 20 e 33 % de xudeus republicanos nos mesmos anos. Segundo alg\u00fans, os musulm\u00e1ns estadounidenses eran abrumadoramente republicanos porque, por exemplo, se opo\u00f1\u00edan ao matrimonio homosexual e ao aborto socialmente conservadores. George W. Bush recibiu o apoio maioritario dos musulm\u00e1ns no 2000, con todo, unha serie de pol\u00edticas republicanas impopulares entre os musulm\u00e1ns como a guerra de Iraq e o manexo do conflito \u00e1rabe-israel\u00ed xerou un cambio e no 2010 o 85 O% dos musulm\u00e1ns votaron dem\u00f3cratas e apoiaron a Obama. Os dous \u00fanicos senadores musulm\u00e1ns nos Estados Unidos, Keith Ellison e Andr\u00e9 Carson, son dem\u00f3cratas. Os ateos e os agn\u00f3sticos tam\u00e9n son dem\u00f3cratas maioritarios cun 67% fronte a un 30% republicano"}
{"id": "50477", "revid": "98629", "url": "https://gl.wikipedia.org/wiki?curid=50477", "title": "Lingua tracia", "text": "O tracio era unha lingua falada na Antig\u00fcidade polos tracios no sueste de Europa. \u00c9 unha lingua extinta xa que a maior\u00eda dos tracios foron helenizados ou romanizados.\nDistribuci\u00f3n xeogr\u00e1fica.\nExclu\u00edndo o dacio, cuxo status como unha lingua tracia \u00e9 discutido, o tracio era falado por un gran n\u00famero de persoas no que hoxe \u00e9 o sur de Bulgaria, partes de Serbia, Macedonia do Norte, norte de Grecia (especialmente antes da expansi\u00f3n dos antigos macedonios), por toda a Tracia (inclu\u00edndo a Turqu\u00eda europea) e en partes da rexi\u00f3n de Bitinia (noroeste da Turqu\u00eda asi\u00e1tica).\nInclu\u00edndo o dacio/x\u00e9tico, era falado en Roman\u00eda, norte de Bulgaria, partes de Serbia, de Moldavia, Ucra\u00edna centro-occidental, Hungr\u00eda oriental e Eslovaquia.\nFontes.\nPor ser unha lingua extinta con s\u00f3 unhas poucas inscrici\u00f3ns, hai pouco co\u00f1ecemento sobre a lingua tracia, pero co\u00f1\u00e9cense e adm\u00edtense varias caracter\u00edsticas dela. Algunhas palabras tracias poden atoparse citadas en textos antigos.(esta lista excl\u00fae nomes dacios de plantas que aparecen inclu\u00eddos \u00e1s veces):\nAl\u00e9n diso, hai moitas palabras e prob\u00e1beis palabras extra\u00eddas de antrop\u00f3nimos, top\u00f3nimos, hidr\u00f3nimos, or\u00f3nimos e outros elementos l\u00e9xicos encontrados en fontes antigas e bizantinas:\nVarias prob\u00e1beis palabras tracias at\u00f3panse en inscrici\u00f3ns (a maior\u00eda delas escritas co alfabeto grego) en edificios, moedas e outros artefactos (ver inscrici\u00f3ns abaixo).\nOutra fonte do vocabulario tracio son palabras de etimolox\u00eda desco\u00f1ecida ou contestada encontradas en b\u00falgaro e en macedonio as\u00ed como no roman\u00e9s. O alban\u00e9s \u00e9 \u00e1s veces considerado como descendente do dacio ou do tracio, ou como descendente do ilirio mesturado co daco-tracio. As\u00ed, o l\u00e9xico alban\u00e9s \u00e9 outra fonte.\nTam\u00e9n se propo\u00f1en palabras tracias no l\u00e9xico do grego antigo. Elementos l\u00e9xicos gregos pode ser que deriven do tracio como, por exemplo, \"balios\", \"manchado, colorido\", do PIE \"*bhel-\", \"brillar\". Julius Pokorny tam\u00e9n cita o ilirio como unha pos\u00edbel fonte para \"bounos\", \"outeiro, monte\".\nInscrici\u00f3ns.\nS\u00f3 se atoparon catro inscrici\u00f3ns tracias. Unha est\u00e1 nun anel de ouro encontrado en 1912 na cidade de Ezerovo, en Bulgaria. O anel foi datado no s\u00e9culo -V. No anel hai unha inscrici\u00f3n escrita co alfabeto grego que di:\nO significado da inscrici\u00f3n \u00e9 desco\u00f1ecido e non se parece a ningunha lingua co\u00f1ecida. Estudosos de tracio como Georgiev e Dechev propuxeron varias traduci\u00f3ns para a inscrici\u00f3n, pero son s\u00f3 conxecturas.\nUnha segunda inscrici\u00f3n foi encontrada en 1965 preto da vila de Kyolmen, na provincia de Shumen, datada do s\u00e9culo -VI. Consiste en 56 letras do alfabeto grego, probabelmente un epitafio tumulario semellante aos frixios:\nUnha terceira inscrici\u00f3n est\u00e1 novamente nun anel, encontrado en Duvanli, na provincia de Plovdiv, preto da man esquerda dun esqueleto. Data do s\u00e9culo -V. O anel ten a imaxe dun cabaleiro coa inscrici\u00f3n envolvendo a imaxe. Est\u00e1 apenas parcialmente lex\u00edbel:\n\u039c\u0395\u0396\u0397\u039d\u0391\u0399 probabelmente corresponde a Menzana, o \"cabalo deus\" mesapio, a quen se sacrificaban cabalos, compar\u00e1bel tam\u00e9n ao alban\u00e9s \"mes\", \"mezi\" e ao roman\u00e9s \"m\u00e2nz\", \"poldro\", derivado do PIE \"*mend(i)-\", \"cabalo\".\nEstas son as maiores inscrici\u00f3ns preservadas. As restantes son na maior\u00eda palabras illadas ou nomes en vasillas e outros artefactos. Al\u00e9n diso, elementos l\u00e9xicos tracios atop\u00e1ronse en inscrici\u00f3ns en grego e en lat\u00edn.\nNunha inscrici\u00f3n latina de Roma que trata dun cidad\u00e1n da provincia romana de Tracia, enc\u00f3ntrase a frase \"Midne potelense\". Isto \u00e9 interpretado como a indicaci\u00f3n do lugar tracio de orixe, \"Midne\" sendo visto como o equivalente tracio do lat\u00edn vico \"vila\". Se isto fose correcto, a palabra tracia ten un cognato pr\u00f3ximo en let\u00f3n (\"mitne\", \"unha residencia\"), unha lingua b\u00e1ltica. Poder\u00eda ser asociada tam\u00e9n co termo b\u00falgaro para \"lugar de residencia\", \"mitnitsa\".\nExtinci\u00f3n.\nA maior\u00eda dos tracios foron finalmente helenizados (na provincia da Tracia) ou romanizados (na Moesia, Dacia etc.), cos \u00faltimos remanentes sobrevivindo en \u00e1reas remotas ata o s\u00e9culo V.\nV\u00e9xase tam\u00e9n.\nLigaz\u00f3ns externas.\nEn ingl\u00e9s:"}
{"id": "50479", "revid": "98629", "url": "https://gl.wikipedia.org/wiki?curid=50479", "title": "Tracios", "text": "Os tracios foron un pobo indoeuropeo, que viv\u00eda na rexi\u00f3n de Tracia e en rexi\u00f3ns pr\u00f3ximas (territorios das actuais Bulgaria, Roman\u00eda, Moldavia e leste de Serbia). Falaban a lingua tracia.\nDistribuci\u00f3n xeogr\u00e1fica.\nViv\u00edan nunha \u00e1rea moi extensa que comprend\u00eda a parte oriental da pen\u00ednsula Balc\u00e1nica m\u00e1is ou menos ata o val do Moravia, as rexi\u00f3ns contiguas \u00f3 norte do Danubio (entre os montes C\u00e1rpatos e o r\u00edo Dni\u00e9ster), e alg\u00fans contrafortes en Asia Menor. O territorio estend\u00edase dun lado a outro dos Balc\u00e1ns, e \u00e1 rexi\u00f3n dos xetas ao norte do Danubio ata m\u00e1is al\u00f3 do r\u00edo Bug.\nAs tribos do sur, veci\u00f1as dos gregos, determinaron que, m\u00e1is tarde, co nome de Tracia fose chamada a rexi\u00f3n actualmente dividida entre Grecia, Bulgaria e Turqu\u00eda. Outros nomes de antigas rexi\u00f3ns habitadas polos tracios eran: Moesia, Dacia, Escitia Menor, Bitinia, Misia, Panonia, e outras.\nExtinci\u00f3n da etnia e o idioma.\nA maior\u00eda dos tracios ou ben foron helenizados (a provincia de Tracia) ou romanizados (Dacia, etc.). Con todo, pequenos grupos de tracios, existisen quizais cando chegaron os eslavos aos Balc\u00e1ns no s\u00e9culo VI.\nOs eruditos suxeriron que os albaneses actuais poder\u00edan ser tracios que mantiveron o seu idioma, pero \u00e9 controvertido."}
{"id": "50481", "revid": "1822", "url": "https://gl.wikipedia.org/wiki?curid=50481", "title": "Augarr\u00e1s", "text": ""}
{"id": "50483", "revid": "89787", "url": "https://gl.wikipedia.org/wiki?curid=50483", "title": "Esencia de trementina", "text": "A esencia de trementina, terebintina ou augarr\u00e1s \u00e9 un l\u00edquido vol\u00e1til e incoloro producido mediante a destilaci\u00f3n da resina dos pi\u00f1eiros e doutras con\u00edferas.\nEst\u00e1 formado principalmente por unha mestura de hidrocarburos terp\u00e9nicos, maiormente alfa e beta pinenos, a\u00ednda que a s\u00faa composici\u00f3n var\u00eda dependendo da clase de pi\u00f1eiro da que prove\u00f1a a resina.\nAugarr\u00e1s mineral.\nSer\u00eda a aut\u00e9ntica esencia de trementina, que na actualidade \u00e9 substitu\u00edda por unha mestura realizada de xeito artificial na preparaci\u00f3n de pinturas, vernices e af\u00edns.\nCaracter\u00edsticas.\nA augarr\u00e1s \u00e9 un l\u00edquido incoloro ou con lixeiro cor amarelado e cheiro caracter\u00edstico \"como a pi\u00f1eiro\".\nEst\u00e1 considerada como unha mercador\u00eda perigosa\nUsos.\nO principal uso da augarr\u00e1s foi sempre como disolvente de pinturas ou como materia prima para a fabricaci\u00f3n de pinturas e vernices. Na actualidade est\u00e1 sendo substitu\u00edda por mesturas de hidrocarburos m\u00e1is baratas, tales como o chamado 'white spirit'.\nTransformado, a augarr\u00e1s tam\u00e9n util\u00edzase para formular repelentes para piollos, xeles para fregas ou emplastes.\nOutros usos incl\u00faen a elaboraci\u00f3n de fragrancias. Os usos dos pinenos que poden obterse con posteriores destilaci\u00f3ns son tam\u00e9n m\u00faltiples.\nManexo como residuo.\nDebido \u00e1 toxicidade da augarr\u00e1s non \u00e9 adecuado vertela \u00e1 rede de sumidoiros ou ao chan. A augarr\u00e1s debe ser considerada un refugallo perigoso e a partir do punto de vista ambiental debe tomarse en conta buscar a reduci\u00f3n do seu uso, a reutilizaci\u00f3n e a s\u00faa correcta canalizaci\u00f3n. A augarr\u00e1s pode ser reempregada se logo de utilizarse para lavar unha brocha con pintura se deixa un tempo que as part\u00edculas desta se decanten e ent\u00f3n pode ser colado."}
{"id": "50484", "revid": "22570", "url": "https://gl.wikipedia.org/wiki?curid=50484", "title": "Montes do Testeiro", "text": "Os Montes do Testeiro constit\u00faen unha serra galega localizada entre a Comarca do Deza e a Comarca de Tabeir\u00f3s - Terra de Montes, de direcci\u00f3n NL-SO e superficie achairada debido \u00e1 acci\u00f3n dos r\u00edos Deza, Avia e L\u00e9rez, os seus cumes m\u00e1is importantes son o Monte Uceiro (1003 metros) e a Pena Pix\u00edn (988 metros)."}
{"id": "50485", "revid": "23204", "url": "https://gl.wikipedia.org/wiki?curid=50485", "title": "Mercador\u00eda perigosa", "text": "As mercador\u00edas perigosas son materias ou obxectos que presentan risco para a sa\u00fade, para a seguridade ou que poden producir danos no medio ambiente, nas propiedades ou \u00e1s persoas. A estremeira \"mercador\u00eda perigosa\" util\u00edzase no \u00e1mbito do transporte; nos \u00e1mbitos de seguridade para a sa\u00fade ou etiquetado util\u00edzase o termo substancia ou preparado perigoso.\nClasificaci\u00f3n.\nTodas as mercanc\u00edas perigosas est\u00e1n clasificadas atendendo \u00e1s s\u00faas caracter\u00edsticas qu\u00edmicas e ao seu grao de perigosidade.\nExisten trece clases diferentes.\nClase 1: Materias e obxectos explosivos.\nSon materias ou obxectos que, debido a unha reacci\u00f3n qu\u00edmica, poden desprender gases a unha temperatura ou velocidade que poden producir danos; ou materias que poden producir reacci\u00f3ns exot\u00e9rmicas.\nDentro desta clase as materias, os obxectos subdiv\u00eddense en funci\u00f3n do risco de explosi\u00f3n en masa, de proxecci\u00f3n ou de incendio.\n\"Exemplos: Lumes artificiais, bengalas, bombas, foguetes, munici\u00f3ns, mechas, detonadores.\"\nClase 2: Gases.\nSon materias que a presi\u00f3n normal e 20\u00a0\u00b0C at\u00f3panse en estado gasoso ou ben cunha presi\u00f3n de vapor superior a 3 bares a 50\u00a0\u00b0C. Os gases poden presentarse licuados, comprimidos ou refrixerados.\nEn funci\u00f3n das s\u00faas propiedades poden clasificarse como asfixiantes, comburentes, inflamables ou t\u00f3xicos. En virtude desta clasificaci\u00f3n establ\u00e9cense tres divisi\u00f3ns.\n2.1 Gases inflamables, isto \u00e9, gases que poden inflamarse en contacto cunha fonte de calor. \"Ex. propileno, etano, butano.\"\n2.2 Gases non inflamables non t\u00f3xicos, son gases que, ou ben, desprazan o os\u00edxeno producindo asfixia ou te\u00f1en caracter\u00edsticas comburentes. \"Ex. os\u00edxeno, helio.\"\n2.3 Gases t\u00f3xicos, poden producir, por inhalaci\u00f3n, efectos agudos ou cr\u00f3nicos ou irritantes, e a\u00ednda a morte. Os gases t\u00f3xicos poden, ademais, ser inflamables, corrosivos ou comburentes. \"Ex. cloro.\"\nClase 3: L\u00edquidos inflamables.\nSon l\u00edquidos cun punto de inflamaci\u00f3n m\u00e1ximo de 60\u00a0\u00b0C. Estas materias poden presentar, ademais, caracter\u00edsticas t\u00f3xicas ou corrosivas. \"Ex. tolueno, augarr\u00e1s, gasolina.\"\nClase 4.1: Materias s\u00f3lidas inflamables, materias autorreactivas e materias explosivas desensibilizadas s\u00f3lidas.\nSon materias ou obxectos que se inflaman con facilidade (por ex. por frotamiento, materias pulvurentas en contacto con fontes de calor); ou materias inestables que poden experimentar reacci\u00f3ns de descomposici\u00f3n exot\u00e9rmicas. \"Ex. nitratos.\"\nClase 4.2: Materias que poden experimentar inflamaci\u00f3n espont\u00e1nea.\nSon materias que en contacto co aire poden quentarse ou inflamarse e arder. \"Ex. f\u00f3sforo branco.\"\nClase 4.3: Materias que en contacto coa auga desprenden gases inflamables.\nSon materias ou obxectos que, en contacto coa auga reaccionan desprendendo gases inflamables ou que poden formar mesturas explosivas co aire. \"Ex. bario, calcio.\"\nClase 5.1: Materias comburentes.\nSon l\u00edquidos ou s\u00f3lidos que poden provocar ou favorecer a combusti\u00f3n (en xeral dan lugar a reacci\u00f3ns que desprenden os\u00edxeno)\ndoutras materias. \"Ex. nitrato am\u00f3nico, permanganato s\u00f3dico.\"\nClase 5.2: Per\u00f3xidos org\u00e1nicos.\nSon materias derivadas do per\u00f3xido de hidr\u00f3xeno (auga osixenada), no cal un ou dous dos \u00e1tomos de hidr\u00f3xeno son substitu\u00eddos por radicais org\u00e1nicos.\nClase 6.1: Materias t\u00f3xicas.\nMaterias que, en cantidades relativamente pequenas, que poden danar \u00e1 sa\u00fade do ser humano ou causar a s\u00faa morte por inhalaci\u00f3n, absorci\u00f3n cut\u00e1nea ou inxesti\u00f3n. \"Ex. metanol, cloruro de metileno.\"\nClase 6.2: Materias infecciosas.\nSon materias das que se sabe ou se cre que conte\u00f1en axentes pat\u00f3xenos, \u00e9 dicir, microorganismos (bacterias, virus, pri\u00f3ns) que poden provocar enfermidades aos animais ou aos seres humanos. \"Ex. mostras de diagnose ou ensaio.\"\nClase 7: Materias radioactivas.\nSon obxectos ou materias que conte\u00f1en radion\u00facleos.\nClase 8: Materias corrosivas.\nAs materias ou obxectos que, por contacto, danan o tecido epitelial da pel ou as mucosas; ou que poden dar lugar a danos noutras mercanc\u00edas ou en propiedades en caso de derramo. \"Ex. \u00e1cido sulf\u00farico, hipoclorito s\u00f3dico.\"\nClase 9: Materias e obxectos que presentan perigos diversos.\nSon materias que supo\u00f1en alg\u00fan tipo de perigo non contemplado entre os anteriores: dioxinas, pos finos que poden provocar danos nas v\u00edas respiratorias, pilas de litio, materias perigosas para o medio ambiente... Dentro desta categor\u00eda a mercador\u00eda m\u00e1is com\u00fan \u00e9 o Xeo seco (CO2, di\u00f3xido de carbono) que se usa para refrixerar diversos produtos.\nCondici\u00f3ns de transporte.\nCo fin de realizar un transporte seguro e de eliminar ou minimizar os riscos derivados destas materias, as diversas lexislaci\u00f3ns establecen unha serie de condici\u00f3ns m\u00ednimas que deben cumprirse en calquera operaci\u00f3n de carga, descarga ou transporte.\nEn xeral todas as lexislaci\u00f3ns establecen as mercanc\u00edas que se poden, ou non, transportar e as cantidades m\u00e1ximas; as caracter\u00edsticas e homologaci\u00f3ns requiridas \u00f3s embalaxes e \u00f3s veh\u00edculos; a formaci\u00f3n das persoas intervenientes; o etiquetado e a documentaci\u00f3n e as condici\u00f3ns de seguridade requiridas.\nLexislaci\u00f3n Internacional sobre Transporte de Mercador\u00edas Perigosas.\nO transporte de mercador\u00edas perigosas real\u00edzase baixo o amparo de cinco regulamentos ou acordos internacionais, en funci\u00f3n do medio de transporte utilizado.\nAs cinco lexislaci\u00f3ns son moi semellantes, a\u00ednda na propia estrutura dos textos. Actualmente estase tendendo a unha integraci\u00f3n de todos os c\u00f3digos. Polo momento existe o reco\u00f1ecemento mutuo da documentaci\u00f3n, de embalaxes e/ou etiquetas co fin de permitir ou facilitar transportes multimodais."}
{"id": "50486", "revid": "1131", "url": "https://gl.wikipedia.org/wiki?curid=50486", "title": "Serra do Cand\u00e1n", "text": "A serra do Cand\u00e1n \u00e9 unha serra galega que se estende ao longo dos concellos de Forcarei, Lal\u00edn, Silleda, Beariz e O Irixo. At\u00f3pase na dorsal galega e \u00e9 onde nacen os r\u00edos L\u00e9rez, o Umia e varios afluentes do Deza. \u00c9 unha zona especial de conservaci\u00f3n (ZEC).\nCaracter\u00edsticas.\nA maior parte das rochas da serra est\u00e1 constitu\u00eddas por granitos e xistos, morfoloxicamente a superficie \u00e9 achairada, a s\u00faa orientaci\u00f3n \u00e9 paralela \u00e1 costa o que fai que sexa responsable do co\u00f1ecido como efecto F\u00f6hn que fai que as frontes h\u00famidas procedentes do Atl\u00e1ntico ascendan ao chegar \u00e1 vertente occidental da serra do Cand\u00e1n, arrefriando ao ter que elevarse e como consecuencia cond\u00e9nsanse a auga, que descarga como chuvia antes de chegar ao cume, mentres a vertente do sotavento recibe o aire fresco que vai quecendo ao perder altura.\nCumes.\nOs principais cumes son o Alto de San Bieito -tam\u00e9n chamado monte de San Bento- (1017 metros), O Coco (969 metros), Seixi\u00f1os Brancos (905 metros), Chamor (815 metros) e Alto de San Sebasti\u00e1n (750 metros). A serra do Cand\u00e1n est\u00e1 inclu\u00edda na Rede Natura pola riqueza dos seus ecosistemas, que var\u00edan desde os bosques de galer\u00eda e as fragas nas zonas de menos altitude e nas ribeiras dos r\u00edos, ata o monte baixo de toxo, carqueixa, queiroga e xesta. Entre a fauna presente no Cand\u00e1n destacan especies en perigo de extinci\u00f3n como o bufo real e a aguia real, xunto con especies m\u00e1is com\u00fans como o azor, o mi\u00f1ato, a curuxa, o lobo, o gato bravo, a denosi\u00f1a e o raposo."}
{"id": "50487", "revid": "7596", "url": "https://gl.wikipedia.org/wiki?curid=50487", "title": "R\u00edo Arnego", "text": "O r\u00edo Arnego \u00e9 un r\u00edo da provincia de Pontevedra.\nO r\u00edo Arnego ten o seu nacemento a 800 metros de altitude, na Pena de Francia (Serra do Faro) ao un\u00edrense varios regatos. Logo de recibir os cursos de auga do Alemparte, Pedroso, Gurgueiro, Parada, Cadr\u00f3n, Vilari\u00f1o, e Brantega, desemboca no r\u00edo Ulla en Brocos, \u00e1 entrada do encoro de Portodemouros.\nToponimia.\nCoa mesma ra\u00edz c\u00f3 r\u00edo Arnoia, procede dunha ra\u00edz hidron\u00edmica celto-indoeuropea \"er-\", \"or-\" co significado de excitar, p\u00f3r en movemento."}
{"id": "50490", "revid": "55340", "url": "https://gl.wikipedia.org/wiki?curid=50490", "title": "Carballeira", "text": "Unha carballeira ou carballal \u00e9 un lugar poboado de carballos (especies do x\u00e9nero \u2018\u2019Quercus sp.\u2019\u2019).\nEtimolox\u00eda.\n\"Carballeira\", formaci\u00f3n de \"carballos\", \u00e9 un termo de orixe incerta, celta, ou m\u00e1is prob\u00e1bel preindoeuropea, da ra\u00edz \u2018\u2019kar-\u2018\u2019 (rocha, pedra, duro)..\nEn ingl\u00e9s ch\u00e1mase \"oak groves\", \"oak woods\" or \"oakland\". En franc\u00e9s \"ch\u00eanaie\"; en portugu\u00e9s: \"carvalhal\". En castel\u00e1n ch\u00e1mase \u2018\u2019robledal\u2019\u2019, a\u00ednda que se acepta o galeguismo \"carvallar\" para designar as formaci\u00f3ns onde domina o \"Quercus robur\" ou carballo com\u00fan.\nCaracter\u00edsticas.\nUnha carballeira pode ser un bosque natural onde o carballo \u00e9 a \u00e1rbore dominante (en Galicia a especie principal ser\u00eda o carballo com\u00fan); ou un arboredo de carballos de orixe antr\u00f3pica para favorecer o crecemento desta especie en detrimento doutras especies que son reducidas a anecd\u00f3ticas, ben co obxectivo de produci\u00f3n madeireira, ou simplemente para actividades comerciais ou de lecer: dar sombra no ver\u00e1n (t\u00edpico nos campos da feira de Galicia), fins ornamentais e paisax\u00edsticos. Moitos destes arboredos adoitan estar plantados en marcos de plantaci\u00f3n e carecen de matogueira, estando o chan s\u00f3 cuberto por unha tona de follas secas e algunha herba. A madeira de carballo \u00e9 moi apreciada; foi o principal combust\u00edbel de Galicia, e segue a ser importante no rural polo que as \u00e1rbores adoitaban derramarse no outono. Outro exemplo de arboredo artificial para aproveitamento de madeira e froito ser\u00eda o souto de casti\u00f1eiros.\nA diferenza cunha fraga \u00e9 que a carballeira \u00e9 monoespec\u00edfica ou o carballo predomina claramente sobre outras especies arb\u00f3reas. Ademais a fraga ten un grao de naturalidade maior, \u00e9 dicir, ach\u00e9gase m\u00e1is a un bosque virxe, bosque cl\u00edmax ou primario. Moitas fragas rematan sendo carballeiras cando perden biodiversidade, con todo, \u00e9 unha formaci\u00f3n de alto valor ecol\u00f3xico.\nConstit\u00fae o principal representante da vexetaci\u00f3n aut\u00f3ctona de Galicia. Ocupaba na antig\u00fcidade, xunta as fragas e soutos, unha grande extensi\u00f3n, especialmente as chairas e partes baixas, xa que as matogueiras e uceiras ocupaban montes e outeiros. A acci\u00f3n do home para ampliar zonas agr\u00edcolas e pastos, e posteriormente os cortes masivos principalmente para a construci\u00f3n naval na idade moderna cando o Reino de Galicia entra a formar parte da Coroa de Castela, d\u00e9ixaos case relegados \u00e1s zonas pouco aptas para o cultivo agr\u00edcola e m\u00e1is inacces\u00edbeis.\nNo s\u00e9culo XIX comezan as reforestaci\u00f3ns con especies for\u00e1neas, principalmente pi\u00f1eiros, que se intensifican ao longo do s\u00e9culo XX, especialmente durante o franquismo cos programas de repoboaci\u00f3n. As carballeiras vanse substitu\u00edndo, especialmente na faixa costeira, por pi\u00f1eirais e eucaliptais, ficando hoxe en pequenas manchas, sebes ou nas ribeiras. \nA mala ordenaci\u00f3n do territorio, o aumento de poboaci\u00f3n na costa, os incendios forestais, a actual Lei de Montes e a falta de concienciaci\u00f3n social non favorecen a recuperaci\u00f3n deste ecosistema.\nNas zonas rurais do interior (Lugo e Ourense) atopamos a\u00ednda boas carballeiras. Os lumes e especies al\u00f3ctonas como a mimosa son os principais inimigos, con todo a superficie de carballeira aumentou nos \u00faltimos anos, en parte polo abandono de terreo agr\u00edcola causado polo despoboamento.\nAtopamos carballeiras semellantes \u00e1s galegas en toda a Europa atl\u00e1ntica, dende o sur de Escandinavia at\u00e9 Portugal. Tam\u00e9n atopamos carballeiras na Europa continental, Alema\u00f1a, Polonia at\u00e9 Rusia. \nNoutras zonas do mundo (Norteam\u00e9rica, Nova Zelandia etc.) as carballeiras est\u00e1n formadas por outras especies de carballos.\nEspecies.\nA carballeira plantada polo ser humano non pode considerarse un bosque, sen\u00f3n un simple arboredo monoespec\u00edfico de carballo com\u00fan, por tanto carece de toda complexidade ecol\u00f3xica. A\u00ednda as\u00ed, por ser o carballo unha especie aut\u00f3ctona, ten asociada unha gran variedade de insectos, aves e mam\u00edferos, de a\u00ed a s\u00faa importancia ecol\u00f3xica.\nNo caso das carballeiras bravas, a\u00ednda que na maior\u00eda das veces estean bastante afastadas da complexidade dun bosque primario, evolucionado ou fraga, adoitan distinguirse por comportar un ecosistema de consider\u00e1bel biodiversidade.\nA \u00e1rbore dominante \u00e9 un \"Quercus\" (carballo), na meirande parte dos casos o carballo com\u00fan. Outra \u00e1rbore dominante \u00e9 o casti\u00f1eiro, moi ben adaptada, crese que foi introducida polos romanos. Adoita roubarlle terreo ao carballo grazas a medrar m\u00e1is rapidamente e prover froitos de consumo humano. O bidueiro \u00e9 outra especie maioritaria nas carballeiras, especialmente no norte de Galicia, e ocupa dous tipos de espazos: \u00e1reas tradicionais de bosque de ribeira, e zonas marxinais onde os carballos foron perdendo distribuci\u00f3n, e onde medran rapidamente. Nun estrato arbustivo atopamos moitas veces o acivro, o estripeiro, a pereira brava, a cerdeira brava e o abru\u00f1eiro. \u00c1rbores menos com\u00fans son o teixo, especie que, pola acci\u00f3n do home, \u00e9 xa moi rara Galicia, ag\u00e1s nas monta\u00f1as orientais; e a maceira brava, xa moi pouco com\u00fan.\nNas carballeiras altas do interior, de m\u00e1is de 700 m. coma no Courel ou nos Ancares, atopamos o capudre, o carballo albar e a faia, no estrato arbustivo tam\u00e9n atopamos arandeiras, ademais de silvas, fentos etc.\nNas zonas term\u00f3filas (sur e sueste de Galicia), onde acostuma dominar a sobreira, atopamos carballo cerqui\u00f1o, \u00e9rbedo, incluso aci\u00f1eiras nas zonas de maior influencia mediterr\u00e1nea.\nNas ribeiras a \u00e1rbore dominante \u00e9 o amieiro (tam\u00e9n chamado ameneiro), que soporta ben as situaci\u00f3ns de asolagamento, xa que suxeitan as marxes das canles impedindo o seu arrastre polas cheas. Tam\u00e9n son com\u00fans os salgueiros, o freixo, o freixo de folla estreita e o pradairo. Nalg\u00fans casos atopamos umeiros ou lamigueiros, como nas Fragas do Eume. Formando un segundo estrato atopamos a abeleira, principalmente nas proximidades dos cursos de auga; o loureiro (especie mediterr\u00e1nea que adoita abundar nos r\u00edos galegos), e o sabugueiro.\nAs especies for\u00e1neas ou al\u00f3ctonas tam\u00e9n forman hoxe parte das carballeiras. A robinia (\"Robinia pseudoacacia\" L.), caducifolia e invasora de orixe norteamericana, convive ben coas outras especies de folla ancha. O eucalipto (\"Eucalyptus globulus\"); tam\u00e9n adoita aparecer nas carballeiras, igualmente a acacia negra (\"Acacia melanoxylon\") e o pi\u00f1eiro bravo (\"Pinus pinaster\"). M\u00e1is recentemente \u00e9 acom\u00fan a \u00e1rbore do ceo (\"Ailanthus altissima\"), de orixe chinesa, invasiva e moi resistente.\nAdemais danse gran cantidade de herbas, liques, fungos, musgos e fentos,\nEtnolox\u00eda.\n\"Para m\u00e1is informaci\u00f3n ver artigo carballo com\u00fan\".\nAs carballeiras, ao igual que as fragas son o escenario de milleiros de contos, e lendas galegos. Carballos sagrados, mouros, lobishomes, trasnos, fadas, esp\u00edritos e a Santa Compa\u00f1a aparecen e moran nestes bosques.\nA novela \"El Bosque Animado\" de Wenceslao Fern\u00e1ndez Fl\u00f3rez, transcorre na carballeira de Cecebre. Ten unha adaptaci\u00f3n ao cinema dirixida por Jos\u00e9 Luis Cuerda nos anos 80 (\"El bosque animado\") e unha de animaci\u00f3n no ano 2001 (\"O bosque animado\").\nO termo Carballeira \u00e9 un top\u00f3nimo moi com\u00fan na xeograf\u00eda galega, e \u00e9 ademais un apelido.\nCarballeiras senlleiras de Galiza.\nAs seguintes formaci\u00f3ns de carballos figuran no Cat\u00e1logo de \u00c1rbores Senlleiras de Galicia, na categor\u00eda de Formaci\u00f3ns senlleiras:"}
{"id": "50491", "revid": "65337", "url": "https://gl.wikipedia.org/wiki?curid=50491", "title": "Libra esterlina", "text": "A libra esterlina (en ingl\u00e9s \"pound sterling\") \u00e9 a unidade monetaria oficial do Reino Unido. Habitualmente denom\u00ednase simplemente libra (\"pound\"), e para diferenciala da unidade de peso hom\u00f3nima acordouse usar o cualificativo de \"sterling\", nome que ti\u00f1a o antigo penique (\"penny\") de prata, xa que os peniques (a 240\u00aa parte dunha libra) eran a unidade monetaria b\u00e1sica e o seu valor equival\u00eda a pouco menos c\u00f3 dunha libra actual.\nO s\u00edmbolo da libra esterlina \u00e9 \u00a3, e o seu c\u00f3digo ISO 4217 \u00e9 GBP. Desde 1971, logo da introduci\u00f3n do sistema decimal, a moeda brit\u00e1nica est\u00e1 dividida en 100 novos peniques (en ingl\u00e9s \"pence\", plural de \"penny\"), e o seu s\u00edmbolo \u00e9 p. Anteriormente a libra estaba dividida en 20 xilins (en ingl\u00e9s \"shillings\"; s\u00edmbolo: s), e cada un destes, a s\u00faa vez, divid\u00edase en 12 peniques antigos (s\u00edmbolo: d). Un penique antigo equivale a 2,4 dos novos.\nAs moedas dunha libra esterlina de ouro emitidas desde 1817 ata os nosos d\u00edas reciben o nome de \"soberano\".\nA libra esterlina \u00e9 unha das moedas con que se realizan m\u00e1is transacci\u00f3ns comerciais, xunto co d\u00f3lar dos Estados Unidos de Am\u00e9rica, o euro, o ien xapon\u00e9s e o d\u00f3lar australiano. Segundo datos de xu\u00f1o do 2005, era a sexta unidade monetaria de valor m\u00e1is alto no mundo.\nEmisi\u00f3ns.\n\u00c9 emitida polo Banco de Inglaterra (\"Bank of England\") para o seu uso en Inglaterra e m\u00e1is Gales. Hai diversas libras equivalentes emitidas noutras partes das Illas Brit\u00e1nicas e nos Territorios brit\u00e1nicos de ultramar, como: \nTodas estas tiraxes te\u00f1en validez legal en todos os territorios, independentemente de que, no aspecto pr\u00e1ctico, non todas sexan ben recibidas.\nCirculan moedas de 1, 2, 5, 10, 20 e 50 peniques e de 1 e 2 libras, e billetes de 5, 10, 20 e 50 libras. O billete de 1 libra retirouse da circulaci\u00f3n en 1984, con motivo da aparici\u00f3n da moeda do mesmo valor.\nTaxa de cambio.\nCon data do 2 de abril de 2007, 1 GBP equival\u00eda a 1,47 EUR."}
{"id": "50492", "revid": "5863", "url": "https://gl.wikipedia.org/wiki?curid=50492", "title": "Xabar\u00edn", "text": "Xabar\u00edn pode referirse a:"}
{"id": "50493", "revid": "56817", "url": "https://gl.wikipedia.org/wiki?curid=50493", "title": "Catal\u00e3o", "text": "Catal\u00e3o \u00e9 un concello brasileiro do estado de Goi\u00e1s. A s\u00faa latitude \u00e9 18\u00ba09'57\" sur e a lonxitude 47\u00ba56'47\" oeste, cunha altitude de 835 metros. A s\u00faa poboaci\u00f3n \u00e9 de 71.680 habitantes (2006). Pos\u00fae unha \u00e1rea de 3789,5\u00a0km\u00b2. Tam\u00e9n nomea o distrito sede do concello (os outros dous son Pires Belo e Santo Ant\u00f3nio do Rio Verde) e a unha microrrexi\u00f3n do estado de Goi\u00e1s."}
{"id": "50494", "revid": "98629", "url": "https://gl.wikipedia.org/wiki?curid=50494", "title": "Microrrexi\u00f3n de Catal\u00e3o", "text": "A microrrexi\u00f3n de Catal\u00e3o \u00e9 unha das microrrexi\u00f3ns do estado brasileiro de Goi\u00e1s pertencente \u00e1 mesorrexi\u00f3n Sur Goiano. A s\u00faa poboaci\u00f3n \u00e9 de 126.929 habitantes (2005) e est\u00e1 dividida en once concellos. Pos\u00fae unha \u00e1rea total de 15.206,842 km\u00b2.\n!style=\"background-color:#E9E9E9\" align=left |Concello\n!style=\"background-color:#E9E9E9\" align=right|\u00c1rea {km\u00b2) \n!style=\"background-color:#E9E9E9\" align=right|Poboaci\u00f3n \n!style=\"background-color:#E9E9E9\" align=right|PIB (R$ 1.000,00)"}
{"id": "50495", "revid": "56817", "url": "https://gl.wikipedia.org/wiki?curid=50495", "title": "167", "text": ""}
{"id": "50496", "revid": "85894", "url": "https://gl.wikipedia.org/wiki?curid=50496", "title": "San Lourenzo de Pentes, A Gudi\u00f1a", "text": "San Lourenzo de Pentes \u00e9 unha parroquia do concello da Gudi\u00f1a, situada a uns 11\u00a0km ao suroeste da capital do concello. Segundo o IGE ti\u00f1a 63 habitantes no 2014 (32 homes e 31 mulleres), 19 menos ca en 2011.\nXeograf\u00eda.\nTen paisaxe monta\u00f1osa con diversos tipos de \u00e1rbores, como pi\u00f1eiros, carballos ou casti\u00f1eiros. Percorren a parroquia o r\u00edo Mente e o r\u00edo Ribeiri\u00f1a. Hai bastantes cami\u00f1os e rutas polas cales se pode pasear ou facer sendeirismo.\nPola parroquia pasa a v\u00eda da Prata do Cami\u00f1o de Santiago, amais da estrada N-525 e a autov\u00eda A-52.\nAntigamente a capital estaba situada no lugar da Xestosa, despoboado na actualidade, pero do cal a\u00ednda se poden observar os seus restos.\nEconom\u00eda.\nA agricultura, malia non estar industrializada, ten certa relevancia: Ademais de froitos como a casta\u00f1a, maz\u00e1, pera, figo, b\u00e9vera, marmelo, pav\u00eda, kiwi, ou cereixa, hai outros produtos como a pataca, o millo, ou o centeo e outros cultivos hort\u00edcolas de menor extensi\u00f3n e relevancia.\nNa parroquia hai unha canteira da que se obt\u00e9n a pedra verdidourada, empregada para revestimentos de fachadas, casetas ou muros, e \u00e9 usada tanto na zona como para a exportaci\u00f3n."}
{"id": "50497", "revid": "197", "url": "https://gl.wikipedia.org/wiki?curid=50497", "title": "Mosteiro de San Lourenzo de Carboeiro", "text": "O mosteiro de San Lourenzo de Carboeiro \u00e9 unha das obras arquitect\u00f3nicas do rom\u00e1nico serodio, de transici\u00f3n ao g\u00f3tico, m\u00e1is destacables de Galicia. Tr\u00e1tase dun mosteiro beneditino fundado no s\u00e9culo X e que viviu os seus momentos de maior esplendor entre os s\u00e9culos XI e XIII do que se conserva en moi bo estado a s\u00faa igrexa e alg\u00fans dos departamentos monacais, grazas aos traballos de restauraci\u00f3n e recuperaci\u00f3n realizados a partir da segunda metade do s\u00e9culo XX.\nSituaci\u00f3n.\nLocal\u00edzase na parroquia de Santa Mar\u00eda de Carboeiro pertencente ao concello de Silleda, na comarca de Deza, no seu l\u00edmite norte co concello de Vila de Cruces. Sit\u00faase \u00e1 beira do r\u00edo Deza preto da s\u00faa desembocadura no caudaloso Ulla (que fai de fronteira natural da comarca coa Terra de Santiago), aproveitando un meandro do propio r\u00edo e ao abrigo do Couto Costoia, nunha paraxe dunha natureza abrupta, no territorio que se deu en chamar Trasdeza (m\u00e1is al\u00e1 do do Deza, segundo os cart\u00f3grafos da diocese de Lugo), e preto de onde recibe as augas do seu afluente o r\u00edo Toxa que se une abruptamente salvando un considerable desnivel formando a fervenza do Toxa, unha das m\u00e1is afamadas de Galicia.\nHistoria.\nO nome do mosteiro d\u00e9bese a actividade carboeira procedente do aproveitamento da densa vexetaci\u00f3n forestal da zona para a fabricaci\u00f3n de carb\u00f3n vexetal. Deste xeito nos textos m\u00e1is primitivos aparece mencionado como \"Carbonario\" (1131) e en textos m\u00e1is modernos como \"Karuonario\" (958), \"Carbonero\" (1311), \"Carbonieyra\" (1320), \"Carguero\" (Padre Yepes), \"Garguero\", \"Cargueiro\" ou \"Gargueiro\". Unha denominaci\u00f3n curiosa \u00e9 a que se fai do lugar como \"Algal\u00ed\" no diploma de restauraci\u00f3n da abad\u00eda feita no ano 999 polo rei Vermudo II.\nNoutros dous documentos, un do ano 1095 e o outro do s\u00e9culo XII, menci\u00f3nase o lugar como \"Retorta\". Por \u00faltimo en numerosos documentos f\u00e1lase do \"lugar ao abrigo do Monte Custodia\", o actual Couto Costoia, do que posiblemente provi\u00f1era a pedra utilizada para a s\u00faa construci\u00f3n. O co\u00f1ecido como Cami\u00f1o dos carboeiros part\u00eda do mosteiro cara ao mosteiro de Aciveiro e a Terra de Montes. O que semella f\u00f3ra de toda d\u00fabida \u00e9 que por \"Carbonario\" eran co\u00f1ecidas estas fragas de densa vexetaci\u00f3n pegadas ao Deza.\nFontes.\nOs datos que se co\u00f1ecen sobre o mosteiro d\u00e9bense fundamentalmente a tres fontes:\nFundaci\u00f3n e per\u00edodo de esplendor.\nGrazas ao Padre Yepes, que a finais do s\u00e9culo XVI viu o documento fundacional do mosteiro no arquivo do mosteiro de San Marti\u00f1o Pinario, disponse na actualidade dos datos sobre a fundaci\u00f3n. Non existe acordo entre os historiadores na data de nacemento da abad\u00eda. A s\u00faa xestaci\u00f3n comezar\u00eda nos primeiros vinte anos do s\u00e9culo X, e posiblemente cara ao ano 936, data do documento fundacional que marcar\u00eda a data oficial da fundaci\u00f3n, xa exist\u00eda unha pequena comunidade que ser\u00eda a mesma que se encargar\u00eda da construci\u00f3n do edificio, no mesmo lugar onde se ergu\u00eda unha antiga ermida dedicada a San Lourenzo, propiedade dunha tal Egica a que lle mercaron os fundadores do mosteiro, os condes Gonzalo e Tareixa, segundo fai constar a escritura de fundaci\u00f3n do mosteiro, nas verbas do Padre Yepes. Gonzalo Betote, fillo de Afonso Betote, Conde de Deza, e a s\u00faa dona Tareixa Eiriz, filla dos condes de Lugo, sobri\u00f1a do bispo da diocese, Ero, e t\u00eda do bispo Rosendo de Celanova, pertencentes a unha das li\u00f1axes m\u00e1is poderosas deses tempos. Pouco tempo antes os condes fundaron o mosteiro de San Salvador de Camanzo na outra beira do Deza.\nPese a que ben cedo comezar\u00eda a recibir doaz\u00f3ns e mercar terras as escrituras de fundaci\u00f3n datan do ano 926 e xa se levaba traballado na fundaci\u00f3n. A morte do conde Gonzalo debeu contribu\u00edr a que se demorasen as obras. O conde morreu cara ao ano 927 e foi soterrado no Mosteiro de Camanzo.\nFinalizada a obra elixiuse ao abade F\u00e9lix e consagrouse o templo coa presenza do bispo Hero de Lugo e de Rosendo de Celanova, parente da condesa. A mesma condesa dirixiuse logo a corte de Le\u00f3n, para pedirlle a Ramiro I que tomase baixo a s\u00faa protecci\u00f3n o mosteiro, o cal aceptou quedando desde ent\u00f3n baixo xurisdici\u00f3n real.\nDesde finais da d\u00e9cada de 960 ata o ano 999 non se te\u00f1en noticias do mosteiro. Nese ano o rei Vermudo II asinou un documento ordenando a restauraci\u00f3n do mosteiro, xa que segundo o propio texto caera nas mans de dous monxes enfrontados, descendentes dos fundadores: Afonso Berm\u00fadez e Arias Pel\u00e1giz, futuro bispo de Mondo\u00f1edo. \u00c1 destruci\u00f3n da casa tam\u00e9n poder\u00edan ter axudado a invasi\u00f3n normanda de Gunderedo no ano 968 e a incursi\u00f3n de Almanzor.\nO abade Trasuario foi o encargado de levar a cabo a orde real de reconstru\u00edr o cenobio. A este abade segu\u00edronlle Tanitus, do que hai noticias no ano 1062 e o abade Munio co que dar\u00eda comezo a etapa de maior esplendor da comunidade.\nViviu esta etapa de maior esplendor entre os s\u00e9culos XI a XIII, pasando os dous s\u00e9culos seguintes a ser obxecto da cobiza das casas nobiliarias galegas, o que se traduciu nun progresivo recorte da s\u00faa autonom\u00eda. Durante eses anos aumentou considerablemente o seu patrimonio econ\u00f3mico, destacando a posesi\u00f3n de extensas plantaci\u00f3ns no Ribeiro.\nNo ano 1075 dirixiu \u00e1 comunidade o abade Ranemiro ao que lle seguiu o abade Afonso (1084 - 1115) que adquire o veci\u00f1o Couto de Pastoriza a trav\u00e9s de permuta co conde Raimundo de Borgo\u00f1a e a s\u00faa esposa Dona Urraca, en documento subscrito no ano 1096. A deste abade s\u00e9guenlle os abades Xo\u00e1n e Mart\u00edn.\nCara ao ano 1131 faise cargo da comunidade o abade Froila. Durante o seu mandato a comunidade non para de incrementar o seu patrimonio, como a compra do Couto de Merza a Afonso VII no ano 1144. Tam\u00e9n ordenou realizar obras de ampliaci\u00f3n e mellora da residencia monacal. Desco\u00f1\u00e9cese a data de inicio das obras pero s\u00e1bese que xa conclu\u00edran no ver\u00e1n de 1148.\nCando morreu Froila quedaba por ampliar a vella igrexa monacal, e foi isto o que se propuxo o seu sucesor o singular abade Fernando, quizais procedente das terras do mosteiro no Avia e que apareceu no cargo no 1162 e o ocupou ata o ano 1192. Probablemente nesas datas a comunidade xa estaba incorporada \u00e1 reforma de Cluny. Nese \u00faltimo terzo de s\u00e9culo est\u00e1banse a constru\u00edr a un tempo case medio centenar de igrexas na comarca, o que fixo que chegase ata os nosos d\u00edas un bo conxunto de arquitectura rom\u00e1nica do \u00faltimo terzo do s\u00e9culo XII.\nO abade Pedro Froilaz sucedeu a Fernando e continuou os traballos de remate da obra. Durante o seu mandato pode que se executaran as pinturas murais do teito e paredes da capela \u00e1 esquerda do altar maior, a\u00ednda perceptibles na actualidade e das que Antonio L\u00f3pez Ferreiro, que as chegou a ver, dixo delas: \n\u00c1 cabeza da comunidade suced\u00e9ronse os abades Osorio, Xo\u00e1n e Xo\u00e1n de Deus baixo cuxos mandatos a abad\u00eda seguiu a incrementar a s\u00faa facenda, e este mesmo aumento do seu patrimonio foi o que levou \u00e1 comunidade a comezar a arrendar as s\u00faas posesi\u00f3ns a diversas persoas.\nA finais do s\u00e9culo XIII comezan a escasear as noticias de interese sobre o mosteiro. Co cambio de s\u00e9culo a importancia e atracci\u00f3n que estaba a adquirir o veci\u00f1o mosteiro de Aciveiro minguou de xeito considerable a tradicional influencia de Carboeiro na comarca.\nDurante o s\u00e9culo XIV o cenobio seguiu a incrementar o seu patrimonio. Ao mesmo tempo incrementouse tam\u00e9n os preitos cos servos que incumpr\u00edan o pactado nos arrendamentos e a presi\u00f3n dos cabaleiros e a emerxente nobreza galega aumenta de tal xeito que esta comunidade, como moitas outras de Galicia neses tempos, acode continuamente na procura do amparo real fronte os abusos dos que eran obxecto. Pero a autoridade real foise afastando cada vez m\u00e1is de Galicia e o seu poder coercitivo debilitouse produc\u00edndose un continuo aumento dos abusos impunes, cheg\u00e1ndose a unha situaci\u00f3n de total asunci\u00f3n da autoridade por parte dos por alg\u00fans autores chamados \"Condes Tolos\" do s\u00e9culo XV.\nDoaz\u00f3ns.\nCoa protecci\u00f3n real e condal a comunidade gozou de gran prosperidade durante a primeira metade do s\u00e9culo, e a protecci\u00f3n condal proseguiu cos descendentes dos fundadores, de xeito que a filla dos condes Aragonta, segunda esposa do rei Ordo\u00f1o II logrou a devoluci\u00f3n de terras do Saln\u00e9s que lle foran arrebatadas ao mosteiro por parte dos habitantes locais e nas que estableceron salinas.\nPouco tempo despois, baixo o reinado de Vermudo II o mosteiro estivo a piques de desaparecer sendo determinante o apoio externo que recibiu o mosteiro para a s\u00faa subsistencia. Desde ese intre e durante varios s\u00e9culos o mosteiro ostentou gran poder econ\u00f3mico e suced\u00e9ronse as doaz\u00f3ns reais e de particulares ao seu favor; os reis Afonso VII, no ano 1144, Fernando II, no 1159, Afonso IX e Fernando III o Santo deixaron documentos dos privilexios outorgados a esta comunidade.\nConversi\u00f3n en priorado.\nCoas reformas das ordes relixiosas promovidas polos Reis Cat\u00f3licos xunto ao papa Inocencio VIII Carboeiro pasou, no ano 1500, a se converter nun priorado (anexo) dependente do Mosteiro de San Marti\u00f1o Pinario e logo nunha simple granxa con dous monxes residentes e a fins do s\u00e9culo XVIII serviu como c\u00e1rcere de freires. Deste xeito t\u00f3dolos seus bens pasaron ao patrimonio do mosteiro compostel\u00e1n, amais de perder o t\u00edtulo de abad\u00eda.\nA lei de desamortizaci\u00f3n de Mendiz\u00e1bal supuxo o abandono no ano 1836 das instalaci\u00f3ns e o comezo da s\u00faa ru\u00edna. Na segunda metade do s\u00e9culo XX comezaron as obras da s\u00faa restauraci\u00f3n e recuperaci\u00f3n, obras que a\u00ednda contin\u00faan hoxe en d\u00eda (2009).\nDescrici\u00f3n.\nIgrexa.\nDe estilo rom\u00e1nico, a s\u00faa construci\u00f3n data do s\u00e9culo XII. A s\u00faa \u00e9 de cruz latina con tres naves e cruceiro, e a nave central \u00e9 o dobre das laterais. Na fachada principal, nas arquivoltas, desenv\u00f3lvese o tema dos vinte e catro anci\u00e1ns da Apocalipse.\nNo templo cons\u00e9rvanse tres inscrici\u00f3ns:\nNa cultura popular.\nEn 1965 filmouse unha pel\u00edcula titulada \"Cotolay\", o carboeiro compostel\u00e1n da tradici\u00f3n que a comezos do s\u00e9culo XIII axudou a San Francisco de As\u00eds a fundar en Santiago de Compostela o seu primeiro convento en Galicia. A pel\u00edcula dirixida por Nieves Conde, e na que actuaron como extras moitos veci\u00f1os do contorno, serve de testemu\u00f1a do estado de abandono no que se atopaba o mosteiro naqueles anos.\nO primeiro domingo de xu\u00f1o, desde o ano 2000, cel\u00e9branse no mosteiro os Encontros de M\u00fasica Tradicional de Carboeiro, no que \u00e9 tradicional a procesi\u00f3n a Santa Ferre\u00f1a patroa da celebraci\u00f3n.\nEn 2015 o cantante Enrique Iglesias rodou no mosteiro parte do videoclip da canci\u00f3n \"Noche y d\u00eda\""}
{"id": "50500", "revid": "1131", "url": "https://gl.wikipedia.org/wiki?curid=50500", "title": "Igrexa de San Pedro de Vilanova de Doz\u00f3n", "text": "San Pedro de Doz\u00f3n \u00e9 unha igrexa rom\u00e1nica situada no lugar do Mosteiro da parroquia de Doz\u00f3n, no concello de Doz\u00f3n e que se atopa en bastante bo estado de conservaci\u00f3n. Fundouna Dona Guntrodo Su\u00e1rez no ano 1154 como mosteiro de monxas bieitas, convert\u00e9ndose en igrexa dependente de San Paio de Antealtares no ano 1499.\nHistoria.\nPor unha copia do s\u00e9culo XVIII que cont\u00e9n un traslado do ano 1267 co\u00f1\u00e9cese a acta fundacional deste mosteiro. Malia que no documento se sinala como data fundacional as \"kalendas\" de decembro de 1124 p\u00e9nsase que se trata dun erro na transcrici\u00f3n do texto e que a data real da fundaci\u00f3n foi 1154, ano no que todos os personaxes que participaron no evento est\u00e1n perfectamente documentados. Deste xeito p\u00f3dese dicir que Dona Guntrodo Su\u00e1rez, vi\u00fava de Paio Mart\u00ednez, fundou nese ano un mosteiro dedicado a San Pedro no lugar de Vilanova, \u00e1 beira do r\u00edo Doz\u00f3n. Ademais unha inscrici\u00f3n que se conserva na \u00e1bsida tam\u00e9n sinala esta data.\nGrazas ao traballo de investigaci\u00f3n de Duro Pe\u00f1a, co\u00f1\u00e9cese a lista das s\u00faas abadesas.\nAs doaz\u00f3ns ao mosteiro xa foron abondosas desde o s\u00e9culo XII. Coa lectura dos documentos conservados p\u00f3dese apreciar unha certa dependencia desta comunidade con Mosteiro de Santa Mar\u00eda de Oseira.\nA s\u00faa \u00faltima abadesa foi Isabel de Ulloa, xa que a partir do ano 1499 a comunidade integrouse (como moitos dos mosteiros e conventos femininos galegos) na comunidade de San Paio de Antealtares.\nDoaz\u00f3ns reais.\nNo ano 1173 Fernando II concedeu ao mosteiro o privilexio de coto, privilexio confirmado por Afonso X e por Sancho IV no 1286, rei que tam\u00e9n lle concede unha exenci\u00f3n no ano 1291.\nTodos estes privilexios foron confirmados por Fernando IV e Pedro I.\nDescrici\u00f3n.\nDe planta \u00fanica, conta cunha \u00e1bsida semicircular e tres fachadas. A nave c\u00f3brese con cuberta de madeira apoiada sobre 5 pares de m\u00e9nsulas. Moitos detalles art\u00edsticos relacionan este edificio co Mosteiro de Oseira.\nDo conxunto p\u00f3dese concretar que \u00e9 posterior a inscrici\u00f3n do mesmo, podendo situalo no \u00faltimo terzo do s\u00e9culo XII.\nExterior.\nSobre o testeiro da nave cons\u00e9rvase o carneiro m\u00edstico que non conserva a cruz antefixa.\nInterior.\nAs vent\u00e1s e seteiras dos muros laterais \u00e1brense cara o interior en arco semicircular con derramo interno. En cada un dos muros semella que haber\u00eda d\u00faas columnas entregas por muro que nunca foron rematadas. As basas de perfil \u00e1tico, algunhas con garras, os fustes non deberon superar os dez ou doce semitambores. Descansaban as basas nun rebanco corrido que bordeaba todo o templo e que na actualidade non \u00e9 visible.\nNo muro occidental sobre a porta un arco de medio punto sobre xambas de perpia\u00f1os. A porta do muro meridional at\u00f3pase cegada na actualidade.\nO presbiterio at\u00f3pase a maior altura que a nave e acc\u00e9dese a el a trav\u00e9s dun arco triunfal lixeiramente apuntado e dobrado en aresta viva. Presenta un segundo arco faix\u00f3n, apoi\u00e1ndose ambos sobre dous pares de columnas entregas, apoiadas sobre un rebanco baquetoneado que rodea todo o presbiterio. Os capiteis presentan variadas decoraci\u00f3ns vexetais. No muro meridional do tramo recto do presbiterio \u00e1brese un dos armarios credencia m\u00e1is grandes da provincia. \u00c1brese como un oco de cerco semicircular.\nAs vent\u00e1s da \u00e1bsida te\u00f1en menos decoraci\u00f3n que cara o exterior. Os capiteis presentan decoraci\u00f3ns vexetais a excepci\u00f3n dun con aves apicadas.\nO tramo recto c\u00f3brese con b\u00f3veda de can\u00f3n e o semicircular con b\u00f3veda de forno cunha ros\u00e1cea de rizados s\u00e9palos na clave."}
{"id": "50502", "revid": "2445", "url": "https://gl.wikipedia.org/wiki?curid=50502", "title": "Mosteiro de San Pedro de Doz\u00f3n", "text": ""}
{"id": "50504", "revid": "22570", "url": "https://gl.wikipedia.org/wiki?curid=50504", "title": "ATC C\u00f3digo A03", "text": "Unha secci\u00f3n do Sistema de Clasificaci\u00f3n Qu\u00edmica Anat\u00f3mico-Terap\u00e9utica.\nA SISTEMA DIXESTIVO E METABOLISMO"}
{"id": "50505", "revid": "1131", "url": "https://gl.wikipedia.org/wiki?curid=50505", "title": "Igrexa de San Salvador de Camanzo", "text": "A igrexa de San Salvador de Camanzo \u00e9 a igrexa parroquial de Camanzo (Vila de Cruces). Constru\u00edda no ano 1166, \u00e9 de planta basilical e conta con tres naves e tres \u00e1bsidas. Foi unha antiga igrexa monacal.\nO mosteiro.\nO mosteiro de Camanzo foi un mosteiro bieito fundado no s\u00e9culo X polo Conde Don Gonzalo e a s\u00faa muller Dona Tareixa. Nun principio serv\u00eda unha comunidade de monxes e pasou despois a ser de monxas bieitas. A ra\u00ed\u00f1a Dona Urraca deixou no seu testamento varias mandas a favor dos monxes do mosteiro. Desapareceu ao ser incorporado a San Paio de Antealtares en 1516. A igrexa debeu constru\u00edrse aproveitando o per\u00edodo de esplendor do mosteiro, que coincide co remate do de Carboeiro. Do mosteiro quedan alg\u00fans restos, como a arcada que pertenceu \u00e1 sala capitular. Son arcos semicirculares sobre d\u00faas columnas con ornamentaci\u00f3n de follas e a arquivolta do arco presenta ornamentaci\u00f3n de b\u00f3las.\nDescrici\u00f3n.\nA igrexa \u00e9 de planta primitiva basilical, consta de tres naves e tres \u00e1bsidas semicirculares. A nave central \u00e9 m\u00e1is alta cas laterais, divididas en catro tramos e separadas por piares cruciformes. As naves est\u00e1n divididas por piares rectangulares con columnas acaroadas nas frontes sobre as que descansan os arcos formeiros que a\u00ednda se conservan. Os arcos m\u00e1is pr\u00f3ximos \u00e1 cabeceira son apuntados, o que indica unha reforma no G\u00f3tico. Os capiteis tanto das columnas das capelas da cabeceira como dos arcos das naves son rom\u00e1nicos e te\u00f1en unha ornamentaci\u00f3n xeom\u00e9trica e floral. Os arcos de ingreso \u00e1s capelas da cabeceira est\u00e1n formados por arquivoltas ornamentadas. Parte de b\u00f3veda de can\u00f3n sobre o presbiterio est\u00e1 cuberta por pinturas do s\u00e9culo XVI.\nNo exterior, a \u00e1bsida central ten planta de ferradura; as \u00e1bsidas laterais, te\u00f1en no interior unha planta de ferradura e f\u00f3ra aparece como semicircular.\nA porta principal consta de dobre arquivolta sobre columnas; a arquivolta exterior ten ornamentaci\u00f3n floral. No t\u00edmpano hai un \"Agnus Dei\" esculpido e enmarcado por unha franxa floral en arco de ferradura. A porta rom\u00e1nica do muro norte presenta arquivoltas peraltadas ornamentadas con arqui\u00f1os superpostos en d\u00faas columnas. Na porta sur a fachada foi refeita conservando alg\u00fans elementos da portada antiga.\nEstado actual.\nA igrexa est\u00e1 nun estado lamentable e os frescos da \u00e1bsida central est\u00e1n deteriorados. A sala capitular \u00e9 utilizada como almac\u00e9n."}
{"id": "50507", "revid": "1576", "url": "https://gl.wikipedia.org/wiki?curid=50507", "title": "Mosteiro de Camanzo", "text": ""}
{"id": "50508", "revid": "1576", "url": "https://gl.wikipedia.org/wiki?curid=50508", "title": "Igrexa de Camanzo", "text": ""}
{"id": "50509", "revid": "1131", "url": "https://gl.wikipedia.org/wiki?curid=50509", "title": "Igrexa de San Marti\u00f1o de Lal\u00edn", "text": "San Marti\u00f1o de Lal\u00edn \u00e9 unha igrexa rom\u00e1nica no s\u00e9culo XII de Lal\u00edn, situada f\u00f3ra do n\u00facleo urbano, no lugar de Lal\u00edn de Arriba.\nHistoria.\n\u00c9 de planta de nave e \u00e1bsida rectangular. Orixinalmente serv\u00eda un mosteiro fundado cara o ano 980 polo bispo de Mondo\u00f1edo Arias Pel\u00e1ez (segundo o testamento da s\u00faa sobri\u00f1a Adosinda datado en 1019).\nA comezos do s\u00e9culo XX constru\u00eduse unha nova igrexa parroquial no centro da vila de Lal\u00edn e esta igrexa, un pouco afastada da poboaci\u00f3n, estivo a piques de derrubarse pero a oposici\u00f3n dos veci\u00f1os impediuno."}
{"id": "50510", "revid": "98629", "url": "https://gl.wikipedia.org/wiki?curid=50510", "title": "Igrexa de San Pedro de Ansemil", "text": "San Pedro de Ansemil \u00e9 a igrexa parroquial de Ansemil, no concello de Silleda. Conforma o conxunto unha igrexa rom\u00e1nica de planta basilical con tres naves e tres \u00e1bsidas, \u00e1 que se lle uniu unha capela g\u00f3tica que serviu para soterrar os cadaleitos da familia dos condes de Deza.\nHistoria.\n\u00c9 todo o que se conserva dun mosteiro medieval de monxas bieitas de bastante importancia na comarca, e veci\u00f1o do Mosteiro de Carboeiro.\nAs orixes do mosteiro suponse que se remontan ao mandato do bispo Sisnando, sendo nos seus inicios un mosteiro d\u00faplice. Segundo Antonio L\u00f3pez Ferreiro a s\u00faa orixe remontar\u00edase ao s\u00e9culo IX ou X.. O mesmo autor afirma que no s\u00e9culo XII desapareceu a comunidade feminina, pero o mosteiro non deixou de citarse en diversos documentos, polo que consid\u00e9rase que continuou funcionando unha comunidade relixiosa pero quizais masculina en substituci\u00f3n da feminina. A comunidade feminina volver\u00edase a integrar no s\u00e9culo XIII ou principios do XIV.\nNo s\u00e9culo XVI, con motivo da reforma das comunidades mon\u00e1sticas que iniciaran os Reis Cat\u00f3licos a comunidade uniuse a San Paio de Antealtares.\nInterpreta Bango Torviso que o templo ata o primeiro terzo do s\u00e9culo XII debeu corresponderse \"cunha primitiva estrutura basilical asturiana\". Nese momento far\u00edanse restauraci\u00f3ns do primitivo edificio, principalmente na capela central e na fachada occidental ou principal. Cando a finais do s\u00e9culo XIII ou principios do XIV volve a ser ocupada por unha comunidade feminina constr\u00faese a capela funeraria dos Deza e a porta setentrional, as\u00ed como o capitel con cabeza de asno e faciana humana da capela central. Considera este autor que esta igrexa como moitas outras do rom\u00e1nico galego presenta a persistencia de moitas das formas da arte asturiana.\nDescrici\u00f3n.\nNa actualidade cons\u00e9rvanse d\u00faas construci\u00f3ns: unha igrexa rom\u00e1nica e acaroada ao seu muro sur unha capela g\u00f3tica. A primeira foi o resultado da reforma dunha construci\u00f3n anterior prerrom\u00e1nica, e debeu rematarse arredor do ano 1171.\nNo decorativo destacan os seus capiteis e sobre todo os canzorros exteriores caracterizados por unha gran variedade morfol\u00f3xica e plasticidade.\nInterior.\nA igrexa \u00e9 de planta basilical de tres naves separadas por intercolumnios de arcos semicirculares peraltados e unha \u00e1bsida rectangular con d\u00faas capelas engadidas. C\u00f3brese con tellado de madeira e as naves div\u00eddense en tramos por piares de secci\u00f3n cuadrangular no centro e acaroados no do testeiro e en columna no muro occidental. Os piares son encapitelados por unha moldura de tenia e chafl\u00e1n recto uns e outros en nacela. As basas cunha moldura en chafl\u00e1n recto, e unha delas presenta unhas pi\u00f1as.\nO interior do templo est\u00e1 encalado na s\u00faa case totalidade. No muro occidental sobre a moderna vent\u00e1 unha cabeza de carneiro reaproveitada polos construtores da reforma da fachada no s\u00e9culo vinte. Nos laterais do mesmo muro as d\u00faas seteiras \u00e1brense con derramo interior en arco de medio punto.\nO muro meridional presenta unha seteira a medio tapiar e un grande arco apuntado que comunica coa capela funeraria. As naves c\u00f3brense de madeira, plana na central e a unha vertente nas laterais.\nAs \u00e1bsidas.\nA \u00e1bsida lateral meridional \u00e1brese cun arco triunfal de medio punto peraltado e dobrado apoiado sobre pilastras a modo de xambas. No interior c\u00f3brese con b\u00f3veda de can\u00f3n. A \u00e1bsida lateral setentrional aparece pechada por un murete cunha porta no centro. A b\u00f3veda desta \u00e1bsida arrinca apoiada nunha imposta a maior altura ca do arco triunfal.\nA \u00e1bsida central presenta un arco semicircular peraltado e dobrado sobre o que se atopa unha seteira con derramo interior. C\u00f3brese con b\u00f3veda de can\u00f3n enlucida que descansa sobre o arco triunfal e un arco toral que descansan en columnas entregas.\nOs capiteis do arco triunfal presenta motivos vexetais, dous tipos de grandes follas rematadas en espiral. Os fustes conf\u00f3rmanse por dous tambores de tama\u00f1o desigual. As basas son \u00e1ticas co plinto redondeado e unha cabecina de lobo invertida no centro da escota e aos lados d\u00faas pomas.\nAs columnas do arco toral son unha de caracter\u00edsticas similares \u00e1s do arco triunfal e a outra, a da esquerda, formada por unha base cun plinto e catro toros estreitos superpostos en degradaci\u00f3n e fuste partido en catro partes desiguais, No capitel follas alanceladas e nas caras estreitas unha faciana humana e unha cabeza de asno.\nExterior.\nExteriormente non semella que o templo estea composto de tres naves xa que \u00e9 un rect\u00e1ngulo cuberto a d\u00faas augas con tres \u00e1bsidas engadidas \u00e1 cabeceira.\nA fachada occidental \u00e9 plana, sen contrafortes e rematada cunha torre de principios do s\u00e9culo XX. A \u00e1mbolos lados da porta \u00e1brense d\u00faas seteiras fronte as naves menores e unhas fiestras xeminadas de tempos de Afonso III, elementos reutilizados do primeiro templo. As arquivoltas descansan sobre dous pares de columnas con basas \u00e1ticas con algunhas alteraci\u00f3ns, fustes monol\u00edticos, lisos e exentos. Os capiteis m\u00e1is exteriores presentan motivos vexetais: grandes follas con v\u00e9rtices terminado en espiral a modo de volutas. Os capiteis interiores, o dereito representa dous le\u00f3ns enfrontados e o esquerdo a un home vestido con t\u00fanica e calzado con borcegu\u00ed sostendo nas mans sobre o peito un libro aberto. F\u00e1ltalle a cabeza. No mesmo capitel tralo home d\u00faas cabezas humanas e aos lados dous homes espidos cunha man na coxa e outra nos xenitais.\nTampouco presentan contrafortes os muros laterais. O muro meridional apenas \u00e9 visible catro metros por ter engadida a capela. No beirado presenta unha decoraci\u00f3n con bolas no chafl\u00e1n da cobixa, con canzorros de follas, cabeza de felino e outra de b\u00f3vido. Tam\u00e9n se abre cunha seteira. O muro setentrional semella modificado. Carece de cornixa e de seteiras. \u00c1brese cunha porta alintelada, o lintel un enorme perpia\u00f1o presenta traballado un arco de medio punto e inscrito nel un arqui\u00f1o pentalobulado (con arcos de ferradura) e no seu interior unha cruz grega.\nO muro occidental aparece prolongado por un contraforte que semella engadido con posterioridade. \u00c1brese cunha pequena seteira. No pi\u00f1\u00f3n do muro un carneiro cunha cruz en forma de trevo de brazos flexionados.\nAs \u00e1bsidas son rectangulares, sendo o central de maiores proporci\u00f3ns. As laterais c\u00f3brense a unha auga e a central a d\u00faas. O muro do testeiro da \u00e1bsida central \u00e1brese cunha seteira. No muro lateral setentrional un beiril de chafr\u00e1n recto con canzorros con cabeza de b\u00f3vido, folla picuda con poma, unha gran cabeza humana cuxo copro s\u00f3 se representa coas extremidades inferiores encollidas, un posible felino e un canzorro cunha gran mediacana no extremo superior. No muro lateral meridional presenta unha vent\u00e1 rectangular moderna e unha cornixa similar \u00e1 do oposto con canzorros que representan: un animal indeterminado, unha cabeza de b\u00f3vido, un canzorro de voluta, unha figura humana, un de tema irreco\u00f1ecible e unha cabeza de felino.\nNa \u00e1bsida lateral setentrional, o muro do testeiro presenta unha pequena seteira e presenta por cornixa un beiril liso.\nA \u00e1bsida lateral meridional presenta unha morfolox\u00eda similar a s\u00faa oposta. Presenta metido no seu muro testeiro un gran can cunha cabeza de b\u00f3vido co corno dereito roto.\nA Capela funeraria dos Deza.\nA dereita da igrexa e unida a ela a trav\u00e9s dun arco apuntado at\u00f3pase a co\u00f1ecida como Capela se\u00f1orial dos Deza, obra g\u00f3tica do s\u00e9culo XIV chamada as\u00ed por conservarse nela o sepulcro de Diego G\u00f3mez de Deza do ano 1341.\nTr\u00e1tase dun espazo independente da igrexa composto por unha nave e unha \u00e1bsida rectangular cuberta con b\u00f3veda de crucer\u00eda.\nNa fachada mostra un lintel co \"Agnus Dei\" xunto a unha Virxe co neno sentada baixo un dosel g\u00f3tico. Un roset\u00f3n e abondosa decoraci\u00f3n nos canzorros rematan o conxunto."}
{"id": "50511", "revid": "15490", "url": "https://gl.wikipedia.org/wiki?curid=50511", "title": "Partidos pol\u00edticos nos Estados Unidos de Am\u00e9rica", "text": "Esta \u00e9 unha lista dalg\u00fans partidos pol\u00edticos existentes nos Estados Unidos de Am\u00e9rica:"}
{"id": "50512", "revid": "5863", "url": "https://gl.wikipedia.org/wiki?curid=50512", "title": "Pazo de Borraxeiros", "text": "O pazo de Borraxeiros \u00e9 unha casa se\u00f1orial galega localizada na parroquia de Borraxeiros (Agolada).\nEst\u00e1 situado nun outeiro a car\u00f3n da serra do Farelo, no l\u00edmite entre as provincias de Pontevedra e Lugo.\nHistoria.\nA construci\u00f3n actual data do s\u00e9culo XVII, reconstru\u00edda durante o reinado de Filipe II aproveitando en boa parte a pedra procedente do antigo castelo propiedade da familia dos Salgado en Vilela, destru\u00eddo no tempo dos Irmandi\u00f1os, polo que tam\u00e9n se co\u00f1ece como Pazo dos Salgado.\nNon se co\u00f1ece con certeza a data da construci\u00f3n orixinal do castelo. Segundo alg\u00fans investigadores foi constru\u00eddo durante a Reconquista, e a s\u00faa historia est\u00e1 profundamente ligada \u00e1 Terra de Ventosa.\nPertenceu a Vasco L\u00f3pez de Ulloa e despois a Lope S\u00e1nchez de Ulloa, 1\u00ba Conde de Altamira, ao que en 1459 o arcebispo de Santiago de Compostela Rodrigo de Luna prometera o t\u00edtulo.\nNa segunda metade do s\u00e9culo XV durante a Gran Guerra Irmandi\u00f1a, a praza-forte foi derrubada polos rebeldes, segundo deixou escrito o Licenciado Molina na \"Descripcion del Reyno de Galizia y de las cosas notables del\".\nEntre os privilexios sobre os veci\u00f1os cos que contaban os condes de Borraxeiros estaba o dereito de lutuosa (o dereito do se\u00f1or a recibir a mellor cousa de catro p\u00e9s trala morte do pai de familia), ou o dereito a recibir dous cap\u00f3ns cebados por cada veci\u00f1o que fixese lume.\nNo presbiterio da igrexa rom\u00e1nica de San Cristovo de Borraxeiros at\u00f3pase unha estatua orante do s\u00e9culo XVII, sepulcro de Antonio Salgado Gund\u00edn, conde de Borraxeiros.\nHer\u00e1ldica.\nA pedra armeira da li\u00f1axe dos Borraxeiros presenta unha \u00e1rbore de sinople en campo de goles perfilado de prata, e detr\u00e1s unha barra de ouro, e a bordura tam\u00e9n en ouro.\nCaracter\u00edsticas.\nSit\u00faase nun lugar privilexiado para a defensa do lugar. Cons\u00e9rvase unha descrici\u00f3n da fortificaci\u00f3n nun documento do s\u00e9culo XVIII, no que se relata que posu\u00eda fortes murallas ameadas.\nNa actualidade config\u00farase nunha fachada ameada de d\u00faas plantas, cunha porta neocl\u00e1sica e cheminea barroca, gran varanda interior, patio de armas e capela. Ten planta cuadrangular, cun patio interior. A fachada principal est\u00e1 ladeada por d\u00faas torres semicirculares e presenta ameado beiril, elementos medievais reaproveitados.\nNo lado oeste son percept\u00edbeis os alicerces da torre da homenaxe, e no leste hai un foxo e contrafoxo recheo de auga."}
{"id": "50513", "revid": "6508885", "url": "https://gl.wikipedia.org/wiki?curid=50513", "title": "R\u00edo Bibei", "text": "O r\u00edo Bibei \u00e9 un afluente do Sil pola esquerda da s\u00faa marxe, que a s\u00faa vez \u00e9 un afluente do Mi\u00f1o pola s\u00faa marxe esquerda. O seu percorrido de 97\u00a0km transcorre polas provincias de Zamora, Ourense e Lugo. A superficie da s\u00faa cunca hidrogr\u00e1fica abrangue un total de 1.561\u00a0km\u00b2.\nTopograf\u00eda.\nFontes.\nO Bibei nace no concello de Porto, a partir da xuntura de dous arroios da ladera setentrional do Moncalvo (2.044 m) co regato de Piatorta, a 1.590 m de altitude. Este regato prov\u00e9n dunha golada entre o alto do Torno (Serra Segundeira) e os contrafortes meridionais de Pena Trevinca (Serra do Eixe), na cal se sit\u00faan as pequenas lagoas de Piatorta ou Piornais. Esta paraxe, a 1.870 m, separa a vertente do Bibei (cara ao oeste, que forma parte da conca do Sil-Mi\u00f1o) e a vertente do Tera (cara ao leste, na conca do Esla-Douro).\nPercorrido.\nBa\u00f1a inicialmente parte da comarca zamorana da Seabra, onde atravesa a localidade de Porto. Logo de marcar un sentido N-S, pouco despois desta \u00faltima localidade vira cara ao norte, formando unha ampla elipse. Cruza partes das comarcas ourens\u00e1s do Bolo e Trives, ata unirse ao Sil, pola esquerda, case en fronte de Montefurado, xa na provincia de Lugo. As\u00ed o Bibei percorre os municipios de Porto, Viana do Bolo, O Bolo, Manzaneda, A Pobra de Trives, todas en Ourense, e Ribas de Sil e Quiroga en Lugo.\nNo seu tramo final serve de linde entre os concellos de Ribas de Sil e Quiroga.\nAfluentes.\nOs afluentes m\u00e1is importantes, pola esquerda, son o Camba, que se lle xunta en Viana do Bolo, o Conso, o San Miguel e o Navea. O Xares \u00e9 o m\u00e1is importante pola dereita. Todos eles dentro da Galiza.\nR\u00e9xime h\u00eddrico.\nO Bibei \u00e9 o maior do r\u00edos galegos que mostra un r\u00e9xime de tipo pluvio-nival. Isto \u00e9 debido ao car\u00e1cter montuoso da s\u00faa cunca, que atinxe o punto m\u00e1is alto na Pena Trevinca, con 2.127 msnm, onde nace o r\u00edo Xares.\nHistoria.\nA V\u00eda Nova, ou V\u00eda XVIII, a calzada romana que un\u00eda Braga con Astorga, atravesa o Bibei no linde entre os concellos de Trives e Quiroga. Nese punto constru\u00eduse a denominada Ponte do Bibei, unha ponte romana erguida en \u00e9poca de Traxano, que constit\u00fae un dos mellores exemplares de enxe\u00f1er\u00eda viaria antiga conservado na Galiza.\nNatureza.\nTopograf\u00eda.\nDado o tipo de relevo que atravesa, que incl\u00fae na cunca as cimas m\u00e1is elevadas da Galiza, o Bibei fl\u00fae encaixado profundamente na maior parte do seu percurso, s\u00f3 no val do Bolo se abre algo.\nFlora.\nA situaci\u00f3n xeral da cunca engl\u00f3base entre o l\u00edmite da rexi\u00f3n Eurosiberiana e a Mediterr\u00e1nea. Na zona m\u00e1is oriental o bosque predominante \u00e9 o dominio das querc\u00edneas, como as aci\u00f1eiras (\"Quercus ilex\"), os acivros (\"Ilex aquifolium\") ou as sobreiras (\"Quercus suber\"), aos que acompa\u00f1an outras especies como \u00e9rbedos (\"Arbutus unedo\") e os cancereixos (\"Sorbus aucuparia\"), con relictos de carballos e rebolos (\"Quercus robur\", \"Quercus pyrenaica\"), loureiros (\"Laurus nobilis\") e acerollos (\"Prunus lusitanica\").\nAs querc\u00edneas alternan con paisaxes influ\u00eddos antropicamente non vales baixos, aparecendo mesturados con casti\u00f1eiros (\"Castanea sativa\") ou formando estas concentraci\u00f3ns maiores ou menores. A degradaci\u00f3n das querc\u00edneas evoluciona nas zonas medio altas formando extensas \u00e1reas de uces (\"Ulex, Calluna\"), xestas e codesos (\"Cytisus\"). Nas zonas baixas poden aparecer plantas odor\u00edferas como a estepas (\"Cistus ladaniferus\"), a lavanda (\"Lavandula stoechas\") ou o cantroxo.\nHai ademais unha serie de endemismos, \u00e1s veces propios de altura, como o piorno espi\u00f1ento (\"Genista sanabrensis\") ou a xanz\u00e1 (\"Gentiana lutea\").\nFauna.\nA fauna propiamente fluvial \u00e9 dominio da troita (\"Salmo trutta\"). Hai tam\u00e9n mam\u00edferos acu\u00e1ticos, dos que deben destacarse os musga\u00f1os acu\u00e1ticos (\"Glamys pyrenaica\") e as lontras (\"Lutra lutra\").\nNos terreos da cunca subsisten a\u00ednda grandes mam\u00edferos, como o corzo (\"Capreolus capreolus\"), o xabaril (\"Sus scrofa\"), o raposo (\"Vulpes vulpes\") e o lobo (\"Canis lupus\").\nDas aves, a m\u00e1is emblem\u00e1tica \u00e9 a aguia real (\"Aquila chrysaetos\"), en perigo de extinci\u00f3n, e a perdiz charra (\"Perdix perdix\"), que s\u00f3 aparece en grande altura.\nIntervenci\u00f3n humana.\nConstruci\u00f3ns.\nA actuaci\u00f3n agr\u00edcola deixou a s\u00faa pegada nas ladeiras do Bibei nos concellos do Bolo e Trives. As abas do val foron modificadas coa edificaci\u00f3n de socalcos, para aterrazar as pendentes, onde se cultivan videiras.\nAproveitamento.\nA cunca do Bibei \u00e9 unha das m\u00e1is explotadas electricamente. En 1944 a empresa Minero Sider\u00fargica de Ponferrada adquiriu as concesi\u00f3ns hidr\u00e1ulicas do r\u00edo, e en 1945 traspasoullas \u00e1 empresa Saltos del Sil. Sobre o propio r\u00edo hai cinco encoros: o de San Sebasti\u00e1n, o de P\u00edas, o de Santo Agosti\u00f1o, o do Vao/Ponte Bibei e o de Montefurado. Nos seus afluentes hai outros once: os de Prada e Santalla/Santiago no r\u00edo Xares; o das Portas no r\u00edo Camba e o de Soutelo no seu afluente o r\u00edo Cenza; o de Hedrada no r\u00edo Conso; os de Cernado e San Miguel no r\u00edo San Miguel; e os de Chandrexa, Gu\u00edstolas, San Cristovo e Pontenova no r\u00edo Navea."}
{"id": "50514", "revid": "2017", "url": "https://gl.wikipedia.org/wiki?curid=50514", "title": "Pazo dos Salgado", "text": ""}
{"id": "50515", "revid": "98629", "url": "https://gl.wikipedia.org/wiki?curid=50515", "title": "Arcebispo", "text": "Un arcebispo (do grego \u03b1\u03c1\u03c7\u03b5\u03c0\u03af\u03c3\u03ba\u03bf\u03c0\u03bf\u03c2, \"archepiskopos\": \"arche\" &gt; primeiro, e \"epi-skopos\" &gt; supervisor) \u00e9 un membro pertencente \u00e1 orde episcopal cristi\u00e1, pero goza dun status superior ao dos \"simples\" bispos; xeralmente est\u00e1n \u00e1 fronte dunha diocese particularmente importante, xa sexa polo seu tama\u00f1o, a s\u00faa relevancia hist\u00f3rica ou por \u00e1mbalas d\u00faas, chamada arquidiocese. Cando un bispo se converte en arcebispo non est\u00e1 sendo, de ning\u00fan modo, ordenado nin est\u00e1 recibindo ning\u00fan sacramento; en contraste (na maior\u00eda das igrexas de goberno episcopal) algu\u00e9n que \u00e9 ordenado bispo est\u00e1 sendo consagrado.\nUn arcebispo non ten, por forza, maior poder que un bispo; por\u00e9n, est\u00e1n a cargo de dioceses m\u00e1is prestixiosas. De calquera modo, moitos arcebispos son tam\u00e9n os metropolitanos da provincia eclesi\u00e1stica na que se localiza a s\u00faa arquidiocese. Nas igrexas occidentais (p. ex. a cat\u00f3lica Latina ou a Anglicana), este \u00e9 case sempre o caso. Por\u00e9n, na Igrexa cat\u00f3lica, os arcebispos que non son tam\u00e9n os metropolitanos son chamados Arcebispo \"ad personam\", e non te\u00f1en dereito a usar o palio. Nas Igrexas eslavas orientais (tanto cat\u00f3lica como Ortodoxa) os arcebispos e os metropolitanos est\u00e1n diferenciados, a\u00ednda que un metropolitano pode ser chamado \"arcebispo metropolitano\". Na Igrexa ortodoxa, os arcebispos ostentan un rango maior que o dos metropolitanos e te\u00f1en os mesmos dereitos que os metropolitanos ortodoxos eslavos (orientais). A distinci\u00f3n entre arcebispos / metropolitanos contin\u00faa, xeralmente, o mesmo patr\u00f3n na Igrexa Ortodoxa Oriental e na Igrexa Ortodoxa Eslava."}
{"id": "50516", "revid": "89787", "url": "https://gl.wikipedia.org/wiki?curid=50516", "title": "Lu\u00eds Otero Pimentel", "text": "Lu\u00eds Otero Pimentel, nado en Outeiro (Portodemouros, Vila de Cruces) o 3 de setembro de 1834 e finado en C\u00e1diz en 1920, foi un militar e escritor galego en lingua galega e lingua castel\u00e1. A s\u00faa obra m\u00e1is destacada \u00e9 \"Campa\u00f1a da Caprec\u00f3rneca\", novela publicada por entregas no semanario \"Follas Novas\" en 1897.\nTraxectoria.\nEra descendente dos Otero Berm\u00fadez de Duxame. Pasou parte da s\u00faa infancia e xuventude nas terras de Portodemouros e como os seus antepasados, seguiu a carreira militar. Coronel de Infanter\u00eda, destinado a Cuba onde foi Primeiro Oficial do Arquivo da Capitan\u00eda Xeneral de Cuba e Gobernador da cidade de Manzanillo. Despois da perda de Cuba, regresou \u00e1 pen\u00ednsula a principios de 1899, e instalouse en C\u00e1diz, onde viviu at\u00e9 a s\u00faa morte en 1920.\nEn 1886 publicou na Habana a novela \"Semblanzas caballerescas o las nuevas aventuras de Don Quijote de la Mancha\", na que se relata unha viaxe de Don Quixote e Sancho Panza a Cuba a fins do s\u00e9culo XIX e as aventuras que al\u00ed lles ocorren."}
{"id": "50517", "revid": "89787", "url": "https://gl.wikipedia.org/wiki?curid=50517", "title": "Pablo Motos", "text": "Pablo Motos Burgos, nado en Requena, Valencia, o 31 de agosto de 1965, \u00e9 un presentador de televisi\u00f3n, locutor de radio e humorista.\nTraxectoria.\nPablo Motos foi locutor e director de Radio Requena, traballado tam\u00e9n en Radio Nacional de Espa\u00f1a, e en Onda Cero, onde presentou e dirixiu programas como \"Protagonistas\", \"Mareando la Perdiz\" ou \"Hacia el dos mil\", onde ademais formou parte do equipo como redactor e presentador da Radio de Julia Otero.\nEn televisi\u00f3n presentou na Televisi\u00f3n Valenciana (Canal Nou), o programa \"Megacine\" e foi coordinador de gui\u00f3ns do \"Club de la Comedia\", co-produtor executivo da \"Noche de Fuentes y C\u00eda\", \"Stand-up\", e apareceu en pequenos papeis como actor.\nPablo Motos tam\u00e9n compuxo canci\u00f3ns como \"Saber amigos\", que ga\u00f1ou o primeiro premio do Festival de Benidorm de 1993.\nEste polifac\u00e9tico comunicador igualmente foi columnista do diario \"El Mundo\" (Edici\u00f3n Comunidad valenciana), e colaborou no gui\u00f3n de 8 libros de humor, entre eles \"No somos nadie, vol. 1 e 2\". As\u00ed mesmo, traballou en teatro, sendo director de gui\u00f3ns e un dos autores de \"Cinco hombres.com\", \"Cinco mujeres.com\" e \"La vida seg\u00fan San Francisco\". Tam\u00e9n contribu\u00edu na versi\u00f3n en castel\u00e1n dirixida por Ver\u00f3nica Forqu\u00e9 de \"La tentaci\u00f3n vive arriba\". Igualmente protagonizou xunto a Enrique San Francisco \"Entre fuerte y flojo\".\nDirixe e presenta en radio e televisi\u00f3n dous programas con gran contido de humor; \"No somos nadie\" en M-80 Radio, ata 2007, e \"El Hormiguero\", na cadea de televisi\u00f3n xeralista Cuatro."}
{"id": "50519", "revid": "89787", "url": "https://gl.wikipedia.org/wiki?curid=50519", "title": "Nova Escola Galega", "text": "Nova Escola Galega \u00e9 un movemento asociativo de base que ten como finalidade impulsar o traballo de renovaci\u00f3n pedag\u00f3xica e de galeguizaci\u00f3n ling\u00fc\u00edstica e curricular do sistema educativo de Galiza, por medio da agrupaci\u00f3n e cooperaci\u00f3n de todos aqueles ensinantes e persoas sociais e colaboradoras que pretenden contribu\u00edr coa s\u00faa acci\u00f3n e reflexi\u00f3n \u00e1 construci\u00f3n dun sistema educativo galego, p\u00fablico e democr\u00e1tico. Foi fundado o 11 de xu\u00f1o de 1983 en Santiago de Compostela,\nActividades.\nNova Escola Galega ten varios campos de acci\u00f3n:"}
{"id": "50520", "revid": "5863", "url": "https://gl.wikipedia.org/wiki?curid=50520", "title": "Festival de Eurovisi\u00f3n", "text": "O Festival de Eurovisi\u00f3n (en ingl\u00e9s Eurovision Song Contest; en franc\u00e9s Concours Eurovision de la Chanson) \u00e9 un festival da canci\u00f3n televisado, creado en 1956 de car\u00e1cter anual e con participantes de numerosos pa\u00edses europeos, organizado pola Uni\u00f3n Europea de Radiodifusi\u00f3n. A representaci\u00f3n dos diversos pa\u00edses esc\u00f3llena as canles de televisi\u00f3n p\u00fablica. O Festival retransm\u00edtese por televisi\u00f3n e radio en toda Europa. Nos \u00faltimos anos, o Festival retransmitiuse a moitas outras partes do mundo (\u00e9 especialmente seguido en Australia) e tam\u00e9n se difundiu a trav\u00e9s de internet.\nO nome do concurso v\u00e9n da Rede de Distribuci\u00f3n de Televisi\u00f3n de Eurovisi\u00f3n, que est\u00e1 controlada pola Uni\u00f3n Europea de Radiodifusi\u00f3n (UER) e pode alcanzar audiencias potenciais de m\u00e1is de mil mill\u00f3ns de persoas. Calquera membro da UER pode participar no Festival, inclu\u00edndo as televisi\u00f3ns p\u00fablicas dalg\u00fans pa\u00edses africanos e asi\u00e1ticos, concretamente as de Alxeria, Exipto, Israel, Xordania, L\u00edbano, Libia, Marrocos, e Tunisia. Destes pa\u00edses non europeos, s\u00f3 Israel e Marrocos participaron no Festival. Tunisia tam\u00e9n amosou interese en participar a finais dos 70. L\u00edbano \u00eda participar no 2005 pero retirouse porque non estaba disposta a retransmitir a actuaci\u00f3n de Israel e a UER non consentiu ese corte na emisi\u00f3n do Festival.\nTanto o concurso coma a UER son independentes da Uni\u00f3n Europea.\nRegras.\nN\u00famero de participantes.\nEn 1956 cada televisi\u00f3n participante pod\u00eda enviar d\u00faas canci\u00f3ns, e a partir do seguinte ano, debido ao crecente n\u00famero de televisi\u00f3ns interesadas en participar, cada unha s\u00f3 puido presentar unha canci\u00f3n. En 1978 ch\u00e9gase por primeira vez aos vinte participantes. Xa nos anos 90, coa solicitude de participaci\u00f3n das televisi\u00f3ns de Europa do Leste, establ\u00e9cense regras para limitar o n\u00famero de participantes nos festivais, baseadas nos anteriores resultados, de xeito que se lles deixa participar a aqueles que obtivesen mellores resultados nos anteriores anos. Para 2004 era tan grande o n\u00famero de pa\u00edses que desexan participar, que se comeza a celebrar o Festival nun novo formato, en d\u00faas noites: unha semifinal e unha final; en total foron 36 as televisi\u00f3ns que tomaron parte ese ano. O r\u00e9cord est\u00e1 nos 43 pa\u00edses de 2008, o que obrigou a mudar novamente o formato: d\u00faas semifinais, en d\u00edas distintos, e con s\u00f3 cinco estados/televisi\u00f3ns clasificadas directamente para a final: os catro grandes (Francia, Espa\u00f1a, Alema\u00f1a e Reino Unido) e mais o pa\u00eds organizador, que nesa edici\u00f3n foi Serbia.\nPa\u00eds organizador.\nPor regra xeral, o pa\u00eds organizador \u00e9 o vencedor na edici\u00f3n anterior. A primeira edici\u00f3n organizouna Su\u00edza.\nRepresentaci\u00f3n.\nAs regras actuais establecen que en cada participaci\u00f3n s\u00f3 pode haber un m\u00e1ximo de seis persoas no escenario, que deben ter 16 anos cumpridos no 31 de decembro do ano correspondente ao do Festival. Esta regra sobre a idade foi engadida despois de que, en 1989, Israel, Francia e B\u00e9lxica presentasen cantantes de moi curta idade. Non existen regras sobre a nacionalidade dos cantantes.\nA duraci\u00f3n m\u00e1xima das canci\u00f3ns \u00e9 de tres minutos. Esta regra foi introducida despois do festival de 1957. Nesta ocasi\u00f3n interpret\u00e1ronse as canci\u00f3ns m\u00e1is curta (\"All\", interpretada Patricia Bredin en representaci\u00f3n do Reino Unido con apenas 112 segundos) e a m\u00e1is longa (o italiano Nunzio Galo empregou no seu \"Corde della mia chitarra\" case tres veces m\u00e1is de tempo, excedendo de longo os 5 minutos) da historia do Festival. En 1985 Albano e Romina Power representando a Italia con \"Magic, oh magic\" excederon en m\u00e1is de 15 segundos o l\u00edmite dos 3 minutos.\nA canci\u00f3n presentada a concurso non pode editarse antes do 1 de outubro anterior ao Festival, nin pode conter letras irrespectuosas coa reputaci\u00f3n do Festival, con contido violento ou pol\u00edtico.\nEntre os participantes famosos do festival podemos destacar a Cliff Richard, Nana Mouskouri, The Shadows, Vicky Leandros, Massiel, Mocedades, Olivia Newton-John, Anna Vissi, Romina Power &amp; Al Bano, Baccara, Julio Iglesias, ABBA, Katrina &amp; The Waves , C\u00e9line Dion, Carola H\u00e4ggkvist, t.A.T.u., Domenico Modugno, Raphael, Dulce Pontes, Ofra Haza, Franco Battiato, Noa ou Kate Ryan.\nIdiomas.\nNun comezo, non exist\u00edan normas sobre o idioma das canci\u00f3ns ata o Festival de Eurovisi\u00f3n 1965, cando Suecia presentou unha canci\u00f3n en ingl\u00e9s. Desde 1966 ata 1972 cada pa\u00eds deb\u00eda levar unha canci\u00f3n nun dos seus idiomas oficiais. No Festival de Eurovisi\u00f3n 1973 esta norma foi retirada, pero tras sucesivas pol\u00e9micas volveuse a instaurar no Festival de Eurovisi\u00f3n 1977. Finalmente, no Festival de Eurovisi\u00f3n 1999 ret\u00edrase de novo esta norma. Na actualidade, as televisi\u00f3ns poden presentar unha canci\u00f3n en calquera idioma, mesturando varios ou creando idiomas imaxinarios, como fixo B\u00e9lxica no Festival de Eurovisi\u00f3n 2003 ou os Pa\u00edses Baixos no Festival de Eurovisi\u00f3n 2006.\nNunca se cantou galego no Festival de Eurovisi\u00f3n, a\u00ednda que a citada representaci\u00f3n de B\u00e9lxica do ano 2003 ti\u00f1a como vocalista do grupo Urban Trad a Ver\u00f3nica Codesal, filla de emigrantes galegos. A interpretaci\u00f3n da canci\u00f3n deste grupo, \"Sanomi\", tivo tam\u00e9n na escena do auditorio Skonto Hall de Riga (Letonia) a presenza da gaita galega. Quedaron clasificados en segundo lugar, a tan s\u00f3 dous puntos da canci\u00f3n ga\u00f1adora, \"Every way that I can\" interpretada por Sertab Erener representando a Turqu\u00eda.\nElecci\u00f3n do ga\u00f1ador.\nO ga\u00f1ador de concurso dec\u00eddeno as delegaci\u00f3ns de todas as televisi\u00f3ns participantes, que lle asignan 12 puntos \u00e1 s\u00faa canci\u00f3n favorita, 10 \u00e1 segunda, e sucesivamente 8 puntos, 7, e ata 1 punto \u00e1s seguintes; este sistema util\u00edzase ininterrompidamente desde 1975. As delegaci\u00f3ns de cada pa\u00eds non poden votar a s\u00faa canci\u00f3n.\nAta 1997 os puntos eran asignados por un pequeno xurado en cada pa\u00eds; con todo, nese ano comezouse a aplicar o voto por tel\u00e9fono (ou \"televoto\"), que actualmente usan case todos os pa\u00edses. Naquela edici\u00f3n foron 6 pa\u00edses os pioneiros, e xeneralizouse ao ano seguinte. O voto por xurado a\u00ednda existe e \u00fasase en casos de urxencia, cando hai problemas co televoto. Isto ocorreu en 2003, cando Irlanda non recibiu a tempo os resultados do televoto e utilizou os do xurado de reserva, ou cando en 2004 ning\u00fan residente en M\u00f3naco votou. O xurado de reserva est\u00e1 composto por 8 membros.\nPara outorgar os votos, os presentadores do Festival conectan v\u00eda sat\u00e9lite cun voceiro de cada televisi\u00f3n, que pode dar os puntos en ingl\u00e9s ou en franc\u00e9s. Posteriormente, os presentadores repet\u00edan os votos en ambos idiomas, a\u00ednda que a partir de 2004, e tendo en conta a rendibilidade do programa e a s\u00faa duraci\u00f3n, o presentador s\u00f3 repite a votaci\u00f3n nun idioma, o contrario do que o voceiro da televisi\u00f3n estatal empregou.\nOs cinco grandes.\nNo Festival de Eurovisi\u00f3n, e baixo o sistema actual, os \u00fanicos pa\u00edses que nunca poden quedar eliminados e ter que disputar a semifinal clasificatoria son: Reino Unido, Francia, Espa\u00f1a e Alema\u00f1a. Son os catro que m\u00e1is financiamento achegan ao festival. Curiosamente na edici\u00f3n de 2005 estes pa\u00edses, denominados \"Big Four\" quedaron nas \u00faltimas posici\u00f3ns. Anteriormente a este grupo cham\u00e1baselle \"Big Five\", ata que Italia se retirou da competici\u00f3n.\nNo 2011, Italia volveu \u00e1 competici\u00f3n, e retornou ao Big Four, cambiando o nome ao Big Five.\nGalicia en Eurovisi\u00f3n.\nGalicia nunca participou como tal en Eurovisi\u00f3n, e non o poder\u00eda nunca facer, xa que por definici\u00f3n a Televisi\u00f3n de Galicia non pode ser membro da UER.\nA primeira participante galega foi a xa citada Ver\u00f3nica Codesal; Ver\u00f3nica \u00e9 unha pandeireteira galega que vive habitualmente en Bruxelas e que tam\u00e9n \u00e9 membro do grupo Ialma.\nAdemais, representando a Espa\u00f1a acudiron Julio Iglesias, fillo do m\u00e9dico galego Julio Iglesias Puga, e Karina, que tam\u00e9n ti\u00f1a un av\u00f3 galego.\nNo ano 1985, foi Paloma San Basilio en representaci\u00f3n de Espa\u00f1a. A cantante pasou boa parte da s\u00faa vida na cidade de Lugo.\nNo ano 2011, a representante de Espa\u00f1a foi Luc\u00eda P\u00e9rez, natural do Incio, coa canci\u00f3n \"Que me quiten lo bailao\".\nPa\u00edses ga\u00f1adores.\nO pa\u00eds con m\u00e1is \u00e9xito no Festival de Eurovisi\u00f3n foi Irlanda con sete vitorias. Preto s\u00e9guenlle Suecia con seis e Reino Unido, Luxemburgo e Francia con cinco."}
{"id": "50522", "revid": "5312", "url": "https://gl.wikipedia.org/wiki?curid=50522", "title": "Pazo de Li\u00f1ares", "text": "O Pazo de Li\u00f1ares \u00e9 unha casa se\u00f1orial localizada no lugar de Li\u00f1ares, na parroquia de Prado (Lal\u00edn).\nHistoria.\nA\u00ednda que a construci\u00f3n orixinaria do edificio \u00e9 do s\u00e9culo XVI, a s\u00faa fundaci\u00f3n foi a finais do s\u00e9culo XVII por \u00c1lvaro N\u00fa\u00f1ez Taboada, da Casa de Bendoiro. A familia Taboada foi propietaria do pazo durante catro s\u00e9culos, ata a primeira metade do s\u00e9culo XX, no que o perderon tras unha partida de cartas. No pazo, naceu no 23 de setembro do 1895 o pioneiro da aviaci\u00f3n Joaqu\u00edn Loriga, pasando ademais a s\u00faa infancia neste edificio.\nFoi adquirido polo concello de Lal\u00edn a finais do ano 2002. No ano 2009 foi declarado Ben de Interese Cultural coa categor\u00eda de Monumento por Decreto 334/2009 de 4 de xu\u00f1o da Conseller\u00eda de Cultura e Turismo da Xunta de Galicia. As obras de rehabilitaci\u00f3n comezaron o d\u00eda 14 de abril de 2011, e asinouse a recepci\u00f3n das mesmas o 28 de febreiro de 2013.\nEstilo.\nO pazo \u00e9 de estilo barroco. \u00c9 de planta rectangular de canter\u00eda cunha gran fachada principal \u00e1 que abre os balc\u00f3ns e fiestras. Distribu\u00eddo en tres plantas, supera os 800 metros cadrados constru\u00eddos. Na fachada posterior destaca unha galer\u00eda de cinco arcos de medio punto e escudos no peitoril. Ademais conta cun anexo en forma de 'L' no seu sector suroeste, cunha capela e cun pombal. Nos escudos do pazo campean as armas dos Mosqueira, Churruchaos e L\u00f3pez de Lemos xunto \u00e1s dos Taboada.\nNo interior salienta a lareira, pola s\u00faa gran dimensi\u00f3n e por estar coroada por unha singular cheminea."}
{"id": "50532", "revid": "98629", "url": "https://gl.wikipedia.org/wiki?curid=50532", "title": "Orde militar", "text": "Unha orde militar (en lat\u00edn: \"militaris ordo\") \u00e9 unha sociedade relixiosa cristi\u00e1 de cabaleiros. As ordes militares orixinais foron os Cabaleiros Templarios, os Cabaleiros Hospitalarios, a Orde de Santiago, a Orde de Calatrava e os Cabaleiros Teut\u00f3nicos. Xurdiron na Idade Media en asociaci\u00f3n coas Cruzadas, tanto en Terra Santa, no B\u00e1ltico e na pen\u00ednsula Ib\u00e9rica; os seus membros dedic\u00e1ronse \u00e1 protecci\u00f3n dos peregrinos e \u00e1 defensa dos estados cruzados. Son os antecesores das ordes de cabalar\u00eda.\nA maior\u00eda dos membros das ordes militares eran homes laicos que fac\u00edan votos relixiosos, como a pobreza, a castidade e a obediencia, segundo os ideais mon\u00e1sticos. As ordes posu\u00edan casas chamadas comendas en toda Europa e ti\u00f1an unha estrutura xer\u00e1rquica liderada polo gran mestre.\nOs cabaleiros templarios, a maior e m\u00e1is influente das ordes militares, foron suprimidos a principios do s\u00e9culo XIV; s\u00f3 un pu\u00f1ado de ordes foron establecidas e reco\u00f1ecidas despois. Por\u00e9n, alg\u00fans persistiron m\u00e1is tempo nas s\u00faas funci\u00f3ns orixinais, como a Orde Soberana Militar de Malta e a Orde de San Xo\u00e1n, os respectivos sucesores cat\u00f3licos e protestantes dos Cabaleiros Hospitalarios. Aquelas ordes militares que sobreviven hoxe en d\u00eda evolucionaron en ordes puramente honor\u00edficas ou cerimoniais ou ben, en fundaci\u00f3ns ben\u00e9ficas.\nHistoria.\nEn 1053, para a batalla de Civitate, os Cabaleiros de San Pedro (\"Milites Sancti Petri\") foron fundados como milicia polo Papa Le\u00f3n IX para facer fronte aos normandos.\nEn resposta \u00e1s conquistas isl\u00e1micas do antigo Imperio Bizantino, numerosas ordes militares cat\u00f3licas foron creadas tras a Primeira Cruzada. A fundaci\u00f3n de tales ordes axeit\u00e1base ao plan da Igrexa cat\u00f3lica de canalizar a devoci\u00f3n da nobreza europea cara \u00e1 consecuci\u00f3n dos obxectivos temporais da Igrexa, e tam\u00e9n complementaba a Paz e Tregua de Deus. A fundaci\u00f3n dos Templarios en 1118 proporcionou a primeira dunha serie de forzas militares estreitamente organizadas co prop\u00f3sito de opo\u00f1erse \u00e1s conquistas isl\u00e1micas en Terra Santa e na Pen\u00ednsula Ib\u00e9rica (reconquista) as\u00ed como aos invasores isl\u00e1micos e as tribos pag\u00e1s do leste de Europa que foron percibidas como ameazas para a supremac\u00eda da Igrexa.\nA primeira orde militar secularizada foi a Orde de San Xurxo, fundada en 1326 polo rei Carlos I de Hungr\u00eda, mediante a cal fixo que toda a nobreza h\u00fangara lle xurase lealdade. Pouco despois, a Orde dos \"Cabaleiros da Banda\" foi fundada en 1332 polo rei Afonso XI de Castela. Ambas as ordes existiron s\u00f3 durante aproximadamente un s\u00e9culo.\nFinalidade.\nAs caracter\u00edsticas orixinais das ordes militares eran a combinaci\u00f3n de modos de vida relixiosos e militares. Alg\u00fans deles, como os Cabaleiros Hospitalarios, os Cabaleiros de Santo Tom\u00e9 e a Orde dos Santos Mauricio e L\u00e1zaro tam\u00e9n ti\u00f1an fins ben\u00e9ficos e coidaban aos enfermos e pobres. Por\u00e9n, non eran instituci\u00f3ns puramente masculinas, xa que as monxas pod\u00edan unirse aos conventos das ordes. Unha caracter\u00edstica significativa das ordes militares era que os irm\u00e1ns clericais pod\u00edan estar subordinados aos irm\u00e1ns non pertencentes \u00e1 orde.\nEn 1818, o orientalista Joseph von Hammer comparou as ordes militares cat\u00f3licas, en particular os Cabaleiros Templarios, con certos modelos isl\u00e1micos como a seita musulm\u00e1 dos Asasinos. En 1820, Jos\u00e9 Antonio Conde suxeriu que \u00e1 orixe destes grupos vi\u00f1a relacionada co ribat, unha instituci\u00f3n relixiosa fortificada que un\u00eda unha forma de vida relixiosa ou hospitalaria coa loita contra os inimigos do islam. Outros criticaron este punto de vista, suxerindo que non houbo tales fortificaci\u00f3ns arredor de Outremer ata despois de que as ordes militares foran fundadas.\nO papel e a funci\u00f3n das ordes militares estend\u00e9ronse m\u00e1is al\u00f3 da Terra Santa, Prusia e o B\u00e1ltico. De feito, ti\u00f1an ampla participaci\u00f3n e persoal en toda Europa Occidental. A maior\u00eda eran laicos. Proporcionaron un conduto para a innovaci\u00f3n cultural e t\u00e9cnica, como a introduci\u00f3n do fol\u00f3n en Inglaterra polos Cabaleiros Hospitalarios e as instalaci\u00f3ns bancarias dos Cabaleiros Templarios.\nLista de ordes militares.\nL\u00edstanse aqu\u00ed as ordes militares en orde cronol\u00f3xica segundo as s\u00faas datas de fundaci\u00f3n e extinci\u00f3n, \u00e1s veces aproximadas debido a escasas fontes, e/ou reiteradas supresi\u00f3ns por parte das autoridades papais ou reais. Div\u00eddense en internacionais e nacionais segundo a s\u00faa adhesi\u00f3n e misi\u00f3n, sen ter en conta o alcance da distribuci\u00f3n xeogr\u00e1fica f\u00f3ra da s\u00faa rexi\u00f3n de interese."}
{"id": "50533", "revid": "23204", "url": "https://gl.wikipedia.org/wiki?curid=50533", "title": "Mosteiro de las Huelgas", "text": "O mosteiro de Las Huelgas \u00e9 un mosteiro cisterciense feminino, fundado en 1189 polo rei Afonso VIII de Castela e a s\u00faa esposa, a princesa de Inglaterra Leonor Plantagenet, filla de Leonor de Aquitania e de Henrique II de Inglaterra.\nSituaci\u00f3n.\nEst\u00e1 situado ao occidente da cidade de Burgos (Espa\u00f1a), algo retirado do r\u00edo Arlanz\u00f3n, nun terreo chan que antigamente estaba ocupado por hortas e prados e que era co\u00f1ecido como \"Las Huelgas\", debido a que as xentes do lugar acud\u00edan al\u00ed para folgar, isto \u00e9, distraerse e pasar o seu tempo de lecer.\nHistoria.\nNa Idade Media, foi o m\u00e1is importante mosteiro feminino de Castela, albergando raparigas pertencentes \u00e1 alta nobreza e da familia real castel\u00e1. Est\u00e1 composto por unha biblioteca, onde as freiras gardaban libros de diferentes e numerosos temas, alg\u00fans at\u00e9 prohibidos pola Igrexa cat\u00f3lica.\nO mosteiro tivo numerosas abadesas (todas pertencentes \u00e1 familia real castel\u00e1), entre os cales a infanta Costanza de Castela, filla de Leonor e de Afonso VIII, que foi abadesa de Las Huelgas de 1219 a 1243 e a infanta Berengaria, filla de Beatriz da Suavia e de Fernando III de Le\u00f3n e Castela (1201-1252) e, por tanto, irm\u00e1 de Afonso X o Sabio, rei de Castela e Le\u00f3n."}
{"id": "50534", "revid": "1093", "url": "https://gl.wikipedia.org/wiki?curid=50534", "title": "Microrregi\u00f3n de Catal\u00e3o", "text": ""}
{"id": "50535", "revid": "98629", "url": "https://gl.wikipedia.org/wiki?curid=50535", "title": "C\u00f3dex Las Huelgas", "text": "O C\u00f3dice Musical de Las Huelgas (Burgos, Mosteiro de Las Huelgas, Codex IX) ou en lat\u00edn o C\u00f3dex Las Huelgas (\"Hu\") \u00e9 un manuscrito medieval copiado a comezos do s\u00e9culo XIV no mosteiro cisterciense de monxas de clausura de Santa Mar\u00eda la Real de Las Huelgas, cerca de Burgos. Conten obras musicais pertencentes a un per\u00edodo da m\u00fasica medieval co\u00f1ecido como ars antiqua. \u00c9 o \u00fanico manuscrito polif\u00f3nico da Idade Media que a\u00ednda se conserva no lugar de orixe e pertence \u00e1 mesma orde onde foi copiado xa hai m\u00e1is de sete s\u00e9culos.\nAs obras.\nConcordancias con outros manuscritos e fragmentos:\nAs obras compostas con seguridade por Johannes Roderici, que levan la inscrici\u00f3n \"Johannes Roderici me fecit\" son as seguintes catro:\nHai outras tres que, a pesar de seren an\u00f3nimas, poder\u00edan tam\u00e9n deberse a J. Roderici:\nDiscograf\u00eda.\nA seguinte discograf\u00eda ordenouse por ano de gravaci\u00f3n, pero a referencia \u00e9 a da edici\u00f3n m\u00e1is recente en CD. Non se incl\u00faen as recompilacions, s\u00f3 os discos orixinais."}
{"id": "50537", "revid": "89787", "url": "https://gl.wikipedia.org/wiki?curid=50537", "title": "Pazo de Paiz\u00e1s", "text": "O Pazo de Paiz\u00e1s \u00e9 unha casa se\u00f1orial da fregues\u00eda de Cira, no concello de Silleda. Foi edificado en 1717 e sufriu diversas reformas posteriormente.\nO pazo consta dunha nave rectangular con dous costados que permiten pechar un patio interior. Nunha desas \u00e1s \u00e1lzase unha torre posterior \u00e1 edificaci\u00f3n, mentres que a fachada principal est\u00e1 presidida por unha fonte con varios ornamentos e o escudo familiar. Un dos laterais consta de soportal con arcos de medio punto cunha balaustrada no seus remates.\nConta cunha ampla plantaci\u00f3n de maceiras que producen maz\u00e1s golden."}
{"id": "50538", "revid": "89787", "url": "https://gl.wikipedia.org/wiki?curid=50538", "title": "R\u00edo Xares", "text": "O r\u00edo Xares \u00e9 un afluente do Bibei pola s\u00faa beira dereita (que \u00e1 s\u00faa vez \u00e9 afluente do Sil), tendo todo o seu percorrido -47,5\u00a0km- dentro da provincia de Ourense. D\u00e1lle nome \u00e1 parroquia de Santa Mar\u00eda de Xares (A Veiga).\nCurso.\nO Xares nace nas inmediaci\u00f3ns da Pena Trevinca, a 1.900 m de altura, no concello da Veiga, e \u00fanese ao Bibei en Entrambasaugas, nas proximidades de Chandoiro, no concello do Bolo. Desde o seu nacemento atravesa os concellos de A Veiga e O Bolo, facendo ao final linde entre este concello e o de Larouco. Na confluencia do Xares e o Bibei, confinan os concellos do Bolo, Larouco e Manzaneda.\nO seu afluente principal \u00e9 o r\u00edo de Corzos, que o recolle pola esquerda.\nA superficie da s\u00faa cunca \u00e9 de 311\u00a0km\u00b2. O r\u00e9xime do r\u00edo \u00e9 de tipo pluvio-nival, o que significa que ademais dos m\u00e1ximos de caudal nos meses invernais, tam\u00e9n os mant\u00e9n na primavera a causa da afluencia de augas de desxeo.\nO Xares \u00e1brese nas proximidades da localidade da Veiga, cabeza do concello hom\u00f3nimo, o que se manti\u00f1a na Alberguer\u00eda, hoxe lugar desaparecido baixo as augas do encoro de Prada, a partir de a\u00ed corre encaixado ata a s\u00faa uni\u00f3n co Bibei.\nAdemais do encoro de Prada, o Xares remansa noutro: o de Santiago ou Santalla."}
{"id": "50539", "revid": "1131", "url": "https://gl.wikipedia.org/wiki?curid=50539", "title": "Chaves, Portugal", "text": "Chaves \u00e9 unha cidade portuguesa do Distrito de Vila Real, Rexi\u00f3n Norte e subrexi\u00f3n do Alto Tras-os-Montes, cunha poboaci\u00f3n de cerca de 19.300 habitantes. \u00c9 sede dun municipio con 590,42\u00a0km\u00b2 de \u00e1rea e 44.186 habitantes (2006), subdividido en 51 fregues\u00edas.\nXeograf\u00eda.\nChaves est\u00e1 edificada sobre un outeiro de ladeira suave, que \u00e9 bordeado polo r\u00edo T\u00e1mega, pero a tradicional prosperidade da cidade repousa sobre a extensa chaira que a rodea, popularmente denominada A Veiga, a ambas d\u00faas beiras do r\u00edo, que alcanza unha lonxitude de 9\u00a0km e unha largura de 3\u00a0km. Esta chaira, f\u00e9rtil, est\u00e1 irrigada por canles, dos que o m\u00e1is importante \u00e9 o que se inicia en Vila Verde da Raia, seguindo a marxe dereita do T\u00e1mega ata Vilar de Nantes.\nO municipio limita ao norte con Galiza, ao sueste con Valpa\u00e7os, ao suroeste con Vila Pouca de Aguiar, ao leste con Vinhais e ao oeste polos termos municipais de Boticas e Montalegre. A cidade dista 12\u00a0km da fronteira con Galiza, e 22\u00a0km de Ver\u00edn. Da capital do distrito, Vila Real, sep\u00e1rana 60\u00a0km pola Autoestrada Nacional 02.\nClima.\nO clima de Chaves \u00e9 de transici\u00f3n entre tipo oce\u00e1nico e o continental. As monta\u00f1as entre a rexi\u00f3n do Minho e a dos Tras-os-Montes, funcionan como unha barreira clim\u00e1tica, caendo menos precipitaci\u00f3ns segundo se avanza cara o Leste. Os invernos poden ser fr\u00edos, pois en xaneiro rara vez se acadan os 10\u00a0\u00b0C, descendendo as temperaturas con frecuencia por baixo de 0\u00a0\u00b0C. Espesas n\u00e9boas, pairadas sobre o val, son frecuentes nos d\u00edas secos. O ver\u00e1n est\u00e1 caracterizados por d\u00edas secos con temperaturas m\u00e1ximas de arredor de 30\u00a0\u00b0C e m\u00ednimas sobre uns 15\u00a0\u00b0C. Os incendios poden facer desagrad\u00e1bel esta estaci\u00f3n.\nHistoria.\nOs achados obtidos na zona de Chaves, remontan ao Paleol\u00edtico. Restos provenientes do Neol\u00edtico, do Calcol\u00edtico en Mairos, Pastoria, S. Louren\u00e7o etc., e das culturas proto-hist\u00f3ricas, especialmente nos m\u00faltiples castros, aparecen en todo o Alto T\u00e1mega.\nLogo da conquista, os romanos interes\u00e1ranse sobre todo na explotaci\u00f3n mineira dos actuais Tras-os-Montes, convertendo o n\u00facleo orixinario nunha cidade segundo o modelo da s\u00faa civilizaci\u00f3n, dot\u00e1ndoa de termas, aproveitando os mananciais de augas quentes no propio lugar; alzaron a ponte de Traxano sobre o r\u00edo T\u00e1mega, trazaron verdadeiras r\u00faas, e, por \u00faltimo, foi incluso cercada de murallas etc. Nomeado como Aquae Flaviae, coidase que mesmo foi elevada \u00e1 categor\u00eda municipal en \u00e9poca de Vespasiano, no ano 79\nCalc\u00falase, polos vestixios encontrados, que o n\u00facleo e centro c\u00edvico da cidade se situaba no alto envolvente da \u00e1rea hoxe ocupada pola Igrexa Matriz. A\u00ednda hoxe lembra a traza romana, co Foro, o Capitolio e a V\u00eda Decumana, que ser\u00eda a actual \"r\u00faa Direita\". Foi nesta \u00e1rea que foran e a\u00ednda son (2006) encontrados os m\u00e1is relevantes vestixios arqueol\u00f3xicos, expostos no Museo da Rexi\u00f3n Flaviense, como \u00e9 o caso dunha l\u00e1pida alusiva a un combate de gladiadores.\nO auxe da dominaci\u00f3n romana verificouse ata o inicio do s\u00e9culo III. A chegada dos invasores xermanos, especialmente os Suevos e Alanos, provenientes do Leste europeo, puxo termo ao sistema pol\u00edtico romano. Formado o reino suevo, as guerras entre Remismundo e Frumario, que disputaba o dereito ao trono, tiveran como consecuencia unha case total destruci\u00f3n da cidade, a vitoria de Frumario e a prisi\u00f3n do Idacio, not\u00e1bel bispo de Chaves. O reino suevo, foi substitu\u00eddo, a fins do s\u00e9culo VI, polo dominio visigodo, que durou ata que \u00e1rabes e mouros, provenientes do Norte de \u00c1frica, invadiran a rexi\u00f3n, no inicio do s\u00e9culo VIII.\nCos \u00e1rabes, tam\u00e9n o islamismo invadiu o espazo ocupado polo cristianismo, o que determinou unha aceda querela relixiosa e provocou a fuga das poboaci\u00f3ns residentes para as monta\u00f1as a Noroeste con inevit\u00e1beis destruci\u00f3ns. As escaramuzas entre mouros e cristi\u00e1ns duraran ata o s\u00e9culo XI. A cidade comezou por ser reconquistada aos mouros no s\u00e9culo IX, por Afonso III, rei de Le\u00f3n, quen cede terras (872) para que fosen repoboadas polo seu irm\u00e1n Odoario. Por\u00e9n, logo despois, no primeiro cuarto do s\u00e9culo X, volveu caer no poder dos mouros, at\u00e9 que no s\u00e9culo XI, Afonso III, rei de Le\u00f3n, a rescatou, mandou reconstru\u00edr, poboar e cercar novamente de murallas.\nFoi por volta de 1160 que Chaves integra o pa\u00eds que xa era ent\u00f3n Portugal, co a participaci\u00f3n dos lendarios Ruy Lopes e Garcia Lopes, tan intimamente ligados \u00e1 historia desta terra. Pola s\u00faa situaci\u00f3n fronteiriza, Chaves era vulner\u00e1bel ao ataque de invasores e como medida de protecci\u00f3n Don Din\u00eds (1279-1325), mandou levantar o castelo e as murallas que a\u00ednda hoxe dominan gran parte da cidade e a s\u00faa periferia.\nEscenario de varios episodios b\u00e9licos no s\u00e9culo XIX, celebra a 20 de setembro de 1837, a Convenci\u00f3n de Chaves, despois do combate de Ruiv\u00e3es, que puxo termo \u00e1 revolta Cartista de 1837, ou revolta dos marechais.\nA 8 de xullo de 1912 trabouse o combate entre as forzas realistas de Paiva Couceiro e as do goberno republicano, mandadas polo coronel Ribeiro de Carvalho, de que resultou o fin da 1\u00aa incursi\u00f3n mon\u00e1rquica.\nA 12 de marzo de 1929 Chaves foi elevada \u00e1 categor\u00eda de cidade.\nEn 2012 a Asociaci\u00f3n de Amigos do Couto Mixto nomea Xu\u00edz Honorario do Couto Mixto.\nFregues\u00edas.\nAs fregues\u00edas de Chaves son as seguintes:\nGastronom\u00eda.\nAlg\u00fans dos pratos t\u00edpicos de Chaves e Alto T\u00e1mega son o \"presunto\" (xam\u00f3n) de Chaves e Barroso, o salpic\u00e3o - salchich\u00f3n -, as ling\u00fcizas, as alleiras, a posta barros\u00e1, o cabrito asado ou estufado, o cocido \u00e1 transmontana, a feixoada \u00e1 transmontana, os millos \u00e1 romana, as trutas ou troias, recheas co famoso presunto de Chaves, os Pasteis de Chaves e o Folar, unha empanada a base de masa fofa rechea de carne de porco, presunto, salpic\u00e3o e ling\u00fciza."}
{"id": "50540", "revid": "1131", "url": "https://gl.wikipedia.org/wiki?curid=50540", "title": "Amarante, Portugal", "text": "Amarante \u00e9 unha cidade portuguesa pertencente ao Distrito do Porto, na rexi\u00f3n Norte e subrexi\u00f3n do T\u00e1mega, con cerca de 9.900 habitantes.\nXeograf\u00eda.\n\u00c9 cabeza dun municipio con 299,25\u00a0km\u00b2 de \u00e1rea e 61.029 habitantes (2004), subdividido en 26 fregues\u00edas. O concello limita ao norte co municipio de Celorico de Basto, ao nordeste co de Mondim de Basto, ao leste co de Vila Real e co de Santa Marta de Penagui\u00e3o, ao sur cos concellos de Bai\u00e3o, Marco de Canaveses e Penafiel, ao oeste co de Lousada e a noroeste co de Felgueiras.\nNo contexto de pol\u00edticas sub-rexionais de desenvolvemento e de mobilidade, \u00e9 membro da Comunidade Urbana (ComUrb) do Baixo T\u00e1mega, constitu\u00edda por 7 municipios, que en total contabilizaban 198.058 habitantes en 2001, sendo tam\u00e9n a s\u00faa capital.\nO comercio e os servizos c\u00e9ntranse principalmente na cidade de Amarante e en Vila Me\u00e3, que constit\u00faen os dous principais n\u00facleos urbanos do concello.\nEntre o seu patrimonio destaca a igrexa de San Gonzalo.\nFregues\u00edas.\nDesde a reorganizaci\u00f3n administrativa de 2012/2013, o concello de Amarante est\u00e1 composto por 26 fregues\u00edas:"}
{"id": "50541", "revid": "1131", "url": "https://gl.wikipedia.org/wiki?curid=50541", "title": "Vila Real", "text": "Vila Real \u00e9 unha cidade portuguesa, capital do distrito de Vila Real, na rexi\u00f3n Norte e subrexi\u00f3n do Douro, con cerca de 19.000 habitantes (37.000 no seu per\u00edmetro urbano). Sit\u00faase nun planalto cercado por varias monta\u00f1as, de onde se destacan a serra do Mar\u00e3o e a do Alv\u00e3o. Enc\u00f3ntrase a preto de 460 metros de altitude, estando a cidade vella situada nun promontorio, delimitado polos r\u00edos Corgo e Cabril.\n\u00c9 sede dun municipio con 377,67\u00a0km\u00b2 de \u00e1rea e 49.957 habitantes (2001), subdividido en 30 fregues\u00edas. O municipio limitado ao norte cos concellos de Ribeira de Pena e de Vila Pouca de Aguiar, ao leste con Sabrosa, ao sur con Peso da R\u00e9gua, ao suroeste con Santa Marta de Penagui\u00e3o, ao oeste con Amarante, e ao noroeste con Mondim de Basto.\nVila Real \u00e9 tam\u00e9n a sede da Universidade dos Tras-os-Montes."}
{"id": "50542", "revid": "1131", "url": "https://gl.wikipedia.org/wiki?curid=50542", "title": "Lamego, Portugal", "text": "Lamego \u00e9 unha cidade portuguesa no Distrito de Viseu, Rexi\u00f3n Norte e subrexi\u00f3n do Douro, con cerca de 10.900 habitantes. Situada na marxe sur do r\u00edo Douro, a cidade \u00e9 parte da provincia tradicional de Tras-os-Montes e Alto Douro.\nXeograf\u00eda.\n\u00c9 sede dun municipio con 166,71\u00a0km\u00b2 de \u00e1rea e 27.054 habitantes (2004), subdividido en 24 fregues\u00edas. O concello limita ao norte cos municipios de Mes\u00e3o Frio e Peso da R\u00e9gua, ao leste con Armamar, ao sueste con Tarouca, ao suroeste con Castro Daire e ao oeste con Resende.\nHistoria.\nLamego \u00e9 a antiga \"Lamaticom\". \u00c9 a sede da diocese de Lamego."}
{"id": "50543", "revid": "1131", "url": "https://gl.wikipedia.org/wiki?curid=50543", "title": "Viseu, Portugal", "text": "Viseu \u00e9 unha cidade portuguesa, capital do Distrito de Viseu, na rexi\u00f3n Centro e subrexi\u00f3n de D\u00e3o-Laf\u00f5es, con cerca de 47.250 habitantes (60.000 no per\u00edmetro urbano).\n\u00c9 sede dun municipio con 507,20\u00a0km\u00b2 de \u00e1rea e 96.810 habitantes (2004), subdividido en 34 fregues\u00edas. O municipio est\u00e1 limitado ao norte polo concello de Castro Daire, ao nordeste por Vila Nova de Paiva, ao leste por S\u00e1t\u00e3o e Penalva do Castelo, a Sueste por Mangualde e Nelas, ao Sur por Carregal do Sal, ao Suroeste por Tondela, ao Oeste por Vouzela e ao Noroeste por S\u00e3o Pedro do Sul.\nEra sede da antiga provincia da Beira Alta e \u00e9 cabeza da diocese de hom\u00f3nima de Viseu."}
{"id": "50544", "revid": "23204", "url": "https://gl.wikipedia.org/wiki?curid=50544", "title": "Distrito de Viseu", "text": "O Distrito de Viseu \u00e9 un distrito portugu\u00e9s pertencente, na s\u00faa maior parte, \u00e1 provincia tradicional da Beira Alta, mais inclu\u00edndo tam\u00e9n concellos pertencentes ao Douro Litoral e a Tras-os-Montes e Alto Douro. Limita a norte co Distrito do Porto, o Distrito de Vila Real e o Distrito de Braganza, ao leste co Distrito da Guarda, ao sur co Distrito de Co\u00edmbra e ao oeste co Distrito de Aveiro. A sede do distrito \u00e9 a cidade co mesmo nome.\nOrixinalmente, a reforma administrativa de Mouzinho da Silveira puxo a sede do distrito en Lamego (sendo, por iso, denominado Distrito de Lamego), mais a sede foi transferida a Viseu no ano de 1835, co consecuente renomeamento do distrito.\nCaracter\u00edsticas.\n\u00c9 o \u00fanico distrito portugu\u00e9s que non linda nin co mar nin con Espa\u00f1a. Ten unha \u00e1rea de 5.007\u00a0km\u00b2, sendo o noveno maior distrito portugu\u00eas. En 2009 ti\u00f1a unha poboaci\u00f3n residente residente de 391\u00a0215 habitantes.\nViseu \u00e9 o \u00fanico caso dun distrito portugu\u00e9s cun enclave, debido ao encravamento da fregues\u00eda de Guilheiro (concello de Trancoso, distrito da Guarda) entre os concelos de Sernancelhe e Penedono, en Viseu.\nNa actual divisi\u00f3n do estado luso, o distrito rep\u00e1rtese pola Rexi\u00f3n Centro e a Rexi\u00f3n Norte. Os concellos da Rexi\u00f3n Centro, xunto cun concellos do Distrito da Guarda, constit\u00faen a subrexi\u00f3n de D\u00e3o-Laf\u00f5es. Os concellos da Rexi\u00f3n Norte div\u00eddense polas subrexi\u00f3ns de T\u00e1mega e de Douro.\nMunicipios.\nOs 24 municipios, repartidos segundo as diferentes rexi\u00f3ns e subrexi\u00f3ns, son:"}
{"id": "50548", "revid": "1576", "url": "https://gl.wikipedia.org/wiki?curid=50548", "title": "Cid", "text": ""}
{"id": "50549", "revid": "197", "url": "https://gl.wikipedia.org/wiki?curid=50549", "title": "Mosteiro", "text": "Mosteiro, palabra que procede do grego \"monos\" (s\u00f3), designa un grupo de construci\u00f3ns de residencia e pr\u00e1ctica relixiosa de monxes ou monxas.\nDefinici\u00f3n.\nO termo convento, do lat\u00edn \"conventus\" que significa \"asemblea\", procede orixinalmente da asemblea romana onde os cidad\u00e1ns se reunian para fins administrativos ou de xustiza (\"conventum iuridicum\"). Posteriormente pasouse a utilizar con sentido relixioso, relativamente ao monasticismo cando, para mellor servir e amar a Deus, os homes se retiraban do mundo, primeiro so\u00ed\u00f1os (como ermit\u00e1ns), despois en grupos de monxes (comunidades relixiosas), para edificios concibidos para o efecto, os \"conventos\". En termos xerais, a\u00ednda que \"convento\" sexa sin\u00f3nimo de \"mosteiro\" (algunhas persoas pensan, erradamente, que os mosteiros se destinan a homes e os conventos, a mulleres), a palabra \"convento\" pode ser, especificamente utilizada para as ordes mon\u00e1sticas de vida activa, mentres que \"mosteiro\" se aplica, en xeral, a ordes contemplativas, vocacionadas para a clausura - mais tal diferenciaci\u00f3n non presenta unanimidade existindo diversos posicionamentos doutrinais.\nOs mosteiros de Occidente.\nSan Bieito, no Occidente, foi o primeiro a crear a estrutura dun convento. Despois, ao traballo da Igrexa, xuntouse o das cruzadas desde o s\u00e9culo XII nas Ordes militares, e o dos apostolados nas Ordes mendicantes. Os conventos, fose cal fose o estilo arquitect\u00f3nico da s\u00faa construci\u00f3n, tiveron sempre unha traza fundamentalmente igual, debido \u00e1s esixencias da vida relixiosa en comunidade: a igrexa conventual co coro; o claustro onde abrian as salas en que se realizaban os outros actos de vida en com\u00fan; a sala do cap\u00edtulo para as reuni\u00f3ns solemnes de instruci\u00f3n e correcci\u00f3n onde normalmente tam\u00e9n eran erguidos o refeitorio e a biblioteca; encima, a toda a volta, corr\u00edan os dormitorios, con celas individuais; ao redor do edificio, campo para recreo e cultivo.\nA Igrexa, a trav\u00e9s dos mosteiros, cumpriu un papel determinante na transici\u00f3n entre a antig\u00fcidade e o feudalismo, na consolidaci\u00f3n do sistema feudal, cuxo control, seguindo a Le Golf: \"pasa en todos os elementos esenciais pola igrexa, igrexa de celibatarios que dominan a produci\u00f3n econ\u00f3mica, a medida do tempo, os lazos de parentesco, a ensinanza, a cultura, a arte, a asistencia e a caridade\" \nO cristi\u00e1n medieval fixo dos mosteiros uns dos centros m\u00e1is beneficiados das s\u00faas actitudes piadosas co obxecto de procurar os seus servizos relixiosos para que actuaran como intermediarios entre Deus e os fieis. Reciben esmola e doaz\u00f3ns a cambio de actuar como axentes redentores que interceden polos fieis na procura da salvaci\u00f3n da s\u00faa alma.\nPodemos falar logo de que o cristi\u00e1n medieval buscou o mosteiro tanto na vida como na morte.\nOs mosteiros en Galicia.\nA aparaci\u00f3n en Galicia da primeira comunidade bieita docum\u00e9ntase en datas moi tard\u00edas. A incorporaci\u00f3n \u00e1 Orde de Cluny foi promovida durante o reinado de Afonso VI (metade do s\u00e9culo XII) e a finais deste s\u00e9culo e principios do seguinte moitos dos mosteiros galegos acoll\u00e9ronse a reforma do C\u00edster. Durante toda a Idade Media os cenobios foron obxecto de interese da nobreza galega que vinculaba pola forza ao mosteiro coa s\u00faa li\u00f1axe e econom\u00eda. En tempos dos Reis Cat\u00f3licos o Papa ordena a reestruturaci\u00f3n do entramado monacal de Espa\u00f1a. A partir de ent\u00f3n todos os mosteiros e conventos pasaron a depender dun mosteiro central pasando a formar parte da Congregaci\u00f3n Cisterciense de Castela. No caso de Galicia os mosteiros masculinos pasaron a depender do Mosteiro de San Marti\u00f1o Pinario e os de mulleres do Convento de San Paio de Antealtares."}
{"id": "50550", "revid": "88215", "url": "https://gl.wikipedia.org/wiki?curid=50550", "title": "Paolo Bettini", "text": "Paolo Bettini, nado o 1 de abril de 1974 en Cecina (Livorno), alcumado \"Il Grillo\" (o grilo), \u00e9 un ciclista italiano, profesional dende 1997 e especialista en espr\u00edns.\nTraxectoria deportiva.\nPaolo Bettini comezou no ciclismo con 7 anos, colleitando todo tipo de vitorias en carreiras para nenos e rapaces. En 1996, clasif\u00edcase da cuarto nos mundiais para afeccionados e ao ano seguinte pasa a ser profesional co equipo MG-Technogym. Ao ano seguinte muda para o Asics-CGA, e ao outro ano para o Mapei, onde militar\u00e1 tres anos. \u00c9 con este conxunto co que consegue a s\u00faa primeira vitoria como profesional, unha tirada do Tour de Romand\u00eda.\nEn 2000 consegue a s\u00faa \u00fanica vitoria no Tour de Francia e a s\u00faa primeira cl\u00e1sica, a Liexa-Bastogne-Liexa. Ao ano seguinte consegue o subcampionato do mundo en estrada, antes de trocar para o equipo belga do Quick-Step. Ga\u00f1ou tres veces consecutivas a Copa do Mundo de ciclismo (2002, 2003 e 2004), de xeito que \u00e9 o \u00fanico ciclista que conseguiu tal m\u00e9rito. O 14 de agosto de 2004 ga\u00f1ou a medalla de ouro nos Xogos de Atenas na proba de ciclismo en estrada masculina.\nEn 2006 consegiu finalmente o t\u00edtulo mundial de ciclismo en estrada, ademais do t\u00edtulo italiano, que xa obtivera por primeira vez en 2003.\nVida persoal.\nEst\u00e1 casado e ten unha filla. Ti\u00f1a un irm\u00e1n chamado Sauro, tam\u00e9n ciclista, que faleceu nun accidente de estrada o 3 de outubro de 2006. "}
{"id": "50551", "revid": "1131", "url": "https://gl.wikipedia.org/wiki?curid=50551", "title": "Aveiro", "text": "Aveiro \u00e9 unha cidade portuguesa, capital do Distrito de Aveiro, na rexi\u00f3n Centro e subrexi\u00f3n do Baixo Vouga, situada a cerca de 58\u00a0km ao Norte de Co\u00edmbra. A cidade sit\u00faase na desembocadura do r\u00edo Vouga, que formar\u00e1 pouco despois a r\u00eda de Aveiro.\n\u00c9 sede dun concello con 199,58\u00a0km\u00b2 de \u00e1rea, subdividido en 10 fregues\u00edas e conta con 78 450 habitantes segundo o censo de 2011; dos cales 37 120 son homes e 41 330 son mulleres. O municipio limita polo norte co concello de Murtosa, ao nordeste co de Albergaria-a-Velha, ao leste con \u00c1gueda, ao sur con Oliveira do Bairro, ao sueste con Vagos e con \u00cdlhavo, e cunha faixa relativamente estreita de litoral no Oc\u00e9ano Atl\u00e1ntico, polo Oeste.\n\u00c9 un municipio territorialmente descontinuo, visto que comprende algunhas illas na R\u00eda de Aveiro, e unha porci\u00f3n da pen\u00ednsula costeira con case 25\u00a0km de extensi\u00f3n que pecha a r\u00eda polo Occidente.\nFregues\u00edas do concello.\nO concello de Aveiro consta de 10 fregues\u00edas:\nV\u00e9xase tam\u00e9n.\nLigaz\u00f3ns externas"}
{"id": "50552", "revid": "89787", "url": "https://gl.wikipedia.org/wiki?curid=50552", "title": "Lagoa Sacra de Olives", "text": "A lagoa Sacra de Olives \u00e9 unha lagoa galega situada entre os concellos pontevedreses de Forcarei, A Estrada e Silleda. At\u00f3pase a 700 metros de altitude, conta con 1,3 hect\u00e1reas de superficie e ao seu arredor quedan vestixios da existencia dunha muralla, a\u00ednda que na actualidade estes restos at\u00f3panse moi deteriorados.\nForma parte da zona especial de conservaci\u00f3n das Bra\u00f1as de Xestoso.\nDescrici\u00f3n.\nEn canto \u00e1 vexetaci\u00f3n, \u00e9 unha zona extensa de monte baixo e prados h\u00famidos con interesantes bra\u00f1as. A fauna existente componse dunha variada representaci\u00f3n de anfibios, r\u00e9ptiles e aves, ademais de mam\u00edferos coma raposos e lobos.\nNa comarca existen antigas lendas que fan relaci\u00f3n ao nome da lagoa, que provir\u00eda dunha batalla na que houbo tantos mortos que os botaron \u00e1 lagoa amurall\u00e1ndoa deseguido para que non fosen profanados, inda que a realidade pode ser ben m\u00e1is prosaica e o nome provir do pr\u00f3ximo santuario de Santa Mar\u00eda de Meda de Olives.\nDesde hai 20 anos, habitualmente a lagoa seca durante o ver\u00e1n, pero en tempos ti\u00f1a auga durante todo o ano. \nForma parte das Bra\u00f1as de Xestoso, espazo protexido dentro da Rede Natura 2000."}
{"id": "50553", "revid": "2017", "url": "https://gl.wikipedia.org/wiki?curid=50553", "title": "Lagoa Sacra", "text": ""}
{"id": "50555", "revid": "11686", "url": "https://gl.wikipedia.org/wiki?curid=50555", "title": "Bra\u00f1as de Xestoso", "text": "As bra\u00f1as de Xestoso son un espazo natural declarado zona especial de conservaci\u00f3n (ZEC) situado nos concellos de Forcarei, Silleda e A Estrada, entre os r\u00edos Ulla, Deza e Umia. O espazo acolle a lagoa Sacra de Olives e o Monte San Sebasti\u00e1n.\nFlora e fauna.\nFlora.\nAs bra\u00f1as de Xestoso comprenden diversos ecosistemas. Nas matogueiras baixas dominan as eric\u00e1ceas e as leguminosas higr\u00f3filas, nas herbeiras dominan as gram\u00edneas, nas turbeiras abundan os liques e os xuncos, mentres que nas zonas de transici\u00f3n cara aos prados h\u00famidos predominan as queirogas, carqueixas e pereiras. Tam\u00e9n hai rochedos sil\u00edceos e carballeiras.\nFauna.\nEntre a fauna destaca o mi\u00f1ato, o falc\u00f3n, a aguia albela, o paporroibo, o sis\u00f3n, a laverca, a cobra viperina, ademais de diversas especies de ras e sapos."}
{"id": "50556", "revid": "1131", "url": "https://gl.wikipedia.org/wiki?curid=50556", "title": "Montijo, Portugal", "text": "O Montijo \u00e9 unha cidade portuguesa pertencente ao Distrito de Set\u00fabal, rexi\u00f3n de Lisboa e subrexi\u00f3n da Pen\u00ednsula de Set\u00fabal, con cerca de 26.500 habitantes. Ata o 6 de abril de 1930 designouse Aldeia Galega do Ribatejo, ou m\u00e1is simplemente, Aldeia Galega. As connotaci\u00f3ns pexorativas que para o vulgo portugu\u00e9s ten \"galego\", levaron a pedir a troca do nome.\n\u00c9 sede dun municipio con 347,35\u00a0km\u00b2 de \u00e1rea e 39.168 habitantes (2001), subdividido en 8 fregues\u00edas. \u00c9 un dos poucos municipios de Portugal territorialmente descontinuos e \u00e9 aquel que o \u00e9 m\u00e1is evidentemente. A porci\u00f3n principal, onde se sit\u00faa a cidade, \u00e9 a m\u00e1is pequena e limita ao norte e ao leste co concello de Alcochete, a sueste con Palmela, a suroeste coa Moita e ao noroeste l\u00edgase aos municipios de Lisboa e de Loures a trav\u00e9s do estuario do Texo. A porci\u00f3n secundaria, cerca de 20\u00a0km ao Leste, limita ao nordeste con Coruche, ao leste con Montemor-o-Novo, ao sueste con Vendas Novas, ao suroeste con Palmela, de novo, e ao noroeste con Benavente.\nHistoria.\nOs coutos e herdades que exist\u00edan na actual \u00e1rea do concello do Montijo nos albores da naci\u00f3n portuguesa foran doados por D. Sancho I, en 1186, aos Cabaleiros da Orde de Santiago da Espada, da que era daquela prior D. Paio Peres. O n\u00facleo poboacional, denominado Aldeia Galega, habitado principalmente por pescadores e salineiros, comezou a se desenvolver desde que na maioridade de Afonso V, o rexente D. Pedro e o mestre da Orde, o infante D. Jo\u00e3o, ambos t\u00edos do monarca, mandaran sanear o esteiro de Alhos Vedros, constru\u00edndo para o efecto unha estacada.\nD. Manuel I outorgoulle carta foral a 15 de setembro de 1514. O correo-maior Lu\u00eds Afonso fixo de Aldeia Galega, en 1533, a sede da posta nas comunicaci\u00f3ns co Sur de Portugal, tornando a poboaci\u00f3n punto de pasaxe para nacionais e estranxeiros que se dirix\u00edan \u00e1 capital ou dela provi\u00f1an, e desta forma a vila co\u00f1eceu grande desenvolvemento e abastanza.\nFoi na ent\u00f3n \"Aldeia Galega do Ribatejo\" que o duque de Bragan\u00e7a xa aclamado rei en Lisboa como D. Jo\u00e3o IV, en virtude do \u00e9xito da revoluci\u00f3n de 1 de decembro de 1640, ao dirixirse de Vila Vi\u00e7osa para Lisboa, reuniu o primeiro consello rexio de que sa\u00edran nomeados os seus ministros e a constituci\u00f3n dun consello de guerra permanente.\nMontijo foi elevada a categor\u00eda de cidade o 14 de agosto de 1985. A nova ponte sobre o Texo, a Ponte Vasco da Gama, foi inaugurada en marzo de 1998, ligando o Montijo a Sacav\u00e9m.\nO Montijo \u00e9 co\u00f1ecido por terra de touradas, boa comida e fados.\nParroquias de Montijo.\nAs fregues\u00edas do Montijo son as seguintes:"}
{"id": "50557", "revid": "1131", "url": "https://gl.wikipedia.org/wiki?curid=50557", "title": "Peso da R\u00e9gua", "text": "O Peso da R\u00e9gua (moitas veces chamado simplemente R\u00e9gua) \u00e9 unha cidade portuguesa no Distrito de Vila Real, Rexi\u00f3n Norte e subrexi\u00f3n do Douro, con cerca de 10.000 habitantes. Est\u00e1 a p\u00e9 do r\u00edo Douro.\n\u00c9 sede dun pequeno municipio con 96,12\u00a0km\u00b2 de \u00e1rea e 17.987 habitantes (2004), subdividido en 12 fregues\u00edas. O municipio limita ao norte cos concellos de Santa Marta de Penagui\u00e3o e Vila Real, ao Leste con Sabrosa, ao Sur con Armamar e Lamego, ao suroeste con Mes\u00e3o Frio e ao Oeste con Bai\u00e3o.\nO concello foi creado en 1836 por desmembramento de Santa Marta de Penagui\u00e3o. \u00c9 tam\u00e9n co\u00f1ecida como a capital do vi\u00f1o e da vi\u00f1a. \u00c9 o centro da rexi\u00f3n demarcada do Douro. Desde aqu\u00ed os rabelos, pequenos barcos a vela - representados no bras\u00f3n da cidade-, levantaban \u00e1ncora carregados de toneis, navegando augas do Douro abaixo ata Porto e Vila Nova de Gaia, onde pasaban a curtirse nas adegas das diferentes casas vinificadoras.\nFregues\u00edas municipais.\nAs fregues\u00edas do Peso da R\u00e9gua son:"}
{"id": "50559", "revid": "54334", "url": "https://gl.wikipedia.org/wiki?curid=50559", "title": "Distrito de Vila Real", "text": "Vila Real \u00e9 un distrito de Portugal, pertencente \u00e1 provincia tradicional de Tras-os-Montes e Alto Douro. En 2009 a poboaci\u00f3n residente era de 213\u00a0775 habitantes, e a s\u00faa capital \u00e9 Vila Real.\nLimita ao norte con Galiza, ao sur co distrito de Viseu, ao leste co distrito de Braganza e ao oeste cos distritos do Porto e Braga. Ten unha \u00e1rea de 4.328\u00a0km\u00b2, sendo o 11\u00ba maior distrito portugu\u00e9s.\nTerritorio.\nO distrito de Vila Real subdiv\u00eddese nos seguintes 14 concellos:\nNa divisi\u00f3n do pa\u00eds en unidades territoriais para fins estat\u00edsticos (NUTS), o distrito forma parte da Rexi\u00f3n Norte, onde se divide nas subrexi\u00f3ns do Douro, de Alto Tr\u00e1s-os-Montes e do T\u00e1mega."}
{"id": "50560", "revid": "1131", "url": "https://gl.wikipedia.org/wiki?curid=50560", "title": "Distrito de Braga", "text": "O distrito de Braga \u00e9 un distrito portugu\u00e9s, pertencente \u00e1 provincia tradicional do Mi\u00f1o. Limita ao norte co distrito de Viana do Castelo e con Galiza, ao leste co distrito de Vila Real, ao sur co distrito do Porto e ao oeste co oc\u00e9ano Atl\u00e1ntico. Ten unha \u00e1rea de 2.673\u00a0km\u00b2 (15\u00ba maior distrito portugu\u00e9s). Poboaci\u00f3n residente (2001): 831.368. Capital do distrito: Braga.\nSubdivisi\u00f3ns.\nO distrito de Braga subd\u00edvidese nos seguintes 14 concellos:\nNa actual divisi\u00f3n principal do pa\u00eds, o distrito enc\u00f3ntrase integrado na Rexi\u00f3n Norte."}
{"id": "50562", "revid": "56817", "url": "https://gl.wikipedia.org/wiki?curid=50562", "title": "Distrito de Viana do Castelo", "text": "O distrito de Viana do Castelo \u00e9 un distrito portugu\u00e9s pertencente \u00e1 provincia tradicional do Minho. Limita polo Norte e polo Leste con Galiza, polo sur co Distrito de Braga e polo oeste co Oc\u00e9ano Atl\u00e1ntico. \u00c1rea: 2 255\u00a0km\u00b2 (o menor - 18\u00ba - dos distritos portugueses). Poboaci\u00f3n residente (2001): 250.273 habitantes. Capital de distrito: Viana do Castelo.\nO distrito de Viana do Castelo est\u00e1 integrado polos seguintes 10 municipios:\nNa actual divisi\u00f3n principal do pa\u00eds, o distrito forma parte da Rexi\u00f3n Norte, onde constit\u00fae a subrexi\u00f3n do Minho-Lima."}
{"id": "50563", "revid": "1131", "url": "https://gl.wikipedia.org/wiki?curid=50563", "title": "Distrito do Porto", "text": "O Porto \u00e9 un distrito de Portugal, correspondente ao n\u00facleo da provincia tradicional do Douro Litoral. Limita ao norte co distrito de Braga, ao leste co distrito de Vila Real, ao sur co distrito de Viseu e co distrito de Aveiro, e ao oeste co oc\u00e9ano Atl\u00e1ntico. Ten unha \u00e1rea de 2.395\u00a0km\u00b2 (17\u00ba maior distrito portugu\u00e9s). Poboaci\u00f3n residente (2001): 1.781. 826. A capital do distrito \u00e9 Porto.\nO distrito do Porto subdiv\u00eddese nos seguintes 18 concellos:\nNa actual divisi\u00f3n principal do pa\u00eds, o distrito int\u00e9grase na Rexi\u00f3n Norte, espall\u00e1ndose os seus municipios polas subrexi\u00f3ns do Grande Porto, Ave e T\u00e2mega."}
{"id": "50564", "revid": "1131", "url": "https://gl.wikipedia.org/wiki?curid=50564", "title": "Vila Nova de Gaia", "text": "Vila Nova de Gaia \u00e9 unha cidade portuguesa no Distrito do Porto, na Rexi\u00f3n Norte e subrexi\u00f3n do Grande Porto, con cerca de 273.100 habitantes. A cidade est\u00e1 localizada na marxe esquerda da foz do r\u00edo Douro.\n\u00c9 sede dun municipio con 170,82\u00a0km\u00b2 de \u00e1rea e 300.868 habitantes (2004), subdividido en 24 fregues\u00edas. O concello limita polo norte co municipio do Porto -sep\u00e1raos o Douro -, ao nordeste con Gondomar, polo sur con Santa Maria da Feira e Espinho e polo oeste ten litoral no Oc\u00e9ano Atl\u00e1ntico. Non foi elevada \u00e1 categor\u00eda de cidade ata o 28 de xu\u00f1o de 1984."}
{"id": "50565", "revid": "1131", "url": "https://gl.wikipedia.org/wiki?curid=50565", "title": "Matosinhos", "text": "Matosinhos \u00e9 unha cidade portuguesa do Distrito do Porto, na Rexi\u00f3n Norte e subrexi\u00f3n do Grande Porto. Ten unha poboaci\u00f3n de 175.478 habitantes (2011) e unha superficie de 62,30 km\u00b2. O concello limita ao norte co municipio de Vila do Conde, ao nord\u00e9s con Maia, ao sur co do Porto e ao oeste ten costa co oc\u00e9ano Atl\u00e1ntico. O concello era chamado \"Bou\u00e7as\" ata 1909. Ata o liberalismo constitu\u00eda o \"Juzgado de Bou\u00e7as\"."}
{"id": "50567", "revid": "785", "url": "https://gl.wikipedia.org/wiki?curid=50567", "title": "Portodemouros", "text": "Portodemouros \u00e9 o nome que recibe:"}
{"id": "50568", "revid": "72012", "url": "https://gl.wikipedia.org/wiki?curid=50568", "title": "Antonio Ru\u00edz de Padr\u00f3n", "text": "Antonio Jos\u00e9 Ru\u00edz de Padr\u00f3n, nado en San Sebasti\u00e1n de la Gomera o 9 de novembro de 1757 e finado en Vilamart\u00edn de Valdeorras o 8 de setembro de 1823, foi un sacerdote, ilustrado e liberal, e deputado nas Cortes de C\u00e1diz.\nTraxectoria.\nNaceu na illa de La Gomera, nas Canarias. Profesou como monxe franciscano en La Laguna, en Tenerife.\nEn 1784 embarcou con destino a Am\u00e9rica, pasando primeiro a Cuba e logo, a consecuencia dunha tormenta mari\u00f1a, chegou aos nacentes Estados Unidos de Am\u00e9rica, en concreto a Filadelfia, onde tratou con dous grandes ilustrados: Benjamin Franklin e George Washington. Durante a s\u00faa estad\u00eda norteamericana escribiu unha primeira alegaci\u00f3n contra a Inquisici\u00f3n espa\u00f1ola.\nDe volta a Espa\u00f1a, e logo de secularizarse, ga\u00f1ou por concurso o curato da parroquia leonesa de Quintanilla de Somoza, dependente do bispado de Astorga, que tivo a cargo entre 1802 e 1807. Nese ano \u00faltimo pasou a ser abade da parroquia galega de Vilamart\u00edn de Valdeorras, dependente tam\u00e9n de Astorga, e que ga\u00f1ou igualmente por concurso.\nEn plena Guerra de Independencia, Ru\u00edz de Padr\u00f3n foi elixido, en 1811, deputado para as Cortes de C\u00e1diz polas Illas Canarias. Padr\u00f3n, que viv\u00eda en Vilamart\u00edn, alcanzou desde a\u00ed Portugal, pa\u00eds que atravesou ata chegar \u00e1 urbe gaditana. Al\u00ed distinguiuse polos seus discursos contra o Voto de Santiago (12 de outubro de 1812) e en favor da supresi\u00f3n da Inquisici\u00f3n espa\u00f1ola (28 de xaneiro de 1813). Esta actitude s\u00faa, chocou coa de boa parte dos deputados da Galiza, especialmente o bispo de Ourense.\nFinalizada a guerra e volto Fernando VII, que restaurou o absolutismo, Ru\u00edz de Padr\u00f3n foi sometido a proceso perante o Tribunal Eclesi\u00e1stico de Astorga, a instancias do bispo da diocese. Por\u00e9n, foi absolto.\nDurante o Trienio liberal, volveu ser elixido deputado, mais esta vez polo distrito do Reino de Galiza, actuando como tal entre o 1 de xullo de 1820 e o 14 de febreiro de 1822. Cando faleceu, en Vilamart\u00edn de Valdeorras estaba promocionado a mestrescola da catedral de M\u00e1laga."}
{"id": "50569", "revid": "98629", "url": "https://gl.wikipedia.org/wiki?curid=50569", "title": "Pacto de Aceiro", "text": "O Pacto de Aceiro foi un pacto pol\u00edtico e militar firmado o 22 de maio 1939 en Berl\u00edn, entre Benito Mussolini por Italia e Adolf Hitler pola Alema\u00f1a nazi, no que se establec\u00eda o apoio mutuo en caso de guerra. O Fascismo italiano e o Nacionalsocialismo alem\u00e1n un\u00edanse nunha fronte com\u00fan para a conquista de Europa.\nEste Pacto foi cumprido a partir do 1 de setembro de 1939, cando se iniciou a segunda guerra mundial."}
{"id": "50572", "revid": "5863", "url": "https://gl.wikipedia.org/wiki?curid=50572", "title": "Lauro Olmo Gallego", "text": "Lauro Olmo Gallego, nado no Barco de Valdeorras o 9 de novembro de 1921 e finado en Madrid o 19 de xu\u00f1o de 1994, foi un escritor galego en lingua castel\u00e1, especialmente co\u00f1ecido como dramaturgo.\nTraxectoria.\nFillo de Lauro Olmo Arias, dunha familia asentada na parroquia de Xagoaza, Lauro Olmo naceu no Barco de Valdeorras. Unha inesperada ru\u00edna levou a s\u00faa familia para Madrid en 1930. Logo da guerra civil, Lauro Olmo exercer\u00eda variados oficios para sobrevivir, ao tempo que se formaba de forma autodidacta.\nComezou publicando poemas e relatos. En 1954 casou con Pilar Enciso, muller moi afeccionada a actividades teatrais. Segue a practicar o relato, que nunca abandonar\u00eda, pero en 1955 repres\u00e9ntase a s\u00faa primeira obra de teatro (\"El milagro\"). Pasar\u00edan cinco anos antes de que subise ao escenario unha segunda (\"El Perchero\"). Pero ser\u00eda \"La camisa\", estreada o 8 de marzo de 1962 no Teatro Goya de Madrid, a que o far\u00eda co\u00f1ecido como dramaturgo. A obra obter\u00eda o Premio Nacional de Teatro, ademais doutros galard\u00f3ns, e foi traducida a diversos idiomas. Ao ano seguinte \"La pechuga de la sardina\", referenda o \u00e9xito obtido, ao que seguir\u00edan alg\u00fans m\u00e1is no mesmo campo dramat\u00farxico. En xeral a s\u00faa obra \u00e9 realista, tendencia que domina por eses anos.\nXunto coa s\u00faa muller, Pilar Enciso, escriben unha serie de obras de teatro dedicadas ao p\u00fablico infantil, que ter\u00edan grande \u00e9xito, entre as cales quizais destaque \"Asamblea general\" (1961).\nAlgunhas das obras foron traducidas ao galego: \"A camisa\", por Ram\u00f3n de Valenzuela; \"A noticia\", por X.L.R. Pardo; \"Asemblea xeral\" por Daniel Cortez\u00f3n.\nLauro Olmo non perdeu o contacto coa s\u00faa localidade natal, mesmo escrib\u00eda nos folletos conmemorativos das festas patronais (14 de setembro, Santo Cristo), unhas serias e, \u00e1s veces, festivas. Das primeiras caber\u00eda destacar \"No lo condecor\u00e9is\", poemi\u00f1a no que se manifestaba contra o empe\u00f1o das autoridades locais tardofranquistas en condecorar a imaxe de Xes\u00fas Nazareno. Do segundo tipo, outro poemi\u00f1a dedicado ao polbeiro local, o se\u00f1or Teodoro, cuxos \"rabi\u00f1os\" de polbo \"daban virilidad\".\n\u00c9 pai do arque\u00f3logo Lauro Olmo Enciso e do m\u00e9dico Luis Olmo Enciso.\nObra.\nTeatro.\nDase, con preferencia, o ano da primeira representaci\u00f3n da obra\nTeatro infantil.\nEscrito en colaboraci\u00f3n con s\u00faa esposa Pilar Enciso:"}
{"id": "50574", "revid": "23204", "url": "https://gl.wikipedia.org/wiki?curid=50574", "title": "Edicto do Bierzo", "text": "O denominado Edicto do Bierzo \u00e9 unha placa de bronce de forma rectangular cun anel na parte superior, gravada con varios c\u00edrculos conc\u00e9ntricos, encontrada en 1998 nun castro pr\u00f3ximo \u00e1 localidade berciana de Bembibre, por J. A. Balboa, quen as\u00ed mesmo deu a luz a edici\u00f3n pr\u00edncipe. O documento \u00e9 denominado tam\u00e9n T\u00e9ssera de Bembibre e Edicto de Augusto.\nMedidas: 24,4 x 15,3 x 0,2. Letras: 0,65.\nA placa, datada no ano 15 a.C., \u00e9 o documento escrito m\u00e1is antigo que se co\u00f1ece sobre os \u00e1stures. Neste documento est\u00e1 impl\u00edcita unha descrici\u00f3n da organizaci\u00f3n social e pol\u00edtica de certos \"populi\" \u00e1stures e galaicos.\nNa actualidade cons\u00e9rvase no museo de Le\u00f3n.\nTexto da placa.\nA lectura do texto estabelecida por G\u00e9za Alf\u00f6ldy e aceptada pola maior\u00eda dos investigadores \u00e9 a seguinte:\nTraduci\u00f3n do texto.\nO mesmo Alf\u00f6ldy facilitou unha traduci\u00f3n en alem\u00e1n e castel\u00e1n da que arranxamos a galega:\nComentario.\n\u00c1 parte de diversas controversias (algunhas sobre a s\u00faa autenticidade, rexeitadas pola autoridade de G\u00e9za Alf\u00f6ldy), suscita certas cuesti\u00f3ns:\nComo os Aiiobrigaecinos son identificados como citados tam\u00e9n na T\u00e9ssera do Caurel, o Edito do Bierzo, abre o problema de cal era a verdadeira extensi\u00f3n do territorio dos gigurri, talvez maior cara o Norte do que \u00e9 o actual Valdeorras."}
{"id": "50577", "revid": "23204", "url": "https://gl.wikipedia.org/wiki?curid=50577", "title": "SmackDown!", "text": "WWE SmackDown Live \u00e9 un programa de televisi\u00f3n de loita libre profesional que se emite nos Estados Unidos pola canle CW e ESPN Radio e no Canad\u00e1 pola canle \"The Score\". \u00c9 producido por World Wrestling Entertainment (WWE).\nAs superestrelas de SmackDown normalmente realizan catro presentaci\u00f3ns \u00e1 semana. A WWE xeralmente grava a presentaci\u00f3n os martes \u00e1 noite para pasala por CW os venres desa mesma semana. Por\u00e9n, unha ou d\u00faas veces \u00f3 ano o programa pode ser transmitido en vivo.\nHistoria do programa.\nPrevio a separaci\u00f3n de marcas.\nWWF SmackDown! (como era co\u00f1ecido orixinalmente) foi creado para competir directamente co programa Thunder da WCW, o cal era transmitido os xoves a noite. Orixinalmente esper\u00e1base que o programa fose d\u00faas horas de Divas (modelos femininos). Por\u00e9n, isto non funcionou, polo que SmackDown! converteuse nun programa que serv\u00eda para complementar a RAW (outro espect\u00e1culo televisivo da WWE).\nA primeira aparici\u00f3n de SmackDown! foi en maio do 1999 usando a escenograf\u00eda de \"Raw is War\" (Raw e guerra, xogo de palabras do nome do programa en ingl\u00e9s usado durante a era \"Attitude\"). Con todo, durante o transcurso de 1999, a WWF experimentou un aumento significativo de fan\u00e1ticos novos que sintonizaban o programa \"Raw is War\". En agosto do 1999 SmackDown! fixo o seu debut na canle UPN. \u00d3 igual que \"WCW Thunder\", SmackDown! era gravado os martes e despois transmitido os xoves. O programa da WWF chegou a tal nivel de popularidade que a WCW moveu a Thunder aos m\u00e9rcores coa esperanza de reter os seus fans. SmackDown!, ao igual que Thunder, usaba a cor azul (mentres que o seu programa irm\u00e1 Raw se caraterizou polo cor vermella).\nO tema musical orixinal de SmackDown!, en comparaci\u00f3n con \"Raw is War\", non era unha canci\u00f3n dunha banda; no canto disto, a WWE creou un tema baseado na mestura dos x\u00e9neros de tecno e rock. O primeiro escenario de SmackDown! era \u00fanico debido a que ti\u00f1a unha pantalla xigante ovalada, o cal o diferenciaba da tradicional pantalla rectangular noutros escenarios da loita libre. En agosto do 2001, como parte da celebraci\u00f3n do 2\u00ba Aniversario de SmackDown!, o programa recibiu o seu logo e escenario actual.\nDivisi\u00f3n de marcas.\nA comezos do 2002, World Wrestling Entertainment (daquela co\u00f1ecida como a \"Federaci\u00f3n Mundial de Loita\") realizou o que se chegou a co\u00f1ecer como a Divisi\u00f3n de Marcas. Isto significaba que os dous programas televisivos da WWE (RAW e SmackDown!) convert\u00e9ranse en competidores. Isto foi parte dos cambios tra\u00eddos como consecuencia da adquisici\u00f3n da WWE polos seus competidores maiores, WCW e ECW. A divisi\u00f3n de marcas foi anunciada \u00f3 p\u00fablico durante o programa RAW do 25 de marzo de 2002.\nA divisi\u00f3n de marcas conseguiu un cambio incomparable na historia da WWE. Os loitadores ser\u00edan talentos exclusivos dun dos programas; loitando soamente para a marca a que pertenc\u00edan. Neses momentos a \u00fanica excepci\u00f3n eran os campi\u00f3ns, xa que orixinalmente os t\u00edtulos da WWE ser\u00edan defendidos en ambos os programas. As\u00ed e todo, a finais do 2002, Brock Lesnar, Campi\u00f3n Mundial da WWE neses momentos, negouse a defender o t\u00edtulo en RAW, o que lle levou a que o campionato se convertese nun t\u00edtulo exclusivo de SmackDown!. Despois deste incidente, a WWE asignou a cada programa unha serie de campionatos exclusivos.\nA marca SmackDown! ten un programa irm\u00e1n co\u00f1ecido como \"Velocity\" (Velocidad), o cal \u00e9 transmitido os s\u00e1bados \u00e1 noite por Spike TV nos Estados Unidos. O mesmo consiste en pelexas non estelares e varios segmentos resumidos do pasado SmackDown!."}
{"id": "50579", "revid": "22570", "url": "https://gl.wikipedia.org/wiki?curid=50579", "title": "Salchicha", "text": "A salchicha \u00e9 un produto de forma alongada e cil\u00edndrica elaborado cunha mestura de carne e graxa picadas (xeralmente de porco), sazonada con sal, pementa e outros condimentos e aditivos, embuchada nunha tripa natural ou artificial, que pode comercializarse cru, cocido ou afumado. \u00c9 un preparado c\u00e1rnico de orixe alem\u00e1, semellante aos chourizos.\nPara a s\u00faa elaboraci\u00f3n ad\u00f3itase aproveitar as partes do animal que, a\u00ednda que sexan comestibles e adoito nutritivas, non te\u00f1en un aspecto particularmente apetitoso, como a graxa, as v\u00edsceras e o sangue. Esta carne \u00e9 introducida nunha envoltura, que tradicionalmente \u00e9 o intestino do animal, a\u00ednda que actualmente se utiliza col\u00e1xeno, celulosa ou incluso pl\u00e1stico, especialmente na produci\u00f3n industrial.\nOs bocadillos de salchicha (en ingl\u00e9s hot dog) son unha especie de s\u00e1ndwichs de salchicha feitos cun pan alongado da mesma lonxitude que a salchicha e aos que se lle engaden a mi\u00fado ketchup e mostaza.\nTipos de salchichas.\nExisten no mundo numerosos tipos de salchichas, segundo o tipo de carne empregada, as\u00ed como os demais ingredientes (como especias). Na coci\u00f1a alem\u00e1 existen diversas categor\u00edas de salchichas:\nAlgunhas coci\u00f1as ou gastronom\u00edas do mundo te\u00f1en salchichas que non conte\u00f1en carne como \u00e9 o caso da \"Erbswurst\" (salchicha de ch\u00edcharos) na coci\u00f1a alem\u00e1 e a \"farinheira\" (salchicha de fari\u00f1a) na coci\u00f1a portuguesa."}
{"id": "50581", "revid": "56817", "url": "https://gl.wikipedia.org/wiki?curid=50581", "title": "ATP", "text": "As siglas ATP poden referirse a:"}
{"id": "50584", "revid": "5863", "url": "https://gl.wikipedia.org/wiki?curid=50584", "title": "Ramiro III", "text": "Ramiro III, nado en 961 e finado en Astorga no 985, foi rei de Galicia entre os anos 966 e 982 exercendo o seu poder desde a cidade de Le\u00f3n.\nOrixes familiares.\nFillo de Sancho I de Galicia e da s\u00faa esposa Teresa Ans\u00farez. Sucedeu a seu pai con tan s\u00f3 cinco anos de idade.\nA rexencia do reino quedou ent\u00f3n nas mans da s\u00faa t\u00eda, a monxa Elvira de Le\u00f3n, e a s\u00faa propia nai, que \u00e1 morte do seu esposo tam\u00e9n se retirou a un mosteiro. Grazas a isto Ramiro III sempre contou co apoio do clero do reino.\nVida pol\u00edtica.\nComo rei ratificou o tratado de paz co califa de C\u00f3rdoba, Alhak\u00e9n II. Enfrontouse coas tropas normandas que invadiran as costas galegas, acabando coa vida do bispo compostel\u00e1n Sisnando. En 976, tras a chegada ao poder do califa Hixem II, concl\u00fae o per\u00edodo de paz cos musulm\u00e1ns, polo que tropas andalus\u00eds, comandadas polo visir Almanzor, devastaron o norte peninsular.\nRamiro III tentou instaurar unha monarqu\u00eda absolutista, cousa que acentuou as tendencias centr\u00edfugas de Castela e Galiza a respecto de Le\u00f3n. Isto, unido \u00e1s constantes derrotas ante os musulm\u00e1ns (San Esteban de Gormaz, 976; toma de Zamora en 981), provocou que a nobreza se revirase contra do monarca, proclamando rei, en Compostela, ao seu curm\u00e1n Vermudo II de Le\u00f3n, fillo bastardo de Ordo\u00f1o III de Le\u00f3n. Co\u00f1ecido este feito, Ramiro tentou vencer ao seu rival ao que atacou preto de Monterroso, en portela de Areas, sen lograr vencelo, a\u00ednda que sen sa\u00edr derrotado. Retirado a Astorga, al\u00ed faleceu.\nMatrimonio e descendencia.\nNo 979, casou con Sancha de Salda\u00f1a, filla de G\u00f3mez, conde de Salda\u00f1a. Deste matrimonio naceu o infante Ordo\u00f1o Ram\u00edrez, casado con Cristina de Le\u00f3n, filla de Vermudo II."}
{"id": "50599", "revid": "132", "url": "https://gl.wikipedia.org/wiki?curid=50599", "title": "Sim\u00f3n Rodriguez", "text": ""}
{"id": "50606", "revid": "2023", "url": "https://gl.wikipedia.org/wiki?curid=50606", "title": "Obelisco Millenium", "text": ""}
{"id": "50607", "revid": "12452", "url": "https://gl.wikipedia.org/wiki?curid=50607", "title": "Boris Yeltsin", "text": ""}
{"id": "50612", "revid": "89787", "url": "https://gl.wikipedia.org/wiki?curid=50612", "title": "Mar\u00eda do Cebreiro", "text": "Mar\u00eda do Cebreiro R\u00e1bade Villar, nada en Santiago de Compostela o 5 de xullo de 1976, \u00e9 unha poeta e ensa\u00edsta galega e doutora en Teor\u00eda da Literatura.\nTraxectoria.\nFilla dos escritores Helena Villar Janeiro e Xes\u00fas R\u00e1bade Paredes e irm\u00e1 do pianista Abe R\u00e1bade. En 1998 licenciouse en Filolox\u00eda Hisp\u00e1nica pola Universidade de Santiago de Compostela. \u00c9 doutora en Teor\u00eda da Literatura, investigadora e profesora Facultade de Filolox\u00eda de Santiago de Compostela de Teor\u00eda da Literatura e Literatura Comparada. Doutora pola USC coa tese A\"proximaci\u00f3n te\u00f3rica ao fen\u00f3meno antol\u00f3xico desde a perspectiva do espazo: as antolox\u00edas de poes\u00eda en Galicia e Catalu\u00f1a\" (2004), dirixida por Fernando Cabo Aseguinolaza.\nEn 1998 viu a luz o seu primeiro libro de poemas \"O estadio do espello\". Segu\u00edrono \"(n\u00f3s, as inadaptadas)\" (2002, acc\u00e9sit do XXI Premio Esqu\u00edo de Poes\u00eda en Lingua Galega), \"Non queres que o poema te co\u00f1eza\" (2004, galardoado co II Premio de poes\u00eda Caixanova 2003), \"O barrio das chinesas\" (2005), \"Os hemisferios\" (2006), \"Cuarto de outono\" (2008), \"Non son de aqu\u00ed\" (2008), \"Os inocentes\" (2014), \"O deserto\" (Premio da Cr\u00edtica de poes\u00eda galega e Premio da Cr\u00edtica Galicia en Creaci\u00f3n Literaria, 2015), \"A lentitude\" (2017) e \"So\u00f1os. Arquivos. Cartas\" (2018).\nEn 2004 acadou o Premio de Investigaci\u00f3n D\u00e1maso Alonso coa obra \"As antolox\u00edas de poes\u00eda en Galicia e Catalu\u00f1a\", extra\u00edda da s\u00faa tese de doutoramento \"Aproximaci\u00f3n te\u00f3rica \u00f3 fen\u00f3meno antol\u00f3xico desde a perspectiva do espacio\" (2004), na que ensaia unha teor\u00eda das antolox\u00edas po\u00e9ticas no contexto literario peninsular, e m\u00e1is especificamente nas sociedades galega e catal\u00e1 contempor\u00e1neas. No ano 2005 publica \"As terceiras mulleres\", ensaio trazado ao redor da nova maneira de entender a representaci\u00f3n da subxectividade feminina e a creaci\u00f3n art\u00edstica feita por mulleres. Xa en 2011 ve a luz \"Fogar impronunciable. Poes\u00eda e pantasma\" onde reflexiona sobre a desaparicion e a literatura como un dos medios de representaci\u00f3n hist\u00f3rica.\nCoordinou as escolmas \"A poes\u00eda \u00e9 o gran milagre do mundo\" (2001), mostra de poes\u00eda galega contempor\u00e1nea traducida ao ingl\u00e9s, e \"Damas negras\" (2002), antolox\u00eda e traduci\u00f3n ao galego de letras de canci\u00f3ns cantadas por mulleres.\nEn 2016 ga\u00f1ou o Premio da Cr\u00edtica de poes\u00eda galega \u00e1 mellor obra po\u00e9tica de 2015 por \"O deserto\" (Apiario, 2015) e en 2021 o Premio Ram\u00f3n Pi\u00f1eiro de Ensaio con Maternidades Virtuosas (Galaxia, 2022)."}
{"id": "50615", "revid": "1576", "url": "https://gl.wikipedia.org/wiki?curid=50615", "title": "LP", "text": ""}
{"id": "50620", "revid": "1131", "url": "https://gl.wikipedia.org/wiki?curid=50620", "title": "Distrito de Braganza", "text": "Braganza (en portugu\u00e9s: \"Bragan\u00e7a\") \u00e9 un distrito do nordeste de Portugal, pertencente \u00e1 provincia tradicional de Tras os Montes e Alto Douro. Limita ao norte coas provincias de Ourense e Zamora, ao leste coas provincias de Zamora e Salamanca, ao sur co distrito da Guarda e co distrito de Viseu, e ao oeste co distrito de Vila Real. Ten unha \u00e1rea de 6.608\u00a0km\u00b2 (5\u00ba maior distrito portugu\u00e9s). Poboaci\u00f3n residente (2001): 148.808 habitantes. Capital de distrito: Braganza.\nTurismo.\nO distrito de Braganza integra en pleno a Rexi\u00f3n de Turismo do Nordeste Transmontano\nSubdivis\u00f3ns.\nO distrito de Braganza subdiv\u00eddese nos seguintes 12 municipios:\nNa actual divisi\u00f3n principal do pa\u00eds, o distrito enc\u00f3ntrase integrado na Rexi\u00f3n Norte e dividido en d\u00faas subrexi\u00f3ns, ambas integrando tam\u00e9n concellos doutros distritos: Alto Tr\u00e1s-os-Montes e Douro."}
{"id": "50621", "revid": "103786", "url": "https://gl.wikipedia.org/wiki?curid=50621", "title": "Elecci\u00f3ns municipais en Lal\u00edn", "text": "Estes foron os resultados das elecci\u00f3ns municipais no concello de Lal\u00edn dende 1979.\nComparativa de todas as elecci\u00f3ns.\nComposici\u00f3n das Corporaci\u00f3ns.\nCorporaci\u00f3ns democr\u00e1ticas en Lal\u00edn desde a aprobaci\u00f3n da Constituci\u00f3n de 1978."}
{"id": "50622", "revid": "1131", "url": "https://gl.wikipedia.org/wiki?curid=50622", "title": "Braganza", "text": "Braganza (\"Bragan\u00e7a\" en portugu\u00e9s, \"Bergancia\" en mirand\u00e9s) \u00e9 unha cidade portuguesa, capital do distrito de Braganza, Rexi\u00f3n Norte e subrexi\u00f3n do Alto Tras-os-Montes, con 35.341 habitantes (2011).\n\u00c9 sede dun dos municipios portugueses con maior superficie, con 1.173,93\u00a0km\u00b2 de \u00e1rea, subdividido en 49 fregues\u00edas. O municipio limita no norte e leste con Espa\u00f1a (provincias de Ourense e Zamora), polo sueste co concello de Vimioso, no suroeste co de Macedo de Cavaleiros e no oeste co concello de Vinhais.\nHistoria.\nEn orixe Braganza foi unha localidade prerromana denominada \"Bracara\". Coa romanizaci\u00f3n quedou inclu\u00edda no convento de Bracara Augusta. Foi soar da importante Casa de Braganza, que formou a dinast\u00eda real de Portugal entre 1640 e 1910 e a imperial do Brasil de 1822 a 1889. Braganza conserva a\u00ednda o seu castelo medieval (erguido en 1187).\nComo s\u00e9 episcopal -a\u00ednda que tard\u00eda como tal-, Braganza converteuse na capital hist\u00f3rica da vella provincia dos Tras-os-Montes.\nFregues\u00edas.\nAs parroquias do concello de Bragan\u00e7a son:"}
{"id": "50623", "revid": "1131", "url": "https://gl.wikipedia.org/wiki?curid=50623", "title": "Miranda do Douro", "text": "Miranda do Douro (en mirand\u00e9s Miranda de l Douro) \u00e9 unha vila portuguesa, pertencente ao Distrito de Braganza, Rexi\u00f3n Norte e subrexi\u00f3n do Alto Tras-os-Montes, Terra de Miranda, con preto de 2.100 habitantes.\n\u00c9 sede dun municipio con 488,36\u00a0km\u00b2 de \u00e1rea e 7 482 habitantes (2011), subdividido en 17 fregues\u00edas. O municipio est\u00e1 limitado ao noroeste e sueste por Espa\u00f1a, ao suroeste polo concello de Mogadouro e ao noroeste por Vimioso.\nOs habitantes desta rexi\u00f3n, al\u00e9n do portugu\u00e9s, falan unha lingua propia chamada mirand\u00e9s, unha variedade do subgrupo ling\u00fc\u00edstico asturleon\u00e9s.\nHistoria.\nNa antig\u00fcidade pertenceu ao convento de Astorga, en Le\u00f3n, o que influ\u00edu na cultura e lingua da zona. Hoxe en d\u00eda o mirand\u00e9s e oficial xunto co portugu\u00e9s, sendo frecuente tanto na vila coma nas poboaci\u00f3ns pr\u00f3ximas a rotulaci\u00f3n bil\u00edng\u00fce."}
{"id": "50624", "revid": "351128", "url": "https://gl.wikipedia.org/wiki?curid=50624", "title": "Aqua Flavia", "text": ""}
{"id": "50628", "revid": "23204", "url": "https://gl.wikipedia.org/wiki?curid=50628", "title": "D\u00eda do Libro", "text": "O D\u00eda do Libro (tam\u00e9n denominado D\u00eda Mundial do Libro e o Dereito de Autor, D\u00eda Internacional do Libro e D\u00eda Mundial do Libro) \u00e9 un acontecemento anual que se celebra o 23 de abril. A festa celebrouse por primeira vez baixo os auspicios da UNESCO en 1995 coa idea de fomentar a lectura, a edici\u00f3n e publicaci\u00f3ns impresas e os dereitos de autor.\nHistoria.\nAs orixes da festa do libro est\u00e1n ligadas a Catalu\u00f1a e \u00e1 celebraci\u00f3n do Sant Jordi (San Xurxo), cando era costume que os homes agasallasen as mulleres cunha rosa e estas o fixesen cun libro.\nEn Espa\u00f1a a xornada comezouse a celebrar oficialmente o 7 de outubro de 1926, en conmemoraci\u00f3n do nacemento de Miguel de Cervantes Saavedra. O escritor e editor valenciano, establecido en Barcelona, Vicent Clavel Andr\u00e9s, propuxo este d\u00eda \u00e1 C\u00e1mara Oficial do Libro de Barcelona.\nO 6 de febreiro de 1926, o goberno espa\u00f1ol, presidido por Miguel Primo de Rivera, aceptou a data e o rei Afonso XIII asinou o decreto real que institu\u00edu a Festa do Libro en Espa\u00f1a.\nNo 1930, a data conmemorativa foi trasladada para o 23 de abril, d\u00eda do falecemento de Cervantes, que coincid\u00eda coa tradici\u00f3n festiva catal\u00e1.\nO 15 de novembro de 1995, a UNESCO decidiu proclamar este d\u00eda, \"D\u00eda Internacional do Libro e o Dereito de autor\". A Organizaci\u00f3n das Naci\u00f3ns Unidas para a Educaci\u00f3n, a Ciencia e a Cultura quer\u00eda destacar deste xeito a importancia do libro, que foi historicamente o medio de difusi\u00f3n m\u00e1is importante do co\u00f1ecemento as\u00ed como unha ferramenta esencial de enriquecemento cultural. Esta xornada ten como fin promover o libro e fornecer a trav\u00e9s del o acceso \u00e1 cultura do maior n\u00famero de persoas posible. A primeira celebraci\u00f3n do D\u00eda Mundial do Libro tivo lugar o 23 de abril de 1995.\nA UNESCO decidiu celebrar conxuntamente o D\u00eda do Libro e do Dereito de Autor atendendo \u00e1 casualidade de que a morte de Cervantes (o 23 de abril de 1616 no calendario gregoriano) se correspond\u00eda coa data do aniversario do nacemento e morte de William Shakespeare (no calendario xuliano). Na Inglaterra daquel tempo a\u00ednda se utilizaba o calendario xuliano, que ti\u00f1a unha diferenza de 10 d\u00edas co calendario gregoriano que se usaba en Espa\u00f1a. Shakespeare, polo tanto, morreu 10 d\u00edas despois de Cervantes. Ese mesmo d\u00eda tam\u00e9n se conmemora a morte do primeiro escritor mestizo, Inca Garcilaso de la Vega, fillo do conquistador Sebasti\u00e1n Garcilaso de la Vega e da princesa Inca Elisabet Chimpu Occlo, irm\u00e1 de Huayna Capaz, \u00faltimo emperador indio.\nO d\u00eda 23 de abril coincide as\u00ed mesmo cos aniversarios do nacemento de Vladimir Nabokov, Maurice Druon, Manuel Mej\u00eda Vallejo e Halld\u00f3r Laxness, e co aniversario do falecemento de Josep Pla.\nEn Espa\u00f1a, os Premios Cervantes son concedidos cada ano polo Rei en Alcal\u00e1 de Henares ese d\u00eda.\nNo Reino Unido e Irlanda o \"D\u00eda do Libro\" v\u00e9nse celebrando desde o 2002 o primeiro xoves de marzo. Ese d\u00eda as escolas reparten un vale de 1 libra e 1,5 euros, respectivamente, \u00f3s nenos para que poidan mercar os libros (ou audiolibros) que se publican especialmente para esa ocasi\u00f3n ou para mercar calquera outro libro. Ese d\u00eda moitas escolas celebran marat\u00f3ns de lectura, mostras e mercados de libros."}
{"id": "50630", "revid": "12452", "url": "https://gl.wikipedia.org/wiki?curid=50630", "title": "D\u00eda Internacional do Libro", "text": ""}
{"id": "50631", "revid": "12452", "url": "https://gl.wikipedia.org/wiki?curid=50631", "title": "D\u00eda Internacional do Libro e dos Dereitos de Autor", "text": ""}
{"id": "50632", "revid": "12452", "url": "https://gl.wikipedia.org/wiki?curid=50632", "title": "D\u00eda Mundial do Libro", "text": ""}
{"id": "50634", "revid": "103786", "url": "https://gl.wikipedia.org/wiki?curid=50634", "title": "Elecci\u00f3ns municipais nas Neves", "text": "Estes foron os resultados das elecci\u00f3ns municipais no concello das Neves dende 1979.\nComparativa de todas as elecci\u00f3ns.\nComposici\u00f3n das Corporaci\u00f3ns.\nCorporaci\u00f3ns democr\u00e1ticas nas Neves desde a aprobaci\u00f3n da Constituci\u00f3n de 1978."}
{"id": "50656", "revid": "89787", "url": "https://gl.wikipedia.org/wiki?curid=50656", "title": "Manuel Portas", "text": "Manuel Portas Fern\u00e1ndez, nado en Barcelona o 4 de xaneiro e 1960, \u00e9 un escritor, profesor e socioling\u00fcista galego.\nTraxectoria.\nLicenciado en Filolox\u00eda Galego-Portuguesa na Universidade de Santiago. \u00c9 profesor de Lingua e Literatura no Instituto Xelm\u00edrez I, de Santiago de Compostela, centro que dirixiu dende o ano 1987 at\u00e9 1996, impulsando a s\u00faa galeguizaci\u00f3n.\nPublicou, entre outras, \"L\u00edngua e sociedade na Galiza\" (1991), unha obra que promove a sensibilidade social cara \u00e1 lingua, e que realiza unha historia da lingua galega desde unha perspectiva socioling\u00fc\u00edstica. No mundo do idioma, ademais de desempe\u00f1ar postos na direcci\u00f3n da Associa\u00e7om Galega da L\u00edngua, foi membro da comisi\u00f3n fundadora da Mesa pola Normalizaci\u00f3n Ling\u00fc\u00edstica. Coordinou a \"Revista Enclave\" e foi membro do Consello de Administraci\u00f3n do xornal \"A Nosa Terra\". Foi respons\u00e1bel local do BNG e concelleiro en Santiago de Compostela.\nEn 2010 publicou a s\u00faa primeira novela, \"Denso recendo a salgado\"."}
{"id": "50681", "revid": "85894", "url": "https://gl.wikipedia.org/wiki?curid=50681", "title": "Col du Tourmalet", "text": "O Col du Tourmalet, Monte Tourmalet ou simplemente Tourmalet \u00e9 un paso monta\u00f1oso atopado no centro dos Pireneos franceses 42\u00b055\u2032 N 0\u00b009\u2032 E. Ten unha altitude de 2.114 metros sobre o nivel do mar.\nO Tourmalet \u00e9 un dos portos de monta\u00f1a mais famosos na proba ciclista do Tour de Francia, tanto \u00e9 as\u00ed, que o Tourmalet \u00e9 o porto de monta\u00f1a que m\u00e1is veces foi ascendido na historia da carreira. A primeira vez que se subiu nesta carreira foi no 1910, ano no que os Pireneos foron inclu\u00eddos nesta carreira.\nO porto de monta\u00f1a permanece pechado durante a temporada invernal, tempo no que forma parte do dominio esquiable da estaci\u00f3n de esqu\u00ed de \"La Mongie\", na parte leste do Col du Tourmalet.\nCaracter\u00edsticas.\nAltitude: 2115 metros.\nPendente: 17,2 km ao 7,2% despois de Sainte-Marie-de-Campan, e 19 km ao 7,7 % de media despois de Luz-Saint-Saveur."}
{"id": "50683", "revid": "8758", "url": "https://gl.wikipedia.org/wiki?curid=50683", "title": "Constituci\u00f3n espa\u00f1ola de 1978", "text": "A Constituci\u00f3n espa\u00f1ola de 1978 \u00e9 a norma suprema ou m\u00e1xima do ordenamento xur\u00eddico espa\u00f1ol, consecuencia dun proceso hist\u00f3rico denominado Transici\u00f3n espa\u00f1ola que converteu o r\u00e9xime franquista de 1975 nunha monarqu\u00eda parlamentaria.\nHistoria.\nComo parte da Transici\u00f3n espa\u00f1ola cara \u00e1 democracia, a morte do ditador Xeneral Francisco Franco, o 20 de novembro de 1975, supuxo a proclamaci\u00f3n como rei de Xo\u00e1n Carlos I, e pouco despois (en xullo de 1976) a formaci\u00f3n dun Goberno presidido por Adolfo Su\u00e1rez, e designado segundo a lexislaci\u00f3n vixente. O Goberno enviou, en outubro de 1976, \u00e1s Cortes un proxecto de Lei para a Reforma pol\u00edtica, que foi aprobado polas Cortes, e, posteriormente, e segundo todos os requisitos esixidos polas Leis Fundamentais (sinaladamente a Lei de Sucesi\u00f3n) sometido a referendo.\nEsta Lei para a Reforma Pol\u00edtica vi\u00f1a supo\u00f1er unha notable alteraci\u00f3n das leis fundamentais, sen introducir ela mesma un sistema democr\u00e1tico-constitucional pero facendo posible a creaci\u00f3n deste.\nA Lei inser\u00edase formalmente no ordenamento vixente (a s\u00faa disposici\u00f3n final defin\u00edaa expresamente como \u00abLei fundamental\u00bb) pero difer\u00eda radicalmente no seu esp\u00edrito dese ordenamento, xa que:\nUnha das tarefas prioritarias das Cortes foi a redacci\u00f3n dunha Constituci\u00f3n. A Lei de Reforma Pol\u00edtica ofrec\u00eda a posibilidade de que a iniciativa da reforma constitucional correspondese ao Goberno ou ao Congreso dos Deputados, elix\u00edndose esta \u00faltima opci\u00f3n.\nA Comisi\u00f3n de Asuntos Constitucionais e Liberdades P\u00fablicas do Congreso dos Deputados designou un Relatorio de sete deputados, que elaborou un anteproxecto de Constituci\u00f3n.Estas sete persoas, co\u00f1ecidas como os \"Pais da Constituci\u00f3n\" foron:\nO anteproxecto discutiuse na Comisi\u00f3n e, posteriormente foi discutido e aprobado polo Congreso dos Deputados. A continuaci\u00f3n, procedeuse ao exame do texto do Congreso pola Comisi\u00f3n Constitucional do Senado, e o Pleno do mesmo \u00f3rgano.\nA discrepancia entre o texto aprobado polo Congreso e o aprobado polo Senado fixeron necesaria a intervenci\u00f3n dunha Comisi\u00f3n Mixta Congreso-Senado, que elaborou un texto definitivo. Este foi votado e aprobado polas d\u00faas C\u00e1maras. Sometido a referendo, foi ratificado o d\u00eda 6 de decembro de 1978 co 87% dos votos ao seu favor, sancionado o d\u00eda 27 do mesmo mes polo Rei, e publicado no BOE o 29 de decembro (evitouse o d\u00eda 28 por coincidir co d\u00eda dos Santos Inocentes, tradicionalmente dedicado \u00e1s bromas). Desde ent\u00f3n, cada 6 de decembro \u00e9 festa nacional en Espa\u00f1a, celebr\u00e1ndose o D\u00eda da Constituci\u00f3n.\nEstrutura.\nA Constituci\u00f3n \u00e9 a Norma Fundamental do Estado, \u00e1 que est\u00e1n suxeitos os poderes p\u00fablicos e os cidad\u00e1ns. Toda disposici\u00f3n ou acto contrario \u00e1 Constituci\u00f3n carece de validez e ser\u00e1 convenientemente expulsado do ordenamento xur\u00eddico ou sancionado con arranxo \u00e1s normas sobre xustiza constitucional e outras disposici\u00f3ns constitucionais e legais.\nSeguindo a li\u00f1a das constituci\u00f3ns modernas, a Constituci\u00f3n Espa\u00f1ola de 1978 estrut\u00farase en d\u00faas partes claramente diferenciadas en canto ao seu contido: a parte dogm\u00e1tica e a parte org\u00e1nica.\nParte dogm\u00e1tica.\nNesta parte da norma xur\u00eddica faise unha declaraci\u00f3n de principios que indican e recollen os valores imperantes na sociedade que a promulga. Na Constituci\u00f3n Espa\u00f1ola a parte dogm\u00e1tica est\u00e1 constitu\u00edda polas seguintes partes:\nNa parte dogm\u00e1tica aparecen os principais dereitos constitucionais dos cidad\u00e1ns espa\u00f1ois. \u00c1 s\u00faa vez, o T\u00edtulo preliminar cont\u00e9n os Principios constitucionais que determinan a configuraci\u00f3n do Estado e os seus acenos de identidade.\nA soberan\u00eda nacional faise residir no pobo espa\u00f1ol, pero a pol\u00e9mica redacci\u00f3n do artigo 2, que incl\u00fae o \"dereito \u00e1 autonom\u00eda das nacionalidades e rexi\u00f3ns\" que integran a naci\u00f3n espa\u00f1ola sempre foi destacado pola ambig\u00fcidade da s\u00faa redacci\u00f3n que, a\u00ednda que permitiu o consenso para a s\u00faa aprobaci\u00f3n, tam\u00e9n deu lugar a m\u00faltiples interpretaci\u00f3ns.\nParte org\u00e1nica.\nDes\u00e9\u00f1ase a estrutura do Estado regulando os \u00f3rganos b\u00e1sicos que exercen os poderes estatais. O sistema espa\u00f1ol conserva o dese\u00f1o tripartito de divisi\u00f3n de poderes de Montesquieu, entre Poder executivo, Poder lexislativo e Poder xudicial. Os apartados correspondentes na Constituci\u00f3n Espa\u00f1ola son os seguintes:\nA Constituci\u00f3n finaliza coas 4 Disposici\u00f3ns Adicionais, 9 Transitorias, 1 Derrogatoria e 1 Final.\nPre\u00e1mbulo ou limiar.\nA redacci\u00f3n do limiar da Constituci\u00f3n era considerada un honor e unha habilidade literaria. A persoa elixida para este prop\u00f3sito foi Enrique Tierno Galv\u00e1n, a continuaci\u00f3n m\u00f3strase o texto \u00edntegro do limiar\nT\u00edtulo preliminar.\n\u00c9 un breve t\u00edtulo de s\u00f3 9 artigos que establece algunhas das bases do estado: desde a s\u00faa definici\u00f3n ata s\u00edmbolos ou lingua.\nArtigo 1.\n1. Espa\u00f1a constit\u00faese nun Estado social e democr\u00e1tico de Dereito, que propugna como valores superiores de seu ordenamento xur\u00eddico a libertade, a xusticia, a igualdade e o pluralismo pol\u00edtico.\n2. A soberan\u00eda nacional reside no pobo espa\u00f1ol, do que emanan os poderes do Estado.\n3. A forma pol\u00edtica do Estado espa\u00f1ol \u00e9 a Monarqu\u00eda parlamentaria.\nArtigo 2.\nA Constituci\u00f3n fundam\u00e9ntase na Indisoluble unidade da Naci\u00f3n espa\u00f1ola, patria com\u00fan e indivisible de t\u00f3dolos espa\u00f1ois, e reco\u00f1ece e garantiza o dereito \u00e1 autonom\u00eda das nacionalidades e rexi\u00f3ns que a integran e a solidaridade entre todas elas.\nArtigo 3.\n1. O castel\u00e1n \u00e9 a lingua espa\u00f1ola oficial do Estado. T\u00f3dolos espa\u00f1ois te\u00f1en o deber de co\u00f1ecela e o dereito a \u00fasala.\n2. As outras linguas espa\u00f1olas ser\u00e1n tam\u00e9n ofici\u00e1is nas respectivas Comunidades Aut\u00f3nomas de acordo cos seus Estatutos.\n3. A riqueza das distintas modalidades ling\u00fc\u00edsticas de Espa\u00f1a \u00e9 un patrimonio cultural que ser\u00e1 obxecto de especial respeto e protecci\u00f3n.\nArtigo 4.\n1. A bandeira de Espa\u00f1a est\u00e1 formada por tres franxas horizontais, vermella, marela e vermella; a. marela \u00e9 dobre de ancha do que cada unha das vermellas.\n2. Os Estatutos poder\u00e1n reco\u00f1ecer bandeiras e mais ense\u00f1as propias das Comunidades Aut\u00f3nomas. Estas utilizaranse xunto \u00e1 bandeira de Espa\u00f1a nos seus edificios p\u00fablicos e nos seus actos ofici\u00e1is.\nPosteriormente e mediante a Lei 33/1981, de 5 de outubro, do Escudo de Espa\u00f1a regulouse tam\u00e9n o Escudo de Espa\u00f1a\nArtigo 5.\nA capital do Estado \u00e9 a vila de Madrid.\nSo destacar o dato anecd\u00f3tico de que, a pesar de ser a entidade de poboaci\u00f3n meirande de Espa\u00f1a, a capital do estado \u00e9 legalmente unha vila, non unha cidade.\nArtigo 6.\nOs partidos pol\u00edticos expresan o pluralismo pol\u00edtico, concorren \u00e1 formaci\u00f3n e manifestaci\u00f3n da vontade popular e son instrumento fundamental para a participaci\u00f3n pol\u00edtica. A s\u00faa creaci\u00f3n e o exercicio da s\u00faa actividade son libres dentro do respeto a Constituci\u00f3n e mais \u00e1 lei. A s\u00faa estrutura interna e funcionamiento deber\u00e1n ser democr\u00e1ticos.\nArtigo 7.\nOs sindicatos de traballadores e as asociaci\u00f3ns empresariais contribuen \u00e1 defensa e promoci\u00f3n dos intereses econ\u00f3micos e sociais que lles son propios. A s\u00faa creaci\u00f3n e o exercicio da s\u00faa actividade son libres dentro do respeto \u00e1 Constituci\u00f3n e \u00e1 lei. A s\u00faa estructura interna e funcionamiento deber\u00e1n ser democr\u00e1ticos.\nArtigo 8.\n1. As.Forzas Armadas, constituidas polo Ex\u00e9rcito de Terra, a Armada e o Ex\u00e9rcito do Aire, te\u00f1en como misi\u00f3n g\u00e1rantiza-la soberan\u00eda e a independencia de Espa\u00f1a, defende-la s\u00faa integridade territorial e o ordenamiento constitucional.\n2. Unha lei org\u00e1nica regular\u00e1 as bases da organizaci\u00f3n militar de acordo cos principios da presente Constituci\u00f3n.\nArtigo 9.\n1. Os cidad\u00e1ns e os poderes p\u00fablicos est\u00e1n suxeitos \u00e1 Constituci\u00f3n e ao resto do ordenamiento xur\u00eddico.\n2. Corresponde aos poderes p\u00fablicos promoveren as condici\u00f3ns para que a libertade e a igualdade do individuo e mais dos grupos en que se integra sexan reais e efectivas; removeren os atrancos que impidan ou dificulten a s\u00faa plenitude e facilitaren a participaci\u00f3n de t\u00f3dolos cidad\u00e1ns na vida pol\u00edtica, econ\u00f3mica, cultural e social.\n3. A Constituci\u00f3n garantiza o principio da legalidade, a xerarqu\u00eda normativa, a publicidade das normas, a irretroactividade das disposici\u00f3ns sancionadoras non favorables ou restritivas de dereitos individu\u00e1is, a seguridade xur\u00eddica, a responsabilidade e maila interdici\u00f3n da arbitrariedade dos poderes p\u00fablicos.\nDebullando estes principios que garante o n\u00famero 3 deste artigo 9, temos:\nT\u00edtulo I. Dos dereitos e deberes fundamentais.\nRecolleuse unha ampla declaraci\u00f3n de dereitos individuais, sen restrici\u00f3ns. Inclu\u00edronse dereitos xur\u00eddicos, pol\u00edticos, sociais (dereito ao traballo, \u00e1 vivenda, \u00e1 educaci\u00f3n, \u00e1 sanidade) e econ\u00f3micos, tam\u00e9n se apuntan os dereitos ecol\u00f3xicos.\nO t\u00edtulo estrut\u00farase en cinco cap\u00edtulos, o segundo deles con tres secci\u00f3ns. O primeiro funciona como marco para todo o t\u00edtulo, o segundo, xunto co terceiro enumera e xerarquiza os dereitos. O cuarto exp\u00f3n os mecanismos legais de defensa dese dereitos e o quinto fala da s\u00faa suspensi\u00f3n.\nComeza co artigo 10, que serve de limiar a todo o t\u00edtulo. Este conta con dous par\u00e1grafos claramente diferenciados.\nO primeiro \u00e9 unha declaraci\u00f3n xeral que afirma que o respecto pola dignidade humana \u00e9 base de toda orde social.\nO segundo aporta unha clave de lectura de todo o t\u00edtulo: hai que interpretalo segundo a Declaraci\u00f3n Universal dos Dereitos Humanos e outros acordos ou tratados internacionais, por exemplo, Declaraci\u00f3n dos Dereitos do Neno.\nCap\u00edtulo II. Dereitos e liberdades.\nO cap\u00edtulo comeza co artigo 14 que ten unha funci\u00f3n similar ao artigo 10 para todo o t\u00edtulo. Serve como limiar e marco dos dereitos que se van detallar a continuaci\u00f3n.\nOs espa\u00f1ois son iguais ante la lei, sen que poida prevalecer discriminaci\u00f3n algunha por raz\u00f3n de nacemento, raza, sexo, relixi\u00f3n, opini\u00f3n o calquera outra condici\u00f3n ou circunstancia persoal ou social.\nSecci\u00f3n 1\u00aa. Dos dereitos fundamentais e das liberdades p\u00fablicas.\nA secci\u00f3n primeira recolle os dereitos chave e que, polo tanto, van gozar de meirande protecci\u00f3n. Case todos son dereitos dos chamados xur\u00eddicos e pol\u00edticos a\u00ednda que tam\u00e9n imos atopar alg\u00fans sociais. A estrutura dos artigo nos que se van enumerando os dereitos adoita ser a seguinte: o primeiro par\u00e1grafo \u00e9 unha proclamaci\u00f3n xeral do dereito e os par\u00e1grafos seguintes concretan, limitan ou aplican ese dereito a diferentes campos concretos.\nEntre estes dereitos est\u00e1n:\nCap\u00edtulo III. Dos principios reitores da pol\u00edtica social e econ\u00f3mica.\nCo menor nivel de obrigatoriedade e, polo tanto, de protecci\u00f3n rec\u00f3llense unha serie de dereitos sociais e econ\u00f3micos.\nCap\u00edtulo IV. Das garant\u00edas das liberdades e dereitos fundamentais.\nEste cap\u00edtulo ocupa dous artigos, 53 e 54.\nO artigo 53 establece dous niveis de defensa dos dereitos, segundo a importancia que a Constituci\u00f3n lles atrib\u00fae:\nPara rematar, o artigo 54 establece a figura do Defensor do pobo. Designado polas Cortes para a defensa dos dereitos deste t\u00edtulo, pode supervisar a actividade da Administraci\u00f3n p\u00fablica e ten que informar \u00e1s propias Cortes.\nCap\u00edtulo V. Da suspensi\u00f3n dos dereitos e liberdades.\nO artigo 55, \u00faltimo artigo deste t\u00edtulo, trata sobre as condici\u00f3ns e circunstancias en que poden suspenderse alg\u00fans dos dereito numerados en todo o t\u00edtulo. O artigo e moi breve e apenas sinala os dereitos que poden ser suspendidos. Este artigo compl\u00e9tase co 116, no t\u00edtulo dedicado \u00e1s relaci\u00f3ns entre o Goberno e as Cortes, que establece procedementos e prazos para a s\u00faa declaraci\u00f3n.\nEstes artigos foron desenvolvidos pola Lei Org\u00e1nica 4/1981, de 1 de xu\u00f1o.\nEsta lei, consonte coa Constituci\u00f3n, establece tres castes de de suspensi\u00f3n de dereitos: estado de alarma, estado de excepci\u00f3n e estado de sitio.\nEstado de alarma\nO estado de alarma decl\u00e1rase co obxectivo de asegurar o restabelecemento da normalidade da vida coti\u00e1 ante perturbaci\u00f3ns como cat\u00e1strofes, crises sanitarias ou episodios de desabastecemento de produtos b\u00e1sicos.\nEstado de excepci\u00f3n\nP\u00f3dense suspender os dereitos recollidos nos artigos:\nEstado de sitio\nSusp\u00e9ndense os mesmos dereitos que no estado de excepci\u00f3n, m\u00e1is:\nAt\u00e9 hoxe en d\u00eda nunca se aplicaron nin os estados de excepci\u00f3n nin o de sitio. S\u00f3 se aplicou o estado de alarma en d\u00faas ocasi\u00f3ns:\nT\u00edtulo II: Da Coroa.\nEsta t\u00edtulo ocupa do artigo 56 ata o 65.\nDefinici\u00f3n e funci\u00f3ns.\nO t\u00edtulo empeza cunha declaraci\u00f3n xeral como definici\u00f3n da instituci\u00f3n:\nO Rei \u00e9 o Xefe do Estado, s\u00edmbolo da s\u00faa unidade e permanencia, arbitra e modera o funcionamento regular das instituci\u00f3ns, asume a m\u00e1is alta representaci\u00f3n do Estado Espa\u00f1ol nas relaci\u00f3ns internacionais, especialmente coas naci\u00f3ns da s\u00faa comunidade hist\u00f3rica, e exerce as funci\u00f3ns que lle atrib\u00faen expresamente a Constituci\u00f3n e mailas leis.\nFunci\u00f3ns\nFunci\u00f3ns que exixen refrendo:\ncaso, nomealo.\ndo seu Presidente.\nnon poder\u00e1 autorizar indultos xerais.\nFunci\u00f3ns que non exixen refrendo:\nglobal para sustento da s\u00faa Familia e Casa, e distrib\u00fae libremente a mesma.\nEl-Rei \u00e9 inviolable e non est\u00e1 suxeito a responsabilidade. E dicir, non pode ser xulgado nin polo que diga nin polo que faga. Co tempo, e conforme se foron co\u00f1ecendo actos cometidos polo Rei, esta inviolabilidade foi cada vez m\u00e1is posta en cuesti\u00f3n\nSucesi\u00f3n.\nO segundo tema que trata \u00e9 o da sucesi\u00f3n. Os titulares da coroa son El-Rei Xo\u00e1n Carlos I de Espa\u00f1a e os seus descendentes. Dando prioridade ao home sobre a muller.\nIsto d\u00ed,por exemplo, Sabino Fern\u00e1ndez Campo, que foi secretario xeral e xefe da Casa Real:\n\"Pero lo que parece aconsejable, refiri\u00e9ndonos al tema concreto de la sucesi\u00f3n, y dentro de este proceso de acomodaci\u00f3n [da Constituci\u00f3n] a una realidad actual, es situar en igualdad de condiciones al hombre y a la mujer en lo que se refiere a la sucesi\u00f3n a la Corona y evitar la actual postergaci\u00f3n que con respecto a la \u00faltima se produce hoy en d\u00eda, contradiciendo el esp\u00edritu general que inspira el art\u00edculo 14 de la Constituci\u00f3n\"\nT\u00edtulo V: Do Goberno e da Administraci\u00f3n.\nCl\u00e1usula de salvagarda, que evita que a situaci\u00f3n de goberno interino se alongue sen l\u00edmites, como pode suceder noutros pa\u00edses\nO sistema pol\u00edtico e as autonom\u00edas.\nO sistema pol\u00edtico.\nA ideolox\u00eda liberal impregna a Constituci\u00f3n e o sistema pol\u00edtico. A monarqu\u00eda constitucional \u00e9 a forma de Estado, cun rei, Xo\u00e1n Carlos I de Borb\u00f3n, herdeiro lex\u00edtimo dos dereitos din\u00e1sticos de Afonso XIII, traspasados pola abdicaci\u00f3n de Xo\u00e1n de Borb\u00f3n en maio de 1977. Os poderes do monarca est\u00e1n limitados e enumerados na Constituci\u00f3n.\nA divisi\u00f3n de poderes (lexislativo, executivo e xudicial), idea fundamental no pensamento liberal, \u00e9 o eixe do sistema pol\u00edtico. Na base, a soberan\u00eda nacional permite a elecci\u00f3n, por sufraxio universal (homes e mulleres maiores de 18 anos), dos representantes do pobo soberano nas Cortes. Exercen o poder lexislativo entre as d\u00faas c\u00e1maras, o Congreso dos Deputados e o Senado, elixen o Presidente do Goberno e controlan a acci\u00f3n do poder executivo.\nO Presidente do Goberno desempe\u00f1a o poder executivo coa axuda do seu consello de ministros.\nO poder xudicial recae nos xu\u00edces, cargo ao que se accede mediante oposici\u00f3n p\u00fablica, e no xurado popular, formado por cidad\u00e1ns elixidos por sorteo en cada xu\u00edzo. O Tribunal Constitucional controla que as leis e as actuaci\u00f3ns da administraci\u00f3n p\u00fablica se axusten \u00e1 Carta Magna.\nAs autonom\u00edas.\nA Constituci\u00f3n de 1978 rompe unha tradici\u00f3n centralista iniciada en 1700 por Filipe V. Como intento de soluci\u00f3n para o problema rexional e as reivindicaci\u00f3ns dos grupos nacionalistas vasco e catal\u00e1n, sen esquecer as minor\u00edas nacionalistas galegas, valencianas, canarias e andaluzas, cr\u00e9ase un novo modelo de Estado descentralizado, no cal cada rexi\u00f3n conv\u00e9rtese nunha comunidade aut\u00f3noma con autogoberno, parlamento auton\u00f3mico, tribunais de \u00e1mbito rexional e un Estatuto de autonom\u00eda, que establece o modelo e as competencias que pode asumir.\nA Carta Magna establec\u00eda d\u00faas posibilidades de autonom\u00eda. As nacionalidades hist\u00f3ricas, Catalu\u00f1a, Pa\u00eds Vasco e Galicia, seguir\u00edan unha v\u00eda r\u00e1pida e con maiores competencias (aplicaci\u00f3n do artigo 151). Andaluc\u00eda tam\u00e9n conseguiu o t\u00edtulo de nacionalidade hist\u00f3rica, grazas a que as\u00ed o solicitaron a maior\u00eda dos seus concellos e foi ratificado en referendo o 28 de febreiro de 1980.\nO resto de rexi\u00f3ns rexer\u00edase polo artigo 143, ag\u00e1s Navarra (que se constitu\u00eda en Comunidade foral respectando a s\u00faa peculiar tradici\u00f3n foralista). A concesi\u00f3n da autonom\u00eda demorouse m\u00e1is no tempo e a transferencia de competencias foi m\u00e1is lenta.\nEntre o 18 de decembro de 1979, cando se aprobaron os primeiros Estatutos de Autonom\u00eda de Catalu\u00f1a e do Pa\u00eds Vasco, e febreiro de 1983, todas as rexi\u00f3ns constitu\u00edronse en Comunidades Aut\u00f3nomas. Os dous \u00faltimos Estatutos de Autonom\u00eda foron os de Ceuta e Melilla (1995), establec\u00e9ndose como Cidades Aut\u00f3nomas.\nDe forma paulatina, durante os \u00faltimos vinte anos, o Estado transferiu competencias \u00e1s Comunidades Aut\u00f3nomas. D\u00faas das \u00faltimas materias que se transferiron foron sanidade e educaci\u00f3n. Hoxe en d\u00eda, cada unha das Comunidades Aut\u00f3nomas pode lexislar en cuesti\u00f3ns sanitarias e educativas de xeito diferente ao resto de Espa\u00f1a.\nT\u00edtulo X. Da reforma constitucional.\nA Constituci\u00f3n, finalmente, establece o seu propio procedemento de reforma. Concretamente establ\u00e9cense dous procedementos distintos segundo sexa o tipo de reforma ou a parte da Constituci\u00f3n que se vaia reformar.\nA iniciativa da reforma corresponde ao Goberno, o Congreso ou o Senado. Tam\u00e9n as asembleas lexislativas auton\u00f3micas poden solicitar aos tres anteriores a adopci\u00f3n dun proxecto ou proposici\u00f3n de lei.\nPara a reforma constitucional non se admite a iniciativa lexislativa popular.\nProcedemento agravado.\n\u00c1mbito de aplicaci\u00f3n:\nProcedemento\nA reforma ten que seguir un procedemento bastante longo no que ten que superar obrigatoriamente unha serie de pasos:\nProcedemento ordinario.\nOs proxectos de reforma parcial da Constituci\u00f3n que non afecten a ningunha dos t\u00edtulos ou cap\u00edtulos antes mencionados seguen o seguinte procedemento:\nReformas.\nA Constituci\u00f3n espa\u00f1ola foi modificada d\u00faas veces:"}
{"id": "50684", "revid": "5863", "url": "https://gl.wikipedia.org/wiki?curid=50684", "title": "Transici\u00f3n espa\u00f1ola", "text": "A transici\u00f3n espa\u00f1ola foi un per\u00edodo pol\u00edtico da Espa\u00f1a moderna, que transcorre desde a morte do xeneral Francisco Franco o 20 de novembro de 1975 ata a entrada en vigor da Constituci\u00f3n espa\u00f1ola de 1978.\nNo per\u00edodo tivo lugar a transformaci\u00f3n social do estado espa\u00f1ol desde a ditadura ata a democracia.\nCon todo, non hai consenso entre os politic\u00f3logos para delimitar a data no que se entende consumada a transici\u00f3n, e as\u00ed, prop\u00f3\u00f1ense outros fitos como:"}
{"id": "50685", "revid": "25871", "url": "https://gl.wikipedia.org/wiki?curid=50685", "title": "Vilamaior de Caldelas, Castro Caldelas", "text": "Vilamaior de Caldelas \u00e9 unha das parroquias do concello de Castro Caldelas, pertencente \u00e1 provincia de Ourense. Segundo o IGE, en 2014 ti\u00f1a 42 habitantes, dos cales 24 eran homes e 18 mulleres, o que sup\u00f3n unha diminuci\u00f3n constante respecto do ano 2009, cando ti\u00f1a 50 habitantes.\nXeograf\u00eda.\nVilamaior de Caldelas, antigamente co\u00f1ecida por \"Vilamaior\", sen m\u00e1is, consta de catro aldeas: a propia Vilamaior (con 25 habitantes), Casfiel (con sete), Os Casares (seis) e Vilar de Oleiros (con catro); antigamente ti\u00f1a outra aldea, O Carballo, despoboada desde hai xa anos. As parroquias lindeiras son O Burgo, Sas de Penelas e Castrelo (xa pertencente ao concello de San Xo\u00e1n de R\u00edo).\nDista uns 5\u00a0km da capital do Concello (O Castro de Caldelas) e 52\u00a0km de Ourense.\nXeograf\u00eda f\u00edsica.\nVilamaior est\u00e1 situada na aba da Serra do Burgo. At\u00f3pase a uns 750 m de altitude e a parte monta\u00f1osa correspondente que a protexe polo sur ten un m\u00e1ximo desnivel duns 1.050 m (a\u00ednda que a Serra do Burgo, noutra parte, alcanza os 1.250 m aprox.). Esta protecci\u00f3n natural polo sur, e algo menos polo leste pero non polo norte (ou moito menos pronunciada polo norte), aten\u00faa as temperaturas m\u00e1is altas, mais non tanto as baixas; por esta circunstancia natural, \u00e1 parte de pola altura \u00e1 que se atopa e tam\u00e9n por ser unha zona interior, as xeadas son moito m\u00e1is frecuentes, duradeiras e dani\u00f1as que noutros pobos ou parroquias con distinta protecci\u00f3n orogr\u00e1fica.\nNon hai r\u00edos importantes que atravesen a parroquia; o que hai son regatos, moi torrenciais (con moito desnivel) ao seu paso pola monta\u00f1a, cheos de auga no inverno e que van secando a medida que o ver\u00e1n avanza.\nDemograf\u00eda.\nA principio do s\u00e9culo XX estaba moito m\u00e1is poboada a parroquia, cuns 400 veci\u00f1os aproximadamente, mais agora a reduci\u00f3n poboacional debida \u00e1 emigraci\u00f3n a diferentes destinos \u00e9 constante. No ano 2000 a parroquia ti\u00f1a 74 habitantes (44 homes e 30 mulleres), mentres que no 2014 son s\u00f3 42 habitantes.\nEconom\u00eda.\nA xente sempre viviu da agricultura e da gandar\u00eda, e en menor medida da silvicultura (explotaci\u00f3n da madeira). Basicamente sempre se tratou de econom\u00eda de subsistencia baseadas no cultivo da terra en r\u00e9xime de minifundio. A gandar\u00eda proporcionaba un extra ou plus de ingresos, os cales permit\u00edan mercar produtos, utensilios etc. Canto aos cultivos, o que m\u00e1is se sementa son as patacas e o centeo (que hoxe case non se cultiva), millo, remolacha, garavanzos, fabas, leitugas e tomates; d\u00e1nse as maz\u00e1s, cereixas, peras e pav\u00edas.\nUnha parte importante do terreo produtivo est\u00e1 \u201cao ermo\u201d, isto \u00e9, deixouse de traballar e encheuse de mato."}
{"id": "50686", "revid": "98629", "url": "https://gl.wikipedia.org/wiki?curid=50686", "title": "Basti\u00f3n dos Pescadores", "text": "O Hal\u00e1szb\u00e1stya ou Basti\u00f3n dos Pescadores \u00e9 unha terraza de estilo neog\u00f3tico e neorrom\u00e1nico situada na beira de Buda do Danubio, no outeiro do castelo real de Budapest, Hungr\u00eda, preto da igrexa Mat\u00edas. \nO basti\u00f3n dese\u00f1ouse e constru\u00eduse entre 1895 e 1902 segundo os planos de Frigyes Schulek. As sete torres representan \u00e1s sete tribos maxiares que se estableceron na conca carpatiana no ano 896. Recibe o nome do grupo de pescadores responsable de defender este enclave das murallas da cidade na Idade Media. Tr\u00e1tase dun miradoiro con numerosas escaleiras e paseos.\nEntre o Basti\u00f3n e a igrexa Mat\u00edas \u00e1lzase unha estatua de bronce de Estevo I de Hungr\u00eda a cabalo, ergueita en 1906. O pedestal foi constru\u00eddo por Alajos Str\u00f3bl, base\u00e1ndose no proxecto de Frigyes Schulek en estilo neorrom\u00e1nico e con episodios que ilustran a vida do rei."}
{"id": "50687", "revid": "1987", "url": "https://gl.wikipedia.org/wiki?curid=50687", "title": "R\u00edo Camba", "text": "O r\u00edo Camba \u00e9 un r\u00edo da provincia de Ourense, en Galiza, afluente do Bibei pola s\u00faa marxe esquerda, que a s\u00faa vez \u00e9 tributario do Sil. Ten unha lonxitude de 56\u00a0km. A s\u00faa cunca abrangue unha superficie de 166\u00a0km\u00b2.\nDescrici\u00f3n.\nO r\u00edo Camba ten o seu nacemento na serra de San Mamede, no concello de Laza, a 1.480 m de altura. Verte as s\u00faas augas ao Bibei \u00e1 altura da vila de Viana do Bolo. Durante o seu cami\u00f1o atravesa os concellos de Laza, Castrelo do Val e Vilari\u00f1o de Conso.\nA cunca do Camba forma parte da \u00e1rea protexida do Macizo Central ourens\u00e1n, dentro da Rede Natura 2000. O percurso do r\u00edo, enmarcado entre as altas serras de San Mamede, Queixa e O Invernadeiro polo Norte, e a serra de Pe\u00f1a Nofre polo sur, \u00e9 claramente encaixado.\nOs seus afluentes principais son regos de monta\u00f1a, de curto curso, como o rego da Ribeira Grande e da Ribeira Pequena, provenientes da serra de Queixa, en cuxos vales quedan restos de antigas glaciaci\u00f3ns.\n\u00c9 de tipo pluvio-nival, con m\u00e1ximos de caudal en inverno, pero que se prolongan na primavera, polo desxeo.\nComo no caso doutros r\u00edos da cunca do Sil, constru\u00edronse encoros, que rete\u00f1en as s\u00faas augas. Dentro do concello de Vilari\u00f1o de Conso, est\u00e1 o encoro das Portas, dado en concesi\u00f3n a Iberdrola, e que \u00e9 o de maior capacidade de toda a provincia ourens\u00e1, con 536 hm\u00b3."}
{"id": "50688", "revid": "89787", "url": "https://gl.wikipedia.org/wiki?curid=50688", "title": "Parlamento de Budapest", "text": "O Parlamento h\u00fangaro (en h\u00fangaro: \"Orsz\u00e1gh\u00e1z\") \u00e9 probablemente o m\u00e1is co\u00f1ecido edificio de Budapest. O edificio \u00e9 o centro da lexislatura h\u00fangara e doutras instituci\u00f3ns, como a biblioteca do Parlamento. O Parlamento at\u00f3pase no distrito V da cidade, xunto \u00e1 beira do Danubio, coa entrada principal atopada na Praza Kossuth.\nO edificio foi constru\u00eddo entre 1885 e 1904, seguindo as plans de Imre Steindl.\nO interior.\nO interior est\u00e1 decorado con m\u00e1rmore e ouro. O edificio coa s\u00faa estrutura sim\u00e9trica serve para albergar un parlamento bicameral. Na ala norte alberga as oficinas do Primeiro Ministro, mentres que na ala sur as do Presidente da Rep\u00fablica.\nEn \u00e1mbolos dous lados da escaleira exterior at\u00f3panse d\u00faas estatuas de le\u00f3ns, as columnas feitas de granito vermello con 6 metros de altura, pesan 4 toneladas cada unha. No teito p\u00f3dense observar as pinturas aleg\u00f3ricas de K\u00e1roly Lotz como a \"Apoteose da lexislaci\u00f3n\" e a \"Glorificaci\u00f3n de Hungr\u00eda\"."}
{"id": "50689", "revid": "56817", "url": "https://gl.wikipedia.org/wiki?curid=50689", "title": "Constituci\u00f3n espa\u00f1ola", "text": "Constituci\u00f3n espa\u00f1ola pode referirse \u00e1s seguintes Constituci\u00f3ns:"}
{"id": "50695", "revid": "89787", "url": "https://gl.wikipedia.org/wiki?curid=50695", "title": "Parque natural", "text": "Un parque natural \u00e9, no marco lexislativo galego, un espazo natural declarado como parque por estar pouco transformado pola explotaci\u00f3n ou pola ocupaci\u00f3n humana e que, en raz\u00f3n \u00e1 beleza das s\u00faas paisaxes, a representatividade dos seus ecosistemas ou a singularidade da s\u00faa flora, da s\u00faa fauna ou das s\u00faas formaci\u00f3ns xeomorfol\u00f3xicas, pos\u00fae uns valores ecol\u00f3xicos, est\u00e9ticos, educativos e cient\u00edficos, co cal a s\u00faa conservaci\u00f3n merece unha atenci\u00f3n preferente. Poden ser mar\u00edtimos ou terrestres, e encontrarse na monta\u00f1a, no mar, no deserto ou en calquera outro espazo definido xeograficamente.\nLista de parques.\nOs parques naturais galegos comez\u00e1ronse a declarar a partir de 1978, co monte Aloia, e regul\u00e1ronse cunha figura propia e conxunta en 2016. En 2019, Galicia contaba con seis parques naturais:\nAs illas C\u00edes foron declaradas en 1980 como parque natural e declaradas, a canda as demais illas das R\u00edas Baixas, como Parque Nacional das Illas Atl\u00e1nticas. A\u00ednda que o declarase o goberno central, e ao igual que os demais parques naturais, comp\u00e9telle xestionar este parque \u00e1 comunidade aut\u00f3noma galega.\nPropostas.\nOs seguintes espazos naturais galegos ou ben foron avaliados nalg\u00fan momento como posibles candidatos a declarar como parques naturais ou ben algunhas entidades ou grupos te\u00f1en reivindicaron a s\u00faa declaraci\u00f3n: "}
{"id": "50697", "revid": "54336", "url": "https://gl.wikipedia.org/wiki?curid=50697", "title": "Monte Aloia", "text": "O monte Aloia \u00e9 un cumio situado na serra do Gali\u00f1eiro, declarado parque natural o 4 de decembro de 1978 e como zona especial de conservaci\u00f3n (ZEC). Est\u00e1 situado no concello pontevedr\u00e9s de Tui e ten unha extensi\u00f3n de 746 hect\u00e1reas. A s\u00faa vexetaci\u00f3n est\u00e1 caracterizada por especies aut\u00f3ctonas acompa\u00f1adas por especies de repoboaci\u00f3n forestal. Pos\u00fae restos da cultura castrexa e elementos de interese etnogr\u00e1fico.\nXeograf\u00eda e xeolox\u00eda.\nOrograf\u00eda.\nO monte Aloia presenta un relevo accidentado con cotas que oscilan entre os 80 e os 629 metros do alto de San Xiao, desde onde se domina un amplo tramo do r\u00edo Louro e do r\u00edo Mi\u00f1o ata a s\u00faa desembocadura.\nHidrograf\u00eda.\nEst\u00e1 cruzado por varios regueiros entre os que destacan o regueiro das Cabanas, o Deique e o das Tabernas.\nXeolox\u00eda.\nOs seus solos son \u00e1cidos. Son de escasa ou media profundidade e est\u00e1n sobre substrato gran\u00edtico que aflora con frecuencia orixinando laxas e rochedos, caracter\u00edsticos da comarca do Baixo Mi\u00f1o.\nFlora e fauna.\nFlora.\n\u00c9 abundante a vexetaci\u00f3n arbustiva do toxo, queiruga (\"Calluna vulgaris\"), xesta e carpazas. Quedan alg\u00fans restos de caducifolio aut\u00f3ctono como carballeiras de carballo com\u00fan (\"Quercus robur\", \u00e1rbore dominante antes das repoboaci\u00f3ns do s\u00e9culo XX), sobreirais (\"Quercus suber\", que indica certa mediterraneidade no clima) e vexetaci\u00f3n de ribeira composta por, entre outras, amieiros (\"Alnus glutinosa\") e salgueiros (\"Salix atrocinerea\"). Tam\u00e9n \u00e9 frecuente a presenza de sangui\u00f1o (\"Frangula alnus\"), bidueiro (\"Betula alba\"), casti\u00f1eiro (\"Castanea sativa\"), acivro (\"Ilex aquifolium\"), \u00e9rbedo (\"Arbutus unedo\"), estripeiro (\"Crataegus monogyna\"), abru\u00f1eiro (\"Prunus spinosa\"), pereira brava (\"Pyrus cordata\") e abeleira (\"Corylus avellana\").\nEn 1910 comezou a repoboaci\u00f3n do monte con pi\u00f1eiros \u2014do pa\u00eds (\"Pinus pinaster\"), silvestre (\"Pinus sylvestris\") e radiata (\"Pinus radiata\")\u2014 e establec\u00e9ronse masas de \u00e1rbores ex\u00f3ticas dando lugar a un arboreto de grande interese. O eucalipto (\"Eucalyptus globulus\") tam\u00e9n foi intoducido en grandes cantidades, constitu\u00edndo canda o pi\u00f1eiro a base arb\u00f3rea do monte.\nFauna.\nA m\u00e1is abondosa \u00e9 a t\u00edpica de monte interior: \nPatrimonio.\nPatrimonio arqueol\u00f3xico.\nNel atop\u00e1ronse restos de Citania, un poboado castrexo anterior \u00e1 romanizaci\u00f3n, e outro prehist\u00f3rico no Alto dos Cubos. Apareceron restos prehist\u00f3ricos como machadas, mu\u00ed\u00f1os de man, ou cer\u00e1mica. Tam\u00e9n hai unha muralla cicl\u00f3pea, de 1250 metros de lonxitude, que circunda a meseta superior. Hai quen atrib\u00fae o nome de monte Aloia \u00e1 presenza da lexi\u00f3n romana \"V Alaudae\".\nHai constancia das poboaci\u00f3ns tudenses usando o monte Aloia como refuxio en sucesivas invasi\u00f3ns como as romanas (e as\u00f3ciase co monte Medulio de autores latinos), as \u00e1rabes, as normandas, as francesas e as portuguesas.\nPatrimonio relixioso.\nA capela de San Xi\u00e1n foi reconstru\u00edda no 1713 sobre un templo rom\u00e1nico. Ocupa o centro dun grande adro do que parte por unha banda unha escalinata de pedra ata a fonte do santo e pola outra, un \"V\u00eda Crucis\" que culmina na Gran Cruz de 1910.\nPatrimonio civil.\nNo parque hai:\nEtnograf\u00eda.\nFestas.\nO primeiro domingo de xullo cel\u00e9brase o xubileu, unha romar\u00eda adicada \u00e1 Virxe das Angustias e que se fai na ermida de San Xi\u00e1n, Pazos de Reis. O primeiro domingo de agosto cel\u00e9brase a romar\u00eda de San Fins, Rebord\u00e1ns.\nA imaxe de San Xi\u00e1n \u00e9 obxecto de devoci\u00f3n na comarca polas s\u00faas virtudes taumat\u00farxicas: obtenci\u00f3n de colleitas, curaci\u00f3n de enfermidades ou similares.\nLendas.\nHai lendas referidas \u00f3 monte que relatan como as eguas do Aloia son fecundadas polo vento ou que na cama de San Xi\u00e1n non medra a herba. Dan unha idea do car\u00e1cter m\u00edtico que sempre tivo para os tudenses o monte Aloia.\nLexislaci\u00f3n.\nEstableceuse como Sitio Natural de Interese Nacional pola Orde Ministerial do 5 de xu\u00f1o de 1935. O Real Decreto 3160 do 4 de decembro de 1978 declarouno como Parque Natural.\nOs terreos do espazo natural pertencen \u00e1 entidade local menor de Pazos de Reis e \u00e1 Comunidade Veci\u00f1al de Montes en mancom\u00fan de Rebord\u00e1ns."}
{"id": "50699", "revid": "1576", "url": "https://gl.wikipedia.org/wiki?curid=50699", "title": "Complexo dunar de Corrubedo e as lagoas de Carregal e Vix\u00e1n", "text": ""}
{"id": "50700", "revid": "27155", "url": "https://gl.wikipedia.org/wiki?curid=50700", "title": "Montes do Invernadeiro", "text": "O Invernadeiro \u00e9 un parque natural galego que abrangue as monta\u00f1as do sur do macizo central e que se atopa no concello ourens\u00e1n de Vilari\u00f1o de Conso. Est\u00e1 situado entre os r\u00edos da Ribeira Grande e da Ribeira Pequena e entre as serras de San Mamede, de Queixa e do Fial das Corzas.\nO parque destaca pola s\u00faa biodiversidade, en especial polos seus mam\u00edferos (como os corzos, cervos e cabras bravas) e os peixes das s\u00faas ribeiras, e a s\u00faa xeomorfolox\u00eda. Os seus cumes son espazos abertos de pastos, as s\u00faas abas contan con corgos e c\u00f3brenas as uceiras e queirogais e nas ribeiras dominan as fragas e os soutos. \n\u00c9 un parque desde o s\u00e9culo XX despoboado mais que desde s\u00e9culo XV, cando menos, fora un terreo propiedade de nobreza ligada \u00e1 Casa da Mezquita. Estes afor\u00e1banllo e arrend\u00e1banllo \u00e1s xentes do val do Conso. No s\u00e9culo XX aproveitouse para a plantaci\u00f3n madeireira e a papeler\u00eda.\nUn incendio forestal de 1979 deu p\u00e9 a que fose comprado pola Xunta de Galicia en 1984. A\u00ed comezar\u00eda a s\u00faa protecci\u00f3n, primeiro como refuxio de caza en 1989 e logo como espazo con actividades reguladas 1990. O 5 de xu\u00f1o de 1997 declarouse como o cuarto parque natural galego. Desde 2014 forma parque da zona especial de conservaci\u00f3n (ZEC) do Macizo Central, a cal se propuxo en 1997. No ano 2022 volveu sufrir un grave incendio forestal.\nXeograf\u00eda.\nSituaci\u00f3n.\nO parque at\u00f3pase no concello ourens\u00e1n de Vilari\u00f1o de Conso, que se atopa na comarca de Viana. O parque at\u00f3pase na zona oeste do concello e limita ao norte con Chandrexa de Queixa (Terra de Trives), ao oeste con Laza e ao sur con Castrelo do Val (Comarca de Ver\u00edn). Ocupa parte das parroquias de Pradoalbar e San Mamede de Hedrada de Vilari\u00f1o de Conso.\nOrograf\u00eda.\nComeza ao sur da serra de Queixa e polo seu suroeste at\u00f3pase dentro da serra do Fial das Corzas, a cal contin\u00faa cara o sueste coa serra de San Mamede. A serra da Pena fai de l\u00edmite leste do parque e o Lombo Lameiro a do sur. Varios cumes do parque superan os 1500 metros, como o Alto do Cernadi\u00f1o (1504), O Invernadeiro (1516), o Cabezo do Cernado (1513), As Pozas (1544), A Meix\u00f3n dos Abroxos (1590), o Cabezo das Pozas (1594) e a Cabeza de Berganci\u00f1os (1597).\nHidrograf\u00eda.\nOs dous vales das serras do Invernadeiro perc\u00f3rrenos os r\u00edos da Ribeira Pequena e o da Ribeira Grande. Nesas d\u00faas bac\u00edas que forman, nas abas fl\u00faen corgos e corgas que chegan a varios regos menores, afluentes deses r\u00edos. Estes dous r\u00edos chegan ao encoro das Portas, que se atopa ao sur do parque, e que est\u00e1 constru\u00eddo sobre do r\u00edo Camba. \u00c1 s\u00faa vez, o r\u00edo Camba \u00e9 un afluente do r\u00edo Bibei, o cal chega ao r\u00edo Sil. \nNamentres que o Ribeira Grande \u00e9 un r\u00edo de m\u00e1is caudal e que fl\u00fae por un val en forma de \"U\", o da Ribeira Pequena decorre m\u00e1is encaixado dentro dun val de ladeiras de fortes pendentes. Nas abas destes r\u00edos at\u00f3panse fervenzas como as dos Arcos.\nXeolox\u00eda.\nO Invernadeiro sit\u00faase dentro da zona de Galicia Media-Tras-Os-Montes do macizo hesp\u00e9rico. Formouse durante o ordov\u00edcico. Produciuse para a zona ao oeste da Ribeira Grande, a cal \u00e9 a m\u00e1is escarpada, durante o ordov\u00edcico inferior e para a restante, como a Ribeira Pequena, durante o ordov\u00edcico medio. S\u00f3 unha \u00e1rea menor ao suroeste se formou m\u00e1is tarde: no sil\u00farico-devoniano.\nO territorio do ordov\u00edcico inferior est\u00e1 formado por bandas de cuarcitas, arenitas e lousas. As lousas presentes poden ser grises azuladas, nas capas inferiores, e lousas grises e xistos negros nas superiores. O territorio do ordov\u00edcico medio \u00e9 o n\u00facleo central do Invernadoiro. Est\u00e9ndese de NO-SE, pasando polas cabeceiras dos dous r\u00edos, e componse de lousas grises e azuladas con sucesi\u00f3ns de filitas. A \u00e1rea do sil\u00farico-devoniano forma unha bac\u00eda de material heterox\u00e9neo e sup\u00f3n un cambio con respecto das formaci\u00f3ns ordov\u00edcicas. Presenta unha serie verde, de lousas areosas, grauvacas e cuazo-filitas; ou metaconglomerados de cores azuis, grises ou verdes de materiais sil\u00edceos.\nDentro do parque existen varios lugares de interese xeol\u00f3xico. Alg\u00fans son circos glaciares (na cabeceira de Corga de Aguacenza, no Morr\u00f3n dos Salgueiros e no Fial das Corzas), outros son pregamentos (como a confluencia da Corga Cenzo\u00e1 e a Ribeira Grande, ou a cabeceira de Corga da Ortiga), socalcamentos (os aluviais de Ribeira Grande) ou encaixamentos (o final da Ribeira Pequena), outros son coluvi\u00f3ns (como o do Corgo das Cembas-Ribeira Grande) e outros fervenzas (como a fervenza e Cristas de Corgo da Buraqui\u00f1a). Tam\u00e9n est\u00e1n presentes os xacementos f\u00f3siles, como os da Ortiga, o dos Altos do Cernado e os do Cernado.\nXeomorfolox\u00eda.\nPredominan os vales encaixados no terreo, con grandes manifestaci\u00f3ns da acci\u00f3n erosiva fluvial, que separan \u00e1reas altas e planas con irregularidades. Aparecen tam\u00e9n algunhas chairas illadas, relativamente extensas e rexuvenecidas pola rede fluvial, con altitudes aproximadas de 1.000 m. A acci\u00f3n dos fr\u00edos durante o cuaternario deixou pegadas xeomorfol\u00f3xicas como as moreas e os circos glaciares.\nEdafolox\u00eda.\nPresenta como aspectos m\u00e1is notables o escaso desenvolvemento da maior parte dos perf\u00eds e a existencia de determinados tipos de solo, con caracter\u00edsticas que parecen estar relacionadas cos fr\u00edos Wurnienses, tanto na s\u00faa distribuci\u00f3n como nalg\u00fans caracteres morfol\u00f3xicos.\nNa s\u00faa formaci\u00f3n predominaron as acci\u00f3ns mec\u00e1nicas sobre as qu\u00edmicas, debido \u00e1s condici\u00f3ns clim\u00e1ticas.\nEn xeral, predominan os solos escasamente desenvolvidos (Ranker e Litosol), con \u00e1reas de solo hidromorfo (Historal e Glysol) e pequenos enclaves de solos pods\u00f3licos.\nTam\u00e9n existen alg\u00fans cambisoles nos lugares ben drenados e con escasa pendente.\nClima.\nO parque at\u00f3pase entre nun clima oce\u00e1nico con influenzas continentais. O relevo favorece a presenza de microclimas en pequenas extensi\u00f3ns.\nA temperatura media at\u00f3pase preto dos 10\u00a0\u00b0C. Os ver\u00e1ns son suaves, con temperaturas \u00f3 redor dos 15\u00a0\u00b0C, e os invernos fr\u00edos, con m\u00ednimas que poden chegar \u00f3s -10\u00a0\u00b0C. A pluviometr\u00eda \u00e9 de 1.600\u00a0mm/ano e ocupa 158 d\u00edas do ano. Boa parte destas precipitaci\u00f3ns son forma de neve. Ademais, os d\u00edas de xeada por ano son 72, e danse ag\u00e1s de xu\u00f1o a setembro. Carece de secas estivais.\nA influencia das masas mari\u00f1as no clima da rexi\u00f3n \u00e9 m\u00e1is reducido e iso m\u00f3strase con ver\u00e1ns e invernos m\u00e1is marcados.\nO parque at\u00f3pase entre as rexi\u00f3ns clim\u00e1ticas eurosiberiana e mediterr\u00e1nea e o seu macrobioclima \u00e9 temperado.\nDemograf\u00eda.\nNo parque non existen aldeas habitadas. Os lugares m\u00e1is poboados preto do parque son as aldeas das parroquias que ocupa o parque, e que en 2019 supo\u00f1\u00edan unha poboaci\u00f3n de 48 persoas.\nH\u00e1bitats.\nEste espazo natural est\u00e1, bioclimaticamente, encadrado dentro da rexi\u00f3n eurosiberiana, provincia atl\u00e1ntica europea e sector galaico-duriense. En particular, enc\u00e1drase dentro do denominado subsector queixense. Isto sup\u00f3n que o parque se atopas \u00e1 beira dos lindes da rexi\u00f3n eurosiberiana coa rexi\u00f3n mediterr\u00e1nea, en concreto na \u00e1rea de transici\u00f3n da flora da cordilleira cant\u00e1brica e da dos macizos do Bierzo e Seabra coa fachada atl\u00e1ntica. Como exemplo, a influencia mediterr\u00e1nea favorece a presenza de cerqui\u00f1os e deriva na ausencia de queirogas maiores queiroga maior (\"Daboecia cantabrica\") nas formaci\u00f3ns de mato de uz e toxo.\nA \u00e1rea que cobre o parque at\u00f3pase a unha altitude elevada e de r\u00edos no que coexisten diferentes h\u00e1bitats. En particular nos altos at\u00f3panse uceiras, est\u00e1n presentes as carballeiras galaico-portuguesas e os bosques de abeneiros, freixos e acivros. Outros h\u00e1bitats presentes son dos r\u00edos e prados ou as zonas de rochedos.\nFlora e fauna.\nFlora.\nOs bosques do parque son de crecemento lento e propios de climas de monta\u00f1a. As especies que os forman e son m\u00e1is abundantes son o carballos com\u00fans (\"Quercus robur\"), habitual das zonas atl\u00e1nticas, e os cerqui\u00f1os (\"Quercus pyrenaica\"), habitual das zonas submediterr\u00e1neas. Estas carballeiras at\u00f3panse sobre todo nos avesedos e valgadas. Nas ladeiras orientadas cara ao norte e vales estreitos est\u00e1n presentes as carballeiras con arandeiras. Outra formaci\u00f3n son os carballos alber (\"Quercus petraea\") cos acivros (\"Ilex aquifolium\"). No alto das abas dominan os bidueirais e os acivros (\"Ilex aquifolium\") e no fondo das corgas, fano as abeleiras (\"Corylus avellana\"). Mesmo os acivros forman s\u00f3s arboredos no noroeste do parque, nas abas da corga de Aguacenza. Xa nas ribeiras, at\u00f3panse freixos (\"Fraxinus excelsior\"), abeleiras (\"Corylus avellana\") e sangui\u00f1os (\"Frangula alnus\"), bidueiros (\"Betula celtiberica\") entre outros. S\u00f3 preto da Ribeira Grande existen abeneiros (\"Alnus glutinosa\").\nOutras \u00e1rbores que existen no parque son os teixos (\"Taxus baccata\"), os cancereixos (\"Sorbus aucuparia\"), os salgueiros cabuxos (\"Salix caprea\"), os abru\u00f1eiros (\"Prunus spinosa\") e os pradairos (\"Acer pseudoplatanus\"). Ademais, por ser unha \u00e1rea de plantaci\u00f3ns forestais ata a d\u00e9cada de 1980, existen \u00e1reas de pi\u00f1eiros rubios. Algunha outra especies arbustivas presente \u00e9 o estripo (\"Crataegus monogyna\").\nNos altos dominan os queirogais, con especies como a \"Erica australis subsp. aragonensis\", e a altitudes un pouco m\u00e1is baixas as carqueixas (\"Pterospartum tridentatum\"). Nos rochas dos altos at\u00f3panse endemismos como \"Armeria ciliata\" ou \"Dianthus langeanus\". Nas chairas do altos, como \u00e9 no Alto do Seixo, danse pastos seminaturais e neles aparecen especies como a herba das bra\u00f1as (\"Nardus stricta\"). Nos solos asolagados aparecen especies como \"Galium broterianum\" ou \"Oenanthe crocata\", e matogueiras formadas por \"Genista micrantha\" ou \"Erica tetralix\". Nas matogueiras existen os endemismos \"Allium victorialis\", a \"Festuca elegans\", a \"Festuca graniticola\" e \"Narcisuss asturiensis\". \nNas zonas de sombra dos bosques existen unha riqueza de fieitos e cons\u00e9rvanse endemismos de hep\u00e1ticas como \"Aphanolejaeunea microscopica\" e de vasculares como \"Anemone trifolia subespecie albida\" ou \"Eryngium duriaei subespecie juresianum\" (especie en risco de extinci\u00f3n).\nA explotaci\u00f3n para o papel do territorio do parque introduciu entre 1950 e 1960 \"Pinus sylvestris\" nas zonas de matogueiras. Os actuais pi\u00f1eiros presentes no parque son os que persistiron a eses incendios e a repoboaci\u00f3ns feitas desde 1984 para cubrir \u00e1reas queimadas. Unha \u00e1reas importante de pi\u00f1eiros do parque at\u00f3pase no sur.\nInvertebrados.\nAs lam\u00e1chegas (\"Geomalacus maculosus\") e os escornabois (\"Lucanus cervus\") son d\u00faas especies ameazadas presentes no parque. Ademais, existen arredor de 30 especies de cole\u00f3pteros end\u00e9micas da pen\u00ednsula presente no parque. Compre destacar os tric\u00f3pteros \"Limnephilus bipunctatus\" e \"Rhyacophila terrai\".\nPeixes.\nAs troitas, o cacho e a boga do Douro, que son especies ameazadas, habitan os r\u00edos do parque. Preto da Aula da Natureza do parque at\u00f3pase un centro ictiox\u00e9nico para criar estas especies no parque.\nAnfibios e r\u00e9ptiles.\nNo parque habitan 7 especies de anfibios e 3 de r\u00e9ptiles que se atopan ameazadas ou en risco de extinci\u00f3n. \nEntre os anfibios est\u00e1n a ra patilonga (\"Rana iberica\"), a ra vermella (\"Rana temporaria\") e a rela com\u00fan (\"Hyla arborea\"). Algunhas das r\u00e9ptiles son a lagarta da serra (\"Iberolacerta monticola\") e o lagarto das silvas (\"Lacerta schreiberi\").\nOutras especies a destacar do parque son o lagarto arnal (\"Lacerta lepida\"), a lagarta dos penedos (\"Podarcis hispanica\"), a lagarta galega (\"Podarcis bocagei\"), a cobra viperina (\"Natrix maura\"), a de colar (\"Natrix natrix\"), a lagarteira com\u00fan (\"Coronella austriaca\") e a v\u00edbora de Seoane (\"Vipera seoanei\") e a foci\u00f1uda (\"Vipera latastei\").\nMam\u00edferos.\nO Invernadeiro destaca pola presenza de mam\u00edferos catalogados, que chegan a 40 especies.\nEntre os carn\u00edvoros at\u00f3panse os lobo, que ten poboaci\u00f3ns estable e se alimenta de ungulados silvestres. Outros presentes son o gato mont\u00e9s (\"Felis silvestris\"), a marta (\"Martes martes\"), o armi\u00f1o (\"Mustela erminea\"), o tour\u00f3n (\"Mustela putorius\") e as londras (\"Lutra lutra\"). Tam\u00e9n se atopan o leir\u00f3n gris (\"Glis glis\"), o teixugo (\"Meles meles\"), a xeneta (\"Genetta genetta\"), o gato mont\u00e9s (\"Felis silvestris\"), a gardu\u00f1a, (\"Martes foina\") e o raposo (Vulpes vulpes).\nDestaca a abundancia de ungulados do parque. As especies presentes son o corzo (\"Capreolus capreolus\"), o cervo, as cabras bravas, os rebezos, o xabaril (\"Sus scofra\") e a lebre ib\u00e9rica. Os cervos e as cabras montesas s\u00f3 se atopan en cercados para elas. \nAdemais destas especies, destacan as especies de morcegos, a presenza dos aguaneiros (\"Galemys pyrenaicus\"), grazas aos regatos, os leir\u00f3ns, as trilladeiras nivais. Tam\u00e9n se atopan tour\u00f3ns (\"Mustela putorius\") e maila lontra (\"Lutra lutra\"), que habitualmente se aloxan no r\u00edo, ribeiras e zonas h\u00famidas en xeral.\nOs raposos e os gatos bravos son especies com\u00fans no parque.\nAves.\nRespecto da avifauna presente, esta destaca pola s\u00faa diversidade. At\u00f3panse m\u00e1is de 82 especies con arredor de 67 delas reprodutoras. O n\u00famero de especies de paso polo parque poder\u00eda ser inda maior. As m\u00e1is representativas son as rapaces e as especies de pastos e queirogais de altura. Algunhas aves acu\u00e1ticas at\u00f3panse de paso preto do encoro das Portas. \nEntre as 31 especies de interese de protecci\u00f3n, destacan a aguia real (\"Aquila chrysaetos\") (e que ani\u00f1a no parque), o bufo real (\"Bubo bubo\"), o gatafornela (\"Circus cyaneus\"), o tartara\u00f1a cincenta (\"Circus pygargus\"), a aguia perdigueira (\"Hieraaetus fasciatus\"), o papoazul (\"Luscinia svecica\"), o voitre branco (\"Neophron percnopterus\"), a charrela (\"Perdix perdix subsp. hispaniensis\"), o rabirrubio de testa branca (\"Phoenicurus phoenicurus\") e a arcea (\"Scolapax rusticola\").\nTam\u00e9n destacan no parque a pica dos prados (\"Anthus campestris\"), o moucho com\u00fan (\"Athene noctua\"), a avelaiona (\"Strix aluco\"), o bufo pequeno (\"Asio otus\"), a aguia albela (\"Circaetus gallicus\"), gatafornela (\"Circus cyaneus\"), o falc\u00f3n peregrino (\"Falco peregrinus\"), o azor (\"Accipiter gentilis\"), o mi\u00f1ato com\u00fan (\"Buteo buteo\") ou o gabi\u00e1n (\"Accipiter nisus\").\nPatrimonio.\nPatrimonio arqueol\u00f3xico.\nOs restos arqueol\u00f3xicos da zona na que se encadra o Invernadoiro van desde posibles dolmens, castros ou restos romanos; como son presenza dun antigo campamento romano en Castelo de Cerveira. Na \u00e9poca romana o monte do Invernadeiro traballouse para a explotaci\u00f3n aur\u00edfera por un sistema denominado \"derrubium montim\". Os top\u00f3nimos como o do regato Cabadoiro reflicten esa actividade.\nPatrimonio arquitect\u00f3nico.\nEntre a arquitectura relixiosa pr\u00f3xima \u00f3 parque at\u00f3pase igrexa de Santa Mar\u00eda, en Sabuguido. As\u00ed mesmo, tam\u00e9n est\u00e1 o pazo de Conso, e que pertenceu \u00f3 conde de Lemos, destaca como arquitectura civil.\nPatrimonio etnogr\u00e1fico.\nO territorio que actualmente ocupa o parque natural foi unha excepci\u00f3n hist\u00f3rica dentro do sistema de propiedade agraria en Galicia. Na \u00e9poca feudal, estes territorios eran moi apreciados pola s\u00faa riqueza cinex\u00e9tica e as s\u00faas posibilidades de pastoreo e foros. Foi unha propiedade privada medieval en mans laicas e que non tivo divisi\u00f3ns territoriais desde a Idade media. O seu paso a produci\u00f3n forestal e logo a titularidade do estado no s\u00e9culo XX fixo que fose unha excepci\u00f3n na din\u00e1mica do s\u00e9culo que se tivese interese de conservaci\u00f3n a finais do s\u00e9culo. \nNo parque abundan as construci\u00f3ns do pastoreo, como as cabanas, e os curros para estabular animais. As cabanas son m\u00e1is com\u00fans nos vales ou nas malladas preto dos prados. Na Ribeira Pequena e Roc\u00edn existen asentamentos arredor do s\u00e9culo XX para as explotaci\u00f3n agr\u00edcolas, como un caso foron as prader\u00edas, cos seus mu\u00ed\u00f1os, presas e canles nos r\u00edos. Coa entrada da explotaci\u00f3n papeleira da metade dese s\u00e9culo e por conflitos, derru\u00edronse algunhas destras construci\u00f3ns. A\u00ednda as\u00ed, no Roc\u00edn cons\u00e9rvanse palleiras e casais, que se empregaron para os cultivos de centeo. \nA industria papeleira deixou construci\u00f3ns ligadas a esta como foron as das vivendas ou obras dos traballadores desta e construci\u00f3ns industriais e de servizo. En li\u00f1as coas pistas at\u00f3panse campamentos carboeiros e casetas de servizo para o aproveitamento de carb\u00f3n que se fixo nesas d\u00e9cadas. Na Ribeira Grande at\u00f3panse ademais tres obras mineiras do ferro r\u00edo arriba. Outros elementos son os de obra da papeleira, como son as pistas de servizo na plantaci\u00f3n, as redes de cortalumes, as casas forestais para os enxe\u00f1eiros e os gardas, barrac\u00f3ns para obreiros e casas de garda nos altos.\nTurismo.\nDesde a declaraci\u00f3n do parque, o acceso est\u00e1 limitado a un m\u00e1ximo de persoas polo que se prec\u00edsase de permiso. A entrada ao parque faise desde Campobecerros. Dese al\u00ed acc\u00e9dese \u00e1 Ribeira Pequena, onde se atopa un servizo de recepci\u00f3n e unha exposici\u00f3n permanente. Na Ribeira Grande at\u00f3pase a Aula da Natureza. Nese aula hai espazo para estad\u00edas de visitantes e residencia de investigadores e outros servizos, como o de biblioteca e laboratorio.\nO parque conta con varias rotas de sendeiros de interese biol\u00f3xico, xeol\u00f3xico e cultural. Algunhas son a ruta Valdeirexa ou dos Cercados, a da Aceveda, a das Troitas, a da Auga, a da Corga e a da Ortiga.\nConservaci\u00f3n.\nDende a s\u00faa creaci\u00f3n, lev\u00e1ronse a cabo no Invernadeiro proxectos de reintroduci\u00f3n e reproduci\u00f3n en r\u00e9xime de semicatividade de ungulados extintos ou con poboaci\u00f3ns moi restrinxidas en territorio galego. Foron especies como o cervo, o hirco, a cabra montesa e o rebezo. \nO hirco extingu\u00edrase en Galicia a finais do s\u00e9culo s\u00e9culo XIX e foi reintroducida en 1992. O rebezo estivo ausente dos Ancares entre 1960 e 1970 e foi reintroducido entre 1992-94.. Os estudos de seguimento destas especies trala s\u00faa reintroduci\u00f3n mostran unha estabilidade ou aumento da poboaci\u00f3n.\nLexislaci\u00f3n.\nO Invernadeiro \u00e9 un parque natural galego declarado en 1997. Fora xa un refuxio da caza declarado en 1985 e un espazo natural protexido provisionalmente desde 1989. Os seus planos de xesti\u00f3n inic\u00edaronse en 1990 cunhas primeiras directrices de xesti\u00f3n, aprobouse unha planificaci\u00f3n completa no 1999 e actualizouse en 2019.\nO parque est\u00e1 integrado ademais dentro da zona especial de conservaci\u00f3n (ZEC) do Macizo Central da rede Natura 2000. Este espazo foi proposto tam\u00e9n en 1997, coa declaraci\u00f3n do parque, confirmouse en 2004 e 2006 e declarouse finalmente como ZEC en 2014."}
{"id": "50707", "revid": "114", "url": "https://gl.wikipedia.org/wiki?curid=50707", "title": "Cogomelos alucin\u00f3xenos", "text": ""}
{"id": "50708", "revid": "6498951", "url": "https://gl.wikipedia.org/wiki?curid=50708", "title": "R\u00edo Navea", "text": "O Navea \u00e9 un r\u00edo ourens\u00e1n, afluente do Bibei, pola s\u00faa esquerda, sendo este a s\u00faa vez tributario do r\u00edo Sil. A s\u00faa lonxitude \u00e9 de 41\u00a0km.\nPercorrido.\nO Navea nace nos Altos do Gancedo, a 1260 m de altura, na serra de San Mamede, no concello de Laza, form\u00e1ndose da uni\u00f3n de varios regos, co\u00f1ec\u00e9ndose no seu tramo inicial como r\u00edo de Queixa. Ten numerosos regos como afluentes, que recollen augas principalmente da serra de Queixa, e dos que destacan o r\u00edo Rabal pola esquerda e o r\u00edo Grande pola dereita. Ao longo do seu curso, ademais do municipio de Laza, atravesa o de Chandrexa de Queixa, fai l\u00edmite entre os concellos de San Xo\u00e1n de R\u00edo e A Pobra de Trives, (unidos pola Ponte Navea de orixe romana) para entrar \u00e1 fin neste \u00faltimo, un\u00edndose ao Bibei pouco antes de que este renda as augas no Sil, preto do lugar da Ponte Nova. Como noutros r\u00edos de monta\u00f1a, o Navea vai encaixado practicamente en todo o seu percorrido, formando algunhas das gargantas m\u00e1is afundidas do relevo galego, dada a dureza do material xeol\u00f3xico da bac\u00eda: micacitas, granito e granodioritas.\nA cunca do Navea cobre unha \u00e1rea de 269 km\u00b2.\nExplotaci\u00f3n.\nO Navea \u00e9 unha das correntes fluviais m\u00e1is explotadas para a produci\u00f3n de enerx\u00eda el\u00e9ctrica, pois conta con 4 encoros: Chandrexa, Gu\u00edstolas, San Cristovo e Pontenova.\nEcoloxismo.\nA cunca do Navea forma parte da ZEC do Macizo Central ourens\u00e1n.\nParte do seu percorrido final forma tam\u00e9n a Paisaxe Protexida Val do R\u00edo Navea que os profundos vales monta\u00f1osos e solos de lousas, xistos e cuarcitas, as\u00ed como as ben conservadas fragas da zona comprendida entre a Pobra de Trives e San Xo\u00e1n de R\u00edo."}
{"id": "50709", "revid": "114", "url": "https://gl.wikipedia.org/wiki?curid=50709", "title": "Cogomelos psilocibios", "text": ""}
{"id": "50713", "revid": "23204", "url": "https://gl.wikipedia.org/wiki?curid=50713", "title": "Porto Novo", "text": "Porto Novo, Porto-Novo ou Portonovo, oficialmente Porto-Novo e tam\u00e9n co\u00f1ecido como Hogbonou e Adjac\u00e9, \u00e9 a capital oficial da Ben\u00edn. \u00c9 un porto sito nun entrante do golfo da Guinea, na parte suroriental do pa\u00eds. Porto Novo \u00e9 a segunda cidade m\u00e1is grande de Ben\u00edn, detr\u00e1s de Cotonou, por\u00e9n sup\u00e9raa en importancia cultural e pol\u00edtica. O transpa\u00eds de Porto Novo produce aceite de palma, algod\u00f3n e kapok. Nos anos 1990 foi descuberto petr\u00f3leo en augas f\u00f3ra da costa, produto que se converteu nun importante motor das exportaci\u00f3ns.\nHistoria.\nPorto Novo foi probabelmente fundada a finais do s\u00e9culo XVI polo pobo Gun. O actual nome foille dado polos portugueses, que aqu\u00ed constru\u00edran unha feitoria no s\u00e9culo XVII, con prop\u00f3sito de exportar escravos africanos para as Am\u00e9ricas. O Reino de Porto Novo aceptou a protecci\u00f3n francesa en 1863, como forma de rebater a intrusi\u00f3n brit\u00e1nica. Por\u00e9n, a presenza francesa non foi ben acollida polo veci\u00f1o Reino de Abomey, o que resultou en guerra. En 1883, a mari\u00f1a francesa desembarcou en Porto Novo e Cotonou, tendo Porto Novo sido incorporada \u00e1 colonia francesa de Daomei, da cal se tornou capital en 1900. Varios anos despois da independencia, Dahomei trocou o nome para Ben\u00edn."}
{"id": "50714", "revid": "23204", "url": "https://gl.wikipedia.org/wiki?curid=50714", "title": "Praia, Cabo Verde", "text": "A cidade da Praia \u00e9 a capital de Cabo Verde, un pa\u00eds arquip\u00e9lago no Oc\u00e9ano Atl\u00e1ntico, a oeste do Senegal. Ten unha poboaci\u00f3n de 113.664 habitantes (2005) e at\u00f3pase ao sur da illa de Santiago que forma parte do arquip\u00e9lago de Sotavento. Tam\u00e9n \u00e9 a sede do municipio do do mesmo nome. Praia \u00e9 a maior cidade de Cabo Verde. Ten un porto comercial, onde se exporta caf\u00e9, cana de azucre e froitas. Tam\u00e9n conta cunha importante industria pesqueira.\nO centro da cidade \u00e9 denominado Plat\u00f4, debido a situarse nunha pequena planicie (do franc\u00e9s \"plateau\": meseta) xunto ao mar, que alberga os edificios p\u00fablicos e outros edificios importantes, como o Palacio presidencial, constru\u00eddo a finais do s\u00e9culo XIX para ser a residencia do gobernador Portugu\u00e9s. Tam\u00e9n conta co antigo Concello, con fachada cl\u00e1sica e torre central, a igrexa Nosa Se\u00f1ora da Graza, tam\u00e9n ao estilo clasicista, o Museo Etnogr\u00e1fico e o Monumento de Diogo Gomes, navegante Portugu\u00e9s e descubridor da illa de Santiago en 1460.\n\u00c9 o porto do transbordador que une as illas e alberga un dos dous aeroportos internacionais cos que conta o pa\u00eds. \nHistoria.\nA illa de Santiago descubriuna Antonio da Noli en 1460. O primeiro asentamento na illa foi Ribeira Grande (Cidade Velha). A aldea de 'Praia de Santa Maria' menci\u00f3nase por primeira vez arredor de 1615 e creceu preto do porto natural. Os portos de Santiago eran importantes portos de escala para os barcos que navegaban entre Portugal e as colonias portuguesas en \u00c1frica e Am\u00e9rica do Sur. Entre finais do s\u00e9culo XVI e finais do XVIII, tanto Ribeira Grande como Praia sufriron moitos ataques de piratas, inclu\u00eddos os de Francis Drake (1585) e Jacques Cassard (1712).\nPola s\u00faa estrat\u00e9xica posici\u00f3n nunha meseta, ti\u00f1a unha mellor protecci\u00f3n contra ataques piratas, o que lle deu unha gran vantaxe sobre a cidade m\u00e1is antiga de Ribeira Grande (Cidade Velha). Pouco a pouco substitu\u00edu a Cidade Velha para converterse no asentamento m\u00e1is importante de Cabo Verde e converteuse na capital de Cabo Verde en 1770. A batalla naval de Porto Praia tivo lugar no Porto da Praia o 16 de abril de 1781, xa que Portugal era neutral, implicou a Gran Breta\u00f1a e Francia e finalizou nun empate t\u00e1ctico e Vitoria estrat\u00e9xica francesa. Praia foi a primeira parada da viaxe de Charles Darwin co en 1832.\nDurante o s\u00e9culo XIX, a \"Meseta\" reurbanizouse completamente con r\u00faas segundo un plan de cuadr\u00edcula, bordeada de grandes edificios e mansi\u00f3ns coloniais. Praia converteuse oficialmente en 1858 nunha (\"cidade\"), que conseguiu o seu status de capital de Cabo Verde, concentrando os roles pol\u00edticos, relixiosos e econ\u00f3micos. A principios da d\u00e9cada de 1920, a poboaci\u00f3n roldaba os 21.000 habitantes. \nComo noutras partes do arquip\u00e9lago, a resistencia contra o dominio portugu\u00e9s aumentou nos anos cincuenta. Non houbo unha guerra de independencia aberta como na Guinea-Bissau, despois da Revoluci\u00f3n dos Caraveis de 1974 en Portugal e o resultado final da Guerra colonial portuguesa, Cabo Verde declarou a independencia en xullo de 1975. Despois da independencia, Praia sufriu un auxe demogr\u00e1fico, recibindo movementos migratorios de todas as illas. Como resultado, o 56% de toda a poboaci\u00f3n de Cabo Verde reside actualmente en Santiago, e o 29% s\u00f3 no Concello de Praia. A s\u00faa poboaci\u00f3n estimada alcanzou os 151.436 (2015). O 28 de xu\u00f1o de 1985 Praia converteuse en membro da organizaci\u00f3n internacional UCCLA, a Uni\u00f3n de Cidades Capitais Luso Afroamericanas.\nDemograf\u00eda.\nSegundo a oficina nacional de estat\u00edsticas, a poboaci\u00f3n da cidade est\u00edmase 159.050 a xullo de 2017. A mediados do s\u00e9culo XIX, a poboaci\u00f3n estim\u00e1base entre 1.500 e 2.000.\nCando Edmund Roberts visitouna en 1832, observou unha poboaci\u00f3n de persoas negras en Praia ti\u00f1a unha proporci\u00f3n dun 95% da poboaci\u00f3n. \nEconom\u00eda.\nAs principais actividades econ\u00f3micas de Praia pertencen ao sector terciario. M\u00e1is al\u00f3 de actividades relacionadas coa administraci\u00f3n e a gobernabilidade (local e nacional), hai un amplo comercio, servizos extensos (asistencia sanitaria, educaci\u00f3n, turismo, restaurantes e hoteis, funci\u00f3ns p\u00fablicas etc.) e outras actividades de car\u00e1cter liberal.\nSendo a capital do pa\u00eds as\u00ed como o n\u00facleo econ\u00f3mico, Praia \u00e9 unha das cidades m\u00e1is viables economicamente do arquip\u00e9lago de Cabo Verde. Ao redor dun terzo (1/3) da poboaci\u00f3n da cidade viv\u00eda en 2014 por baixo da li\u00f1a de pobreza. O produto metropolitano bruto da cidade \u00e9 de aproximadamente o 39% do PIB do pa\u00eds, traduc\u00edndose en 4764 d\u00f3lares de ingresos por habitante.\nTACV Cabo Verde, a compa\u00f1\u00eda a\u00e9rea nacional de Cabo Verde, ten a s\u00faa sede en Praia."}
{"id": "50715", "revid": "98629", "url": "https://gl.wikipedia.org/wiki?curid=50715", "title": "Sonic Nurse", "text": "Sonic Nurse \u00e9 un \u00e1lbum de Sonic Youth, editado o 7 de xu\u00f1o do 2004. A portada est\u00e1 feita polo reco\u00f1ecido artista Richard Prince e forma parte da s\u00faa serie \"Nurse Paintings\" (pinturas de enfermeiras).\nO disco foi elixido pola publicaci\u00f3n Pitchfork Media o 11 mellor \u00e1lbum do ano 2004."}
{"id": "50716", "revid": "109216", "url": "https://gl.wikipedia.org/wiki?curid=50716", "title": "Bob Bert", "text": "Bob Bert \u00e9 un bater\u00eda estadounidense. Procedente de Hoboken, Nova Jersey, Bert inicialmente tocou en Sonic Youth durante os primeiros anos dos 80. Bert tocou nos discos de Sonic Youth \"Confusion Is Sex\", \"Sonic Death\" e \"Bad Moon Rising\". Despois de \"Bad Moon Rising\", Bert abandonou a banda e foi substitu\u00eddo por Steve Shelley.\nBert contribu\u00edu durante a segunda metade dos 80 como percusionista na banda de noise rock Pussy Galore."}
{"id": "50717", "revid": "85894", "url": "https://gl.wikipedia.org/wiki?curid=50717", "title": "Pablo Moreiras", "text": "Pablo Moreiras, nado en Vigo en 1974, \u00e9 un actor galego que desenvolveu o seu traballo coma actor nas compa\u00f1\u00edas de teatro de \"Leliadoura\" (Vigo, 1988-1993); \"Aula de Teatro da Universidade de Vigo\" (Vigo, 1993-1995); \"Vagalume, Aventuras Teatrais\" (Vigo, 1995-1997) e \"Lareira Teatro\" (Vigo, 1998- actualidade)."}
{"id": "50720", "revid": "98629", "url": "https://gl.wikipedia.org/wiki?curid=50720", "title": "Tratado de Versalles", "text": "O tratado de Versalles \u00e9 un tratado de paz asinado o 28 de xu\u00f1o de 1919, exactamente cinco anos despois do asasinato do arquiduque Francisco Fernando de Austria, entre os pa\u00edses aliados e Alema\u00f1a que puxo un fin oficialmente \u00e1 primeira guerra mundial. Entrou en vigor o 10 de xaneiro de 1920. A\u00ednda que o armisticio, asinado o 11 de novembro de 1918, rematara coa loita real, levou seis meses de negociaci\u00f3ns na Conferencia de Paz de Par\u00eds rematar o tratado de paz. Este foi rexistrado na Secretar\u00eda da Liga de Naci\u00f3ns o 21 de outubro de 1919.\nHistoria.\nO tratado de Versalles naceu de resultas da Conferencia de Paz de Par\u00eds de 1919, e foi firmado de antem\u00e1n por Alema\u00f1a, xa na s\u00faa fase da Rep\u00fablica de Weimar. Tras seis meses de deliberaci\u00f3n, o tratado foi ratificado o 10 de xaneiro de 1920. A sinatura do tratado f\u00edxose, de xeito simb\u00f3lico, na Sala dos Espellos do Palacio de Versalles, o mesmo lugar onde fora proclamado o Imperio Alem\u00e1n o 18 de xaneiro de 1871.\nNegociaci\u00f3ns.\nAs negociaci\u00f3ns entre os Aliados comezaron o 18 de xaneiro no Salle de l'Horloge (sal\u00f3n do reloxo) do Ministerio de Asuntos Exteriores franc\u00e9s. Inicialmente participaron 70 delegados de 27 naci\u00f3ns. Ao ser derrotadas, Alema\u00f1a, Austria e Hungr\u00eda foron exclu\u00eddas das negociaci\u00f3ns. Rusia tam\u00e9n foi exclu\u00edda debido a que negociara un tratado de paz con Alema\u00f1a por separado en 1918, no cal Alema\u00f1a ga\u00f1ara unha gran parte de terras e recursos rusos. Os termos do tratado foron estremadamente duros, como sinalar\u00edan posteriormente os negociadores de Versalles.\nAo principio un \"consello de dez\", formado por dous delegados do Reino Unido, Francia, os Estados Unidos, Italia e o Xap\u00f3n, reuniuse oficialmente para decidir os termos da paz. Este converteuse no \"Big Four\" cando o Xap\u00f3n se retirou e os principais delegados das outras catro naci\u00f3ns se reuniron en 145 sesi\u00f3ns a porta pechada para tomar a meirande parte das grandes decisi\u00f3ns, que posteriormente ser\u00edan ratificadas por toda a asemblea. Ademais dos problemas italianos, as principais condici\u00f3ns determin\u00e1ronse en reuni\u00f3ns persoais entre os l\u00edderes das tres principais naci\u00f3ns: o primeiro ministro brit\u00e1nico David Lloyd George, o primeiro ministro franc\u00e9s Georges Clemenceau, e o presidente estadounidense Woodrow Wilson.\nAs naci\u00f3ns menores asistiron a unha conferencia plenaria dunha semana onde se discutiron problemas un foro xeral pero na que non se tomaron decisi\u00f3ns. Estes membros formaron ao redor de 50 coisi\u00f3ns que realizaron varias recomendaci\u00f3ns, moitas das cales ser\u00edan incorporadas ao tratado final.\nObxectivos franceses.\nComo \u00fanica gran potencia aliada que compart\u00eda fronteira terrestre con Alema\u00f1a, Francia quer\u00eda principalmente debilitar a Alema\u00f1a o m\u00e1ximo posible. O primeiro ministro Georges Clemenceau describiu a posici\u00f3n francesa dic\u00edndolle a Wilson: \"Am\u00e9rica est\u00e1 moi lonxe, protexida polo oc\u00e9ano. Nin sequera o propio Napole\u00f3n poder\u00eda tocar Inglaterra. \u00c1mbolos dous estades protexidos; n\u00f3s non\". Clemenceau desexaba levar a fronteira francesa ata o Rin ou crear un estado tap\u00f3n en Renania, pero esa demanda non foi recollida no tratado. En cambio Francia obtivo a desmilitarizaci\u00f3n de Renania, un mandato sobre o Sarre e promesas dos anglo-americanos de apoio en caso dunha nova agresi\u00f3n alem\u00e1, a\u00ednda que os Estados Unidos non ratificaron o tratado.\nFrancia, que sufrira moito dano e as maiores perdas humanas entre os aliados, mant\u00edvose firme no pago das indemnizaci\u00f3ns. O fracaso da Rep\u00fablica de Weimar para pagar as reparaci\u00f3ns conduciron \u00e1 ocupaci\u00f3n do Ruhr por forzas francesas e belgas.\nObxectivos brit\u00e1nicos.\nO Reino Unido sufrira pouca devastanci\u00f3n no seu territorio durante a guerra e o primeiro ministro David Lloyd George apoiou as reparaci\u00f3ns en menor medida que os franceses. O pa\u00eds comezou a ver a restaurada Alema\u00f1a como un iportante socio comercial e preocup\u00e1balle o efecto que puidesen ter as reparaci\u00f3ns na econom\u00eda brit\u00e1nica.\nCondici\u00f3ns do tratado.\nAo finalizar a primeira guerra mundial e declararse o armisticio, os Aliados reun\u00edronse na Conferencia de Paz de Par\u00eds (1919) para acordar os termos da paz con Alema\u00f1a, o antigo imperio Austroh\u00fangaro \u2014dividido en Austria e Hungr\u00eda\u2014 e Bulgaria. As discusi\u00f3ns dos termos da paz empezan o 18 de xaneiro de 1919 e foi presentado ante Alema\u00f1a en maio seguinte como \u00fanica alternativa, o seu rexeitamento implicar\u00eda a reanudaci\u00f3n das hostilidades.\nA delegaci\u00f3n e o goberno alem\u00e1n consideraron o Tratado como un ditame imposto \u00e1 forza sen un mecanismo de consulta ou participaci\u00f3n. Particularmente molesto foi o precepto, incorporado no Tratado, da culpa e responsabilidade de Alema\u00f1a na iniciaci\u00f3n da guerra. Isto converteuse nun elemento de tensi\u00f3n na pol\u00edtica interna en Alema\u00f1a entre a dereita e os grupos nacionalistas \u2014que rexeitaban de plano todo o Tratado, sendo partidarios da s\u00faa revogaci\u00f3n\u2014, e o centro liberal e os socialdem\u00f3cratas \u2014que trataban de suavizar as cl\u00e1usulas m\u00e1is dani\u00f1as contra Alema\u00f1a, tales como as reparaci\u00f3ns econ\u00f3micas e o illamento diplom\u00e1tico. O tratado imponlle a Alema\u00f1a moitas sanci\u00f3ns, tanto econ\u00f3micas, como militares e territoriais, que ser\u00edan as causas para o nacionalismo alem\u00e1n que desembocou no Terceiro Reich e na segunda guerra mundial.\nAs sanci\u00f3ns impostas a Alema\u00f1a son as seguintes:\nO tratado estableceu a creaci\u00f3n da Sociedade de Naci\u00f3ns, un obxectivo prioritario do presidente dos Estados Unidos, Woodrow Wilson. O prop\u00f3sito desta organizaci\u00f3n era mediar como \u00e1rbitro nos conflitos entre as naci\u00f3ns para previr que se chegase a un enfrontamento b\u00e9lico."}
{"id": "50723", "revid": "98629", "url": "https://gl.wikipedia.org/wiki?curid=50723", "title": "Versalles", "text": "Versalles (en franc\u00e9s Versailles) \u00e9 unha cidade francesa da rexi\u00f3n de Illa de Francia, capital do departamento de Yvelines na \u00e1rea metropolitana de Par\u00eds.\n\u00c9 famosa polo palacio de Versalles, un dos m\u00e1is grandes e fastuosos do mundo, no que residiron os Reis absolutistas de Francia. Actualmente as s\u00faas principais actividades son o turismo e os servizos.\nApareceu na historia por primeira vez en 1038. \u00c9 diocese de seu dende 1790, dependente da arquidiocese de Par\u00eds. O nome de Versalles prov\u00e9n, probablemente, do lat\u00edn \"versar\", \"verser\", \"volver\". O termo data do s\u00e9culo XI, refer\u00edndose \u00e1 orixe das terras labradas (\"retourn\u00e9es\").\nO seu xentilicio \u00e9 versall\u00e9s. O termo \"Versaillais\" utilizouse de igual xeito para designar \u00e1s tropas regulares durante os sucesos da Comuna porque os gobernadores ti\u00f1an a s\u00faa sede nesta vila.\nXeograf\u00eda.\nA cidade, capital do departamento de Yvelines, est\u00e1 situada a 19\u00a0km ao suroeste de Par\u00eds. Ten cinco estaci\u00f3ns ferroviarias (Versalles-Chantiers, Versalles-Rive-Droite, Versalles-Rive-Gauche, Montreuil e Porchefontaine), e est\u00e1 preto da autoestrada A13 (nunha zona co\u00f1ecida como o tri\u00e1ngulo de Rocquencourt) e da autov\u00eda A86.\nBarrios.\nVersalles conta con seis importantes barrios:\nPara rematar os barrios de Jussieu Petits-Bois, Picadie e o barrio de Satory.\nCemiterios.\nA cidade de Versalles conta con catro cemiterios: o cemiterio de Notre-D\u00e1me, o de San Lu\u00eds, o cemiterio dos Gonards e o de Montreuil.\nCidades lim\u00edtrofes.\nVaucresson, Marnes-a-Coquette, Ville-d'Avray, Viroflay, V\u00e9lizy-Villacoublay, Jouy-en-Josas, Buc, Guyancourt, Saint-Cyr-l'\u00c9cole, Bailly, Rocquencourt, Lle Chesnay.\nHistoria.\nA primeira menci\u00f3n co\u00f1ecida de Versalles data do ano 1038. Un tal Hugo de Versalles aparece citado nunha carta da abad\u00eda de Saint-Pair de Chartres. Este ser\u00eda o primeiro se\u00f1or co\u00f1ecido de Versalles.\nA primeira vila de Versalles foi constitu\u00edndose durante o transcurso do s\u00e9culo XI. A parroquia de Saint-Julien de Versalles aparece citada nun documento de 1084.\nNo s\u00e9culo XIV, Giles de Versalles exerceu o cargo de gobernador do rei.\nNo s\u00e9culo XVI, o novo se\u00f1or de Versalles foi Alberto de Gondy, duque de Retz. O seu fillo m\u00e1is novo, Henry de Gondy, recibiu varias veces, na s\u00faa casa, ao rei Henrique IV de Francia.\nA principios do s\u00e9culo XVII, o rei Lu\u00eds XIV, decidiu comprala. Rapidamente a casa de campo transformouse no prestixioso Palacio rodeado por un gran parque arborado. Converteuse no s\u00edmbolo do absolutismo. As festas de Versalles, que eran moi extravagantes, foron unha boa mostra da s\u00faa puxanza.\nAta que Lu\u00eds Filipe non ascendeu ao trono, o Palacio de Versalles e o seu parque foron modelados e remodelados infinidade de veces. A enorme tempestade do 26 de decembro de 1999 arrasou as plantaci\u00f3ns do parque e permitiu, finalmente, suscitar un programa de replantaci\u00f3ns de plantas orixinais que estivese de acordo coa \u00e9poca.\nEn 1815 a vila foi ocupada polas tropas prusianas.\nDurante a guerra de 1870, a vila estivo ocupada polos prusianos que estableceron o seu cuartel xeral desde o 18 de setembro de 1870 ao 12 de marzo de 1871. En 1871, durante a insurrecci\u00f3n da Comuna de Par\u00eds, o gobernador franc\u00e9s e a Asemblea Nacional instal\u00e1ronse en Versalles.\nEn 1873 levouse a cabo, na galer\u00eda do Trian\u00f3n, o proceso do mariscal Bazaine, ante o consello de guerra.\nO 16 de decembro de 1873, a fundaci\u00f3n da Escola Nacional Superior de Horticultura instalouse no xard\u00edn-horto do Rei. En 1876 creouse a compa\u00f1\u00eda dos trens de Versalles. O 28 de xu\u00f1o de 1918, asinouse o Tratado de Versalles na Galer\u00eda dos Espellos do palacio.\nEn 1932, Raoul Dautry inaugurou a estaci\u00f3n dos Canteiros. Durante a segunda guerra mundial, Versalles estivo ocupada polas tropas alem\u00e1s desde o 14 de xu\u00f1o de 1940 ata o 24 de agosto de 1944, data na que entraron os primeiros blindados da 2\u00aa Divisi\u00f3n Blindada do xeneral Leclerc. En febreiro e xu\u00f1o de 1944 sufriu importantes bombardeos que danaron a estaci\u00f3n dos Canteiros e o campo de Satory, causando m\u00e1is de 300 v\u00edtimas.\nO 17 de agosto de 1941, durante a celebraci\u00f3n dunha cerimonia no cuartel de Borgnis-Desbordes, o mozo Paul Collette disparou contra os seus compa\u00f1eiros Pierre Laval e Marcel D\u00e9at, intentando matalos.\nEconom\u00eda.\nAs principais empresas son GIAT industrias, grupo p\u00fablico de armamento implantado no campo de Satory (sede do grupo e centro de an\u00e1lise e desenvolvemento no campo dos tanques blindados lixeiros. A Citro\u00ebn Sport at\u00f3pase tam\u00e9n nestas instalaci\u00f3ns.\nCultura.\nMonumentos.\nO Palacio de Versalles. Foi a sede da corte dos reis de Francia: Lu\u00eds XIV, Lu\u00eds XV, e Lu\u00eds XVI. Inglaterra reco\u00f1eceu a independencia dos Estados Unidos (1783); produciuse a unificaci\u00f3n do II Reich (1871), e foi proclamado e asinouse o Tratado de Versalles (1919) na Galer\u00eda dos Espellos, e \u00e9, a\u00ednda hoxe, o lugar no que se re\u00fanen en congreso os deputados e senadores para ratificar todas as modificaci\u00f3ns da Constituci\u00f3n.\nAcontecementos.\nO municipio celebra cada ano en xu\u00f1o o Mes de Moli\u00e8re, durante o cal repres\u00e9ntanse nas r\u00faas da cidade diferentes escenas da obras do autor."}
{"id": "50724", "revid": "25871", "url": "https://gl.wikipedia.org/wiki?curid=50724", "title": "Armisticio", "text": "Un armisticio consiste na suspensi\u00f3n das agresi\u00f3ns entre os dous grupos (pa\u00edses, naci\u00f3ns, facci\u00f3ns) que se atopan enfrontados nunha loita armada. Non incl\u00fae necesariamente a firma dun tratado de paz, sen\u00f3n que soamente cesan as hostilidades.\nAo longo da historia, durante algunhas guerras decret\u00e1ronse armisticios en per\u00edodos especiais. Por exemplo, os ex\u00e9rcitos cristi\u00e1ns non se agred\u00edan durante o Nadal.\nUn armisticio \u00e9 unha situaci\u00f3n de facto que non equivale a un tratado de paz. Por exemplo, ao armisticio da guerra de Corea de 1953 non seguiu tratado de paz ning\u00fan."}
{"id": "50727", "revid": "55340", "url": "https://gl.wikipedia.org/wiki?curid=50727", "title": "Pat\u00edn", "text": "Un pat\u00edn \u00e9 un tipo de calzado especial que permite patinar. Este, ten unha prancha enganchada a sola e leva unha especie de coitela ou rodas, dependendo da superficie sobre a que se vai esvarar.\nEsta especie de calzado pode ser empregado na patinaxe e como medio de transporte. \nTipos de pat\u00edns.\nPat\u00edn de xeo.\nO pat\u00edn para xeo est\u00e1 composto por unha bota unida pola s\u00faa parte inferior a unha coitela. A uni\u00f3n pode ser fixa en dous puntos; ou ben articulada, cun eixe na parte dianteira e un resorte que tende a manter unha certa separaci\u00f3n entre o tal\u00f3n da bota e a coitela. Neste segundo caso ch\u00e1maselle \"pat\u00edn clap\".\nPat\u00edn sobre rodas.\nO pat\u00edn sobre rodas \u00e9 empregado para desprazarse sobre unha superficie o m\u00e1is dura, ch\u00e1 e lisa posible, grazas ao rodamento que leva baixo a sola. Pode unirse ao calzado ao formar parte dunha bota que o leva incorporado na s\u00faa sola.\nExisten dous tipos b\u00e1sicos: o pat\u00edn tradicional e o pat\u00edn en li\u00f1a, a\u00ednda que tam\u00e9n existen experiencias con pat\u00edns dunha roda e outras variantes."}
{"id": "50728", "revid": "6279", "url": "https://gl.wikipedia.org/wiki?curid=50728", "title": "Pat\u00edn (hom\u00f3nimos)", "text": "Co termo pat\u00edn podemos estar facendo referencia a:"}
{"id": "50739", "revid": "1131", "url": "https://gl.wikipedia.org/wiki?curid=50739", "title": "Folgosa", "text": "O top\u00f3nimo galego e portugu\u00e9s Folgosa pode referirse a:"}
{"id": "50741", "revid": "132", "url": "https://gl.wikipedia.org/wiki?curid=50741", "title": "Liam O`Flynn", "text": ""}
{"id": "50743", "revid": "1131", "url": "https://gl.wikipedia.org/wiki?curid=50743", "title": "Ver\u00f3nica Codesal", "text": "Ver\u00f3nica Codesal, nada en Uccle (B\u00e9lxica) o 16 de setembro de 1977 \u00e9 unha cantante galega-belga, membro dos grupos Urban Trad e Ialma.\nTraxectoria.\nFilla de emigrantes de Guitiriz en B\u00e9lxica e ela mesma nada e criada al\u00f3, Ver\u00f3nica Codesal \u00e9 profesora do grupo de danza tradicional de Bruxelas Foliada, e vocalista, pandeireteira e gaiteira dos grupos Ialma, Camaxe e Urban Trad. Ten participado nas actividades de Muziekpublique, un organismo que ten por obxectivo promover as m\u00fasicas do mundo en B\u00e9lxica.\nEurovisi\u00f3n.\nCon este conxunto participou no Festival de Eurovisi\u00f3n, na s\u00faa edici\u00f3n de 2003, co que se converteu na primeira galega en facelo. Urban Trad, que representou a televisi\u00f3n belga coa canci\u00f3n \"Sanomi\", composta nun idioma inventado polo grupo, conseguiu 165 puntos, e quedou na segunda praza por detr\u00e1s de Turqu\u00eda.\nFoi membro activo da Plataforma Nunca M\u00e1is en Bruxelas.\nEn 2023 presentou o seu novo proxecto 100 voltas xunto a Didier Laloy e Damien Chierici, un conxunto de temas con influencias de diversos x\u00e9neros e procedencias musicais, e con letras de Rosal\u00eda Fern\u00e1ndez Rial, Luc\u00eda Aldao, Yolanda Casta\u00f1o, Brais Fernandes etc."}
{"id": "50748", "revid": "1576", "url": "https://gl.wikipedia.org/wiki?curid=50748", "title": "PPdG", "text": ""}
{"id": "50749", "revid": "23204", "url": "https://gl.wikipedia.org/wiki?curid=50749", "title": "Mosteiro de Santa Mar\u00eda de Oseira", "text": "O mosteiro de Santa Mar\u00eda de Oseira \u00e9 un mosteiro medieval da parroquia de Oseira, no concello de San Cristovo de Cea. De fundaci\u00f3n bieita, no s\u00e9culo XII incorporouse ao C\u00edster, e ao longo da s\u00faa historia tivo unha grande importancia econ\u00f3mica e social para a comarca e terras m\u00e1is afastadas. Desamortizado no s\u00e9culo XIX, foi reocupado no XX por monxes da Orde da Trapa. \nToponimia.\n\"Ursaria\" era o nome co que se co\u00f1ec\u00eda Oseira, cuxo significado \u00e9 pa\u00eds ou terra de osos (\"ursus\" en lat\u00edn). Especulaba Y\u00e1\u00f1ez Neira que a s\u00faa orixe poder\u00eda estar na presenza deste animal na zona en \u00e9pocas remotas. De al\u00ed a presenza deste mam\u00edfero no escudo de armas do mosteiro. Outra interpretaci\u00f3n \u00e9 que o top\u00f3nimo \"Ursaria\" fixese alusi\u00f3n ao lugar abrupto onde est\u00e1 situado o mosteiro, nun val alto da serra de Marti\u00f1\u00e1. Idea exposta orixinalmente por frei Tom\u00e1s de Peralta no s\u00e9culo XVII: \"O sitio \u00e9 unha monta\u00f1a, cuxas inaccesibles costas, e empinados riscos cansa horror ao que as mira\".\nPolas s\u00faas dimensi\u00f3ns o mosteiro foi tam\u00e9n co\u00f1ecido como \"O Escorial dos Bernaldos\" ou \"O Escorial de Galicia\".\nHistoria.\nCo\u00f1\u00e9cese da s\u00faa existencia desde 1137, pero aos poucos anos converteuse nun mosteiro dependente da Orde do C\u00edster e no ano 1141 estableceuse unha colonia de monxes franceses enviados por San Bernaldo.\nNo s\u00e9culo XII viviu o anacoreta alem\u00e1n San Famiano ou Quardo, o primeiro membro canonizado do C\u00edster.\nSegundo Otero Pedrayo \"Os dominios de Oseira comprend\u00edan as monta\u00f1as e as s\u00faas abas da Serra de Marti\u00f1\u00e1, Pena de Francia, Vales de Oseira en Carballedo de Chantada, as vilas de Cea (onde era conde o abade do mosteiro), e Carbali\u00f1o, o couto de Santa Cruz de Arrabaldo, beiras do Mi\u00f1o e a vila de Mar\u00edn, na r\u00eda de Pontevedra.\"\nEn agosto de 1552 un incendio destru\u00edu case toda a obra rom\u00e1nica e oxival, salvouse a cabecera e a nave da igrexa. Volveuse a levantar entre os s\u00e9culos XVI e XVII.\nNo ano 1835, como consecuencia da desamortizaci\u00f3n de Mendiz\u00e1bal, os freires deixaron o convento, que quedou totalmente abandonado propiciando o espolio do lugar. Os monxes volveron de novo en 1929, comezando a s\u00faa reconstruci\u00f3n. O ent\u00f3n bispo de Ourense, Florencio Cervi\u00f1o, fomentou a s\u00faa reapertura coa instalaci\u00f3n dunha comunidade de monxes trapistas procedentes da abad\u00eda da Nosa Se\u00f1ora das Neves en Saint-Laurent-les-Bains-Laval-d'Aurelle (Francia). \nEn 1909 na resistencia \u00e1 retirada do seu baldaquino mataron 6 persoas.\nNa Guerra Civil confinaron nel presos pol\u00edticos.\nEn 2020, o mosteiro acoll\u00eda a 11 relixiosos dos que 6 eran tam\u00e9n sacerdotes. Mante\u00f1en aberta unha hospedaxe e elaboran pastas, chocolates e licores.\nDescrici\u00f3n.\nA igrexa abacial, foi constru\u00edda entre os anos 1200 e 1239, aproximadamente, e \u00e9 considerada unha das obras cume da arquitectura cisterciense da Pen\u00ednsula Ib\u00e9rica, cun caracter\u00edstico estilo rom\u00e1nico oxival, e est\u00e1 claramente influenciada polas igrexas de peregrinaci\u00f3n. A sala capitular do mosteiro data de fins do s\u00e9culo XV e est\u00e1 sustentada por catro columnas centrais de fustes tortos rematando nunha orixinal b\u00f3veda.\nNo antigo refectorio do mosteiro pode visitarse o Lapidarium ou \"Museo da Pedra\", unha colecci\u00f3n de obxectos e restos de pedra obtidos durante as restauraci\u00f3ns feitas no mosteiro e as escavaci\u00f3ns arqueol\u00f3xicas: l\u00e1pidas, capiteis, columnas, elementos decorativos etc."}
{"id": "50755", "revid": "92340", "url": "https://gl.wikipedia.org/wiki?curid=50755", "title": "Antonio Catal\u00e1n", "text": "Antonio Catal\u00e1n D\u00edaz, nado en Corella (Navarra), o 25 de xu\u00f1o de 1948, \u00e9 un empresario navarro que logrou grandes \u00e9xitos no mundo da hostaler\u00eda, creando d\u00faas das cadeas hoteleiras de maior relevo en Espa\u00f1a: NH Hoteles e AC Hoteles.\nBiograf\u00eda.\nAntonio Catal\u00e1n \u00e9 licenciado en Empresariais pola antiga \"Escola de Comercio\" da Universidade P\u00fablica de Navarra. Toda a s\u00faa carreira profesional posterior desenvolveuse no sector da hostaler\u00eda. As s\u00faas primeiras andanzas no mundo econ\u00f3mico foi tras dunha gasolineira propiedade do seu pai, levando a s\u00faa xesti\u00f3n econ\u00f3mica.\nPosteriormente, aos seus 29 anos levantou o seu primeiro hotel, o \"Ciudad de Pamplona\", base sobre a que se constituir\u00eda unha das cadeas hoteleiras de maior prestixio dentro do \u00e1mbito nacional e internacional: NH Hoteles.\nEn 1997, tras discrepancias coa administraci\u00f3n do grupo, abandona NH vendendo t\u00f3dalas s\u00faas participaci\u00f3ns aos italianos, por un total de 12.000 mill\u00f3ns de pesetas (70 mill\u00f3ns de Euros). Despois aventurouse nun novo proxecto hoteleiro: AC Hoteles, unha cadea hoteleira composta na s\u00faa maior\u00eda por hoteis de 4 e 5 estrelas que son do 100% da propiedade da empresa matriz.\nControla o 65% do capital de AC Hoteles."}
{"id": "50756", "revid": "736", "url": "https://gl.wikipedia.org/wiki?curid=50756", "title": "Coca Cola", "text": ""}
{"id": "50757", "revid": "98629", "url": "https://gl.wikipedia.org/wiki?curid=50757", "title": "Chus Lago", "text": "Mar\u00eda Jes\u00fas Lago Rey, m\u00e1is co\u00f1ecida como Chus Lago, nada en Teis, Vigo, o 25 de decembro de 1964, \u00e9 unha alpinista, exploradora, escritora e pol\u00edtica galega. Entre os seus fitos m\u00e1is sinalados como deportista destacan alcanzar o cumio do Everest sen os\u00edxeno en 1999, convert\u00e9ndose na primeira muller espa\u00f1ola e a terceira do mundo en conseguilo. En 2004 converteuse na primeira muller do alpinismo nacional en obter o t\u00edtulo \"Leopardo das Neves\". En 2009 converteuse na primeira persoa espa\u00f1ola en alcanzar o Polo Sur en solitario a trav\u00e9s da Ant\u00e1rtida. As s\u00faas \u00faltimas expedici\u00f3ns tiveron lugar en diversas rexi\u00f3ns polares, liderando o proxecto \"Compromiso coa Terra\". Foi concelleira de Medio Ambiente en Vigo durante 12 anos.\nTraxectoria.\nA paix\u00f3n de Chus Lago polas monta\u00f1as comezou de nena, cando apenas contaba 11 anos e sa\u00eda co seu pai e os seus dous irm\u00e1ns ao Vixiador, un outeiro nas aforas de Vigo. Foi descubrindo os picos de Galicia para pasar despois a outros picos m\u00e1is grandes, os de Europa, os da cordilleira pirenaica e a alpina. M\u00e1is tarde viaxou ao Per\u00fa, Bolivia, ao continente africano (Kenya), Asia Central e ao Himalaia, onde comezou a s\u00faa carreira por alcanzar grandes cimas. A afecci\u00f3n converteuse en paix\u00f3n e logo en profesi\u00f3n. Traballou como t\u00e9cnica superior de animaci\u00f3n deportiva nun ximnasio de Vigo e co tempo pediu excedencia para entregarse \u00e1s expedici\u00f3ns.\nNas elecci\u00f3ns municipais do 2007 presentouse polas listas do PSdeG-PSOE ao concello de Vigo, como n\u00famero dous dunha candidatura encabezada por Abel Caballero. Foi Concelleira de Medio Ambiente e vida saudable nese concello ata as elecci\u00f3ns municipais de 2019, nas que non repetiu a candidatura. Nesta conceller\u00eda iniciou o programa de educaci\u00f3n medioambiental \"Cami\u00f1o a Cami\u00f1o\" co fin de afondar no contido de sendeirismo deportivo e a concienciaci\u00f3n e educaci\u00f3n ambiental\nEn 2019 abandonou a s\u00faa cidade natal e trasladouse a vivir coa s\u00faa familia a Houston (Estados Unidos), comezando un novo proxecto laboral e vital. A mudanza obrigoulle a deixar a s\u00faa acta como concelleira de Medio Ambiente de Vigo.\nExpedici\u00f3ns.\nHimalaia.\nNo ano 1991 Chus Lago participou no equipo de trece persoas que se formou para escalar dous picos do Himalaia, o Annapurna e o Everest. Estas expedici\u00f3ns foron subvencionadas pola Xunta de Galicia. Nesa expedici\u00f3n galega ao Annapurna non fixeron cumio pero foi a primeira vez que a alpinista galega pisou a crista do Himalaia. No ano 1992 volveu a Nepal coa expedici\u00f3n galega ao Everest e quedou a 1048 metros do cumio.\nVolveu ao Himalaia nos anos 1995 e 1997 para escalar o Cho Oiu (8201 m), a sexta monta\u00f1a m\u00e1is alta da terra. Na primeira expedici\u00f3n quedou a apenas 100 metros e no segundo conseguiu facer cumio.\nEn 1998 sa\u00edu cara ao Everest unha expedici\u00f3n galega coa intenci\u00f3n de escalar o monte pola cara Norte (na fronteira co T\u00edbet). Nesta expedici\u00f3n, na que Chus Lago participou en solitario, o mal tempo impediulle face cumio, quedando a 600 metros de alcanzalo.\nEn 1999 volveu repetir o ascenso, desta vez con sorte, e o 26 de maio acadou o cumio do Everest (8848,86 m), a monta\u00f1a m\u00e1is alta da terra, sen empregar bombonas de os\u00edxeno (salvo tres horas durante o descenso), convert\u00e9ndose na primeira muller de nacionalidade espa\u00f1ola en conseguilo e na terceira do mundo, logo da inglesa Alison Heargraves e \u00e1 norteamericana Fransis Distefano. Nesta expedici\u00f3n, en solitario, tan s\u00f3 contou coa axuda dun escalador tibetano.\nLeopardo das Neves.\nO 13 de agosto de 2004 converteuse na primeira muller do alpinismo nacional en obter o t\u00edtulo de Leopardo das Neves, o que sup\u00f3n coroar os cinco picos m\u00e1is altos das ex Rep\u00fablicas Sovi\u00e9ticas, na cordilleira do Pamir e Tien Shanse: Lenin, Khan Tengri, Comunismo, Pobeda e Ghorsenevscaia.\nEn 1993 fixo cumio no Pico Lenin (7134 m); 2001 Khan Tengri (6995 m); 2003 Pobeda (7439 m); 2004 Korjenevska\u00efa (7105 m); 2004 Somoni-antigo pico Comunismo (7495 m)\nDurante o descenso do Pobeda sufriu conxelaci\u00f3ns e un principio de edema. O seu compa\u00f1eiro de expedici\u00f3n, o xeorxiano Merab Khabazie, salvoulle a vida cando baixou ao campamento base e volveu a por ela, que quedou nunha aresta completamente esgotada fisicamente. Xa en Espa\u00f1a, amput\u00e1ronlle media falanxe do dedo anular da man dereita e a xema do dedo gordo do p\u00e9 esquerdo.\nCompromiso coa Terra.\nChus lago foi a ide\u00f3loga e capit\u00e1 do proxecto \"Compromiso coa Terra\", un reto deportivo para concienciar sobre o desxeo das rexi\u00f3ns polares, coa aspiraci\u00f3n de completar 1500 quil\u00f3metros de traves\u00eda sobre xeo en distintas fases. A idea centrouse en amosar a fraxilidade das rexi\u00f3ns polares, froito do desxeo orixinado polo quecemento global, para evidenciar ante a sociedade a necesidade de medidas fronte o cambio clim\u00e1tico. O equipo, formado por mulleres, asumiu o reto de concienciar \u00e1 sociedade sobre o papel da muller no deporte, mostrando a importancia do liderado feminino e demostrando a s\u00faa val\u00eda en competencias tan esixentes e duras como unha traves\u00eda por terras xeadas.\nEn novembro de 2020 naceu o seu fillo, Solomon, o que a levou a plantexarse a retirada: \"Vai ser complicado compaxinar a maternidade co alpinismo, polo menos a ese nivel. Cando te vas a unha expedici\u00f3n est\u00e1s f\u00f3ra m\u00ednimo un mes, sen bater\u00eda, sen cobertura, cunha diferenza horaria de dez ou m\u00e1is horas... Se cadra podes conectar unha vez cada dez d\u00edas, pero sen ver \u00e1 t\u00faa familia. Iso non sei eu ata que punto poder\u00eda levalo tras a maternidade\"\nReco\u00f1ecementos.\nA traxectoria de Chus Lago foi reco\u00f1ecida con numerosos premios:\nObra.\nComo escritora ten publicado varias obras:"}
{"id": "50758", "revid": "98629", "url": "https://gl.wikipedia.org/wiki?curid=50758", "title": "Padres da Igrexa", "text": "Padres da Igrexa ou pais da Igrexa \u00e9 a denominaci\u00f3n que se lles d\u00e1 aos autores da antig\u00fcidade cristi\u00e1 que a Igrexa ortodoxa e a Igrexa cat\u00f3lica consideran referencias fundamentais para a definici\u00f3n das verdades en materia de fe e de moral.\nCaracter\u00edsticas.\nO consenso un\u00e1nime dos pais da Igrexa na interpretaci\u00f3n das Sagradas Escrituras ent\u00e9ndese que \u00e9 fonte fundamental para o establecemento da doutrina aut\u00e9ntica. Cando a Igrexa ortodoxa e a Igrexa cat\u00f3lica consideran que a tradici\u00f3n \u00e9 fonte de fe e ilumina o senso profundo do Antigo Testamento e do Novo Testamento, apelan ao testemu\u00f1o destes autores.\nAs\u00ed, o xeito de entender a figura de Xes\u00fas de Nazaret como Salvador da humanidade, a s\u00faa morte e resurrecci\u00f3n e a articulaci\u00f3n paulatina do dogma, a trav\u00e9s das definici\u00f3ns conciliares, te\u00f1en nos pais da Igrexa fonte de inspiraci\u00f3n e criterio de interpretaci\u00f3n.\nAdoitan dividirse entre pais gregos e pais latinos, os primeiros son especialmente venerados polas Igrexas orientais, pero tam\u00e9n pola Igrexa cat\u00f3lica. Os segundos forman tam\u00e9n parte da gran corrente de pensamento que abrangu\u00eda a Igrexa indivisa de Oriente e Occidente, se ben \u00e9 neste onde mante\u00f1en a s\u00faa autoridade doutrinal. A teolox\u00eda ortodoxa e especialmente a cat\u00f3lica insisten na necesidade de comprendelos e interpretalos no contexto cultural da s\u00faa \u00e9poca, especialmente imbu\u00eddo pola filosof\u00eda plat\u00f3nica, e o seu desprezo da materia e do terreo. Os pais da Igrexa empregaron o aparello conceptual propio daquel mundo, pero d\u00e1ndolle un novo sentido e preservando o que entend\u00edan que era a novidade profunda de Xes\u00fas de Nazaret como Cristo e redentor de todos e cada un dos homes.\nTradici\u00f3n grega.\nEntre os pais gregos, cabe citar a\nTradici\u00f3n latina.\nEntre os pais latinos, c\u00f3mpre citar:"}
{"id": "50759", "revid": "1131", "url": "https://gl.wikipedia.org/wiki?curid=50759", "title": "Cable coaxial", "text": "O cabo coaxial \u00e9 un tipo de cabo utilizado para transmisi\u00f3n de sinais en telecomunicaci\u00f3ns.\nA principal raz\u00f3n da s\u00faa utilizaci\u00f3n \u00e9 que pode reducir os efectos e sinais externos sobre os sinais que se deben transmitir, por fen\u00f3menos de IEM (Interferencia Electro Magn\u00e9tica).\nO cabo coaxial est\u00e1 constitu\u00eddo por un f\u00edo de cobre condutor revestido por un material illante e protexido por unha blindaxe met\u00e1lica. Este medio permite transmisi\u00f3ns at\u00e9 frecuencias moi elevadas e isto para longas distancias.\nOs cabos coaxiais son usados en diferentes aplicaci\u00f3ns:"}
{"id": "50761", "revid": "2452", "url": "https://gl.wikipedia.org/wiki?curid=50761", "title": "San Le\u00f3n I Magno", "text": ""}
{"id": "50762", "revid": "98629", "url": "https://gl.wikipedia.org/wiki?curid=50762", "title": "Historia de Iacarta", "text": "Iacarta comezou como un pequeno porto na beira dun monte ao lado do r\u00edo Ciliwung no s\u00e9culo XV. Hai constancia dun asentamento hind\u00fa coma porto na desembocadura do r\u00edo Ciliwung dende os s\u00e9culos IV-V : \"Sunda Kelapa\". En concreto, no 450, o rei Purnawarman de Tarumanagara fai constru\u00edr un canal de dez km ata o mar. Entre os s\u00e9culos XII e XIV alcanza o seu florecemento sendo o maior porto do reino hindu\u00edsta de Papajaran (capital na actual Bogor).\nUnha cidade colonial.\nEntre 1513 e 1522 os portugueses arriban \u00e1 zona e conseguen a concesi\u00f3n dun posto comercial con fort\u00edn, na procura de aliados por parte dos hindu\u00edstas fronte \u00e1 ameaza do reino isl\u00e1mico veci\u00f1o. Pero todo foi en balde : no 1527, o pr\u00edncipe Fatahillah de Banten conquista Kelapa e a renomea \"Jayakarta\" (\"gloriosa vitoria\"). Asentada no lado oeste do r\u00edo posu\u00eda o caracter\u00edstico centro ritual ou alun-alun das vilas xavanesas co palacio do rei ou \"dalem\" no seu lado sur ao que os musulm\u00e1ns engaden a mesquita no costado oeste. A superficie encercada ser\u00eda dunhas 30 Ha. \nDende 1596 os holandeses frecuentan a cidade e ser\u00e1 en 1610 cando obte\u00f1an do pr\u00edncipe Jayawikarta unha concesi\u00f3n na beira leste do r\u00edo, xusto na s\u00faa desembocadura. Al\u00ed constr\u00faen almac\u00e9ns protexidos por un forte. Para compensar, no 1615 os brit\u00e1nicos conseguen o mesmo dereito na beira oposta. Os conflitos no tardan en aparecer e de resultas deles, os holandeses sair\u00e1n triunfantes. En 1619 destr\u00faen Jayakarta (ou Jacatra) e na celebraci\u00f3n da vitoria deciden nomear a s\u00faa concesi\u00f3n da beira dereita Batavia (polos B\u00e1tavos, tribo xerm\u00e1nica devanceira dos poboadores dos Pa\u00edses Baixos).\nDe inmediato, Jan Pieterszoon da Compa\u00f1\u00eda Holandesa das Indias Orientais encarga ao enxe\u00f1eiro Simon Stevin o plano dunha nova cidade. Fronte ao soar baleiro de Jayakarta na outra beira do r\u00edo e segundo o modelo da metr\u00f3pole, \u00c1msterdam : unha urbe articulada mediante canais (waterstad), con parcelas alongadas e estreitos lotes entre medianeiras . Na segunda metade do s\u00e9culo, o modelo dupl\u00edcase ocupando o descampado de Jayakarta na outra beira. O total encercado aprox\u00edmase as 100 Ha.\nO s\u00e9culo dezaoito non sup\u00f3n ning\u00fan engadido a m\u00e1is dunha li\u00f1a de defensas arredor da cidade. Dentro, Batavia ou Kota coma era co\u00f1ecida, o centro administrativo e comercial ; distritos de chineses e \u00e1rabes, kampungs (poboados con plantaci\u00f3ns de azucre e cocoteros) de nativos xavaneses, e propiedades de ricos facendados holandeses (landhuizen, unha delas ser\u00e1 o orixe da actual Depok, no sur de Iacarta).\nUnha capital.\nNos comezos do s\u00e9culo XIX, trala liquidaci\u00f3n da Compa\u00f1\u00eda Holandesa das Indias Orientais, prod\u00facese un novo pulo ao desenvolvemento urbano. Os problemas de salubridade da cidade aconsellaban unha nova localizaci\u00f3n para o centro administrativo da colonia. El\u00edxese un lugar m\u00e1is elevado, Weltevreden, 5\u00a0km ao sur e entre 1800-35 lev\u00e1ntase un novo centro urbano arredor de d\u00faas grandes prazas, a maior, Koningsplein, dunhas 100Ha (a actual Medan Merdeka). Planif\u00edcase de maneira espazosa, para europeos pero adaptada as condici\u00f3ns tropicais. Dominan a tipolox\u00eda de vila con xard\u00edn e as oficinas gobernamentais.\nNo 1835, unha nova li\u00f1a de defensas, a Vanden Bosch, marca os l\u00edmites e da coherencia a cidade bic\u00e9fala, organismo urbano que se manter\u00e1 sen grandes cambios perante un s\u00e9culo .\nAs\u00ed foi ata o desenvolvemento de Gondangdia e Menteng entre 1920 e 1935 ao sur da Koningsplein, urbanizaci\u00f3ns segundo o tipo de cidade-xard\u00edn para europeos acomodados ; e un novo porto en Tanjung Priok, uns sete quil\u00f3metros ao leste de Kota, iniciado coa chegada do ferrocarril na segunda metade do XIX .\nTrala independencia en 1949, Iacarta, xa con este nome, dobrou a s\u00faa poboaci\u00f3n. Decidiuse planificar unha cidade sat\u00e9lite, Kebayoran Baru, inda m\u00e1is ao sur. O seu dese\u00f1o era unha mestura de principios urban\u00edsticos occidentais (cidade-xard\u00edn) e xavaneses (modelo dos kampungs ind\u00edxenas, autosuficientes e separados por espazosas rutas de tr\u00e1fico e zonas verdes) .\nComa capital da Rep\u00fablica de Indonesia, Iacarta seguiu a crecer descontroladamente ata converterse nuhna das maiores cidades do mundo , mantendo polo menos un centro de referencia, o alun-alun do pa\u00eds na Medan Merdeka ou Monas, polo monumento conmemorativo al\u00ed erixido."}
{"id": "50763", "revid": "56817", "url": "https://gl.wikipedia.org/wiki?curid=50763", "title": "Entiquio, Exarca", "text": "Entiquio foi exarca de R\u00e1vena do 711 ao 713.\nFoi nomeado para combater a revolta de R\u00e1vena, que baixo o seu l\u00edder Xurxo se estendera a Forli, Forlimpopoli, Cervia e outras cidades. Despois duns meses de loita, os bizantinos restauraron a s\u00faa autoridade.\nSucedeuno Escol\u00e1stico o 713."}
{"id": "50764", "revid": "23204", "url": "https://gl.wikipedia.org/wiki?curid=50764", "title": "Paulo, Exarca", "text": "Paulo (en ; ) foi exarca de R\u00e1vena dende 723 at\u00e9 a s\u00faa morte en 727.\nTraxectoria.\nO 727 o exarcado sublevouse en contra da imposici\u00f3n da iconoclastia. Formouse unha alianza entre os longobardos, o Papa e as cidades italianas contra os bizantinos. O emperador Le\u00f3n III ent\u00f3n enviou a Eutiquio para retomar o control, e sucedeu a Paulo."}
{"id": "50765", "revid": "1131", "url": "https://gl.wikipedia.org/wiki?curid=50765", "title": "Pent\u00e1pole", "text": "Pent\u00e1pole (do grego \u03c0\u03ad\u03bd\u03c4\u03b5 \"p\u00e9nte\", \u2018cinco\u2019 e \u03c0\u03cc\u03bb\u03b9\u03c2 \"p\u00f3lis\", \u2018cidade\u2019) \u00e9 o nome que se lle d\u00e1 \u00e1 agrupaci\u00f3n de cinco cidades. As m\u00e1is co\u00f1ecidas son:"}
{"id": "50779", "revid": "85894", "url": "https://gl.wikipedia.org/wiki?curid=50779", "title": "Jos\u00e9 Francisco Pedrosa Montenegro y Aguiar", "text": "Jos\u00e9 Francisco Pedrosa Montenegro e Aguiar nada en Galdo (Viveiro) en 1762 e finado no desterro nas Illas Canarias en 1811, foi un intelectual galego.\nTraxectoria.\nEstudou no convento de San Francisco de Viveiro e a partir de 1777 na Universidade de Santiago de Compostela, onde foi colexial do Colexio de Fonseca a partir de 1783. Doutor en Leis e en Canons, realizou diversas substituci\u00f3ns de c\u00e1tedras.\nEn 1792 foi proposto pola Universidade de Santiago \u00f3 Consello de Castela como bibliotecario maior, non sendo nomeado ata 1794. Como bibliotecario redactou diversos cat\u00e1logos da Biblioteca da Universidade (de manuscritos, fondos xerais, libros prohibidos), conservados hoxe na s\u00faa maior parte no Arquivo da Universidade."}
{"id": "50782", "revid": "23204", "url": "https://gl.wikipedia.org/wiki?curid=50782", "title": "168", "text": ""}
{"id": "50783", "revid": "56817", "url": "https://gl.wikipedia.org/wiki?curid=50783", "title": "169", "text": ""}
{"id": "50784", "revid": "56817", "url": "https://gl.wikipedia.org/wiki?curid=50784", "title": "171", "text": ""}
{"id": "50785", "revid": "56817", "url": "https://gl.wikipedia.org/wiki?curid=50785", "title": "172", "text": ""}
{"id": "50786", "revid": "56817", "url": "https://gl.wikipedia.org/wiki?curid=50786", "title": "173", "text": ""}
{"id": "50787", "revid": "75439", "url": "https://gl.wikipedia.org/wiki?curid=50787", "title": "174", "text": ""}
{"id": "50788", "revid": "56817", "url": "https://gl.wikipedia.org/wiki?curid=50788", "title": "175", "text": ""}
{"id": "50789", "revid": "98629", "url": "https://gl.wikipedia.org/wiki?curid=50789", "title": "Prerrexurdimento", "text": "Tradicionalmente, denom\u00ednase Prerrexurdimento o espazo de tempo transcorrido entre 1808 -ano do comezo da guerra contra o franc\u00e9s (1808-1814)- e 1863 (data da publicaci\u00f3n de \"Cantares Gallegos\", de Rosal\u00eda de Castro).\nContexto hist\u00f3rico.\nO primeiro feito hist\u00f3rico que influir\u00e1 na literatura do s\u00e9culo XIX foi a guerra de independencia contra os franceses. Xa desde o ano 1805, Napole\u00f3n Bonaparte entrou en negociaci\u00f3ns co Primeiro Ministro espa\u00f1ol Manuel Godoy, co obxectivo de formar unha alianza hispano-francesa que tivese como finalidade \u00faltima a repartici\u00f3n da totalidade de Portugal entre os Bonaparte e Godoy. Froito desta alianza, as\u00ednase en 1807 o Tratado de Fontainebleau. Nun dos puntos deste tratado, rec\u00f3llese a permisividade do goberno espa\u00f1ol coas tropas francesas, as cales ti\u00f1an o consentimento da coroa espa\u00f1ola para cruzar Espa\u00f1a \"de cami\u00f1o\" \u00e1 invasi\u00f3n lusa.\nMais Napole\u00f3n, co\u00f1ecido por ser un grande estratego, aproveitou esta circunstancia para tomar o territorio espa\u00f1ol e colocar no trono ao seu irm\u00e1n Xos\u00e9 I, alcu\u00f1ado \"Pepe Botella\". A partir deste momento, comezou a chamada guerra contra o franc\u00e9s, a cal abranguer\u00e1 desde 1808 ata 1814. Durante o transcurso deste conflito b\u00e9lico, Galiza ficou illada e aut\u00f3noma, posto que o pa\u00eds ficou gobernado pola Xunta Suprema do Reino de Galicia.\nEn 1812, baixo as correntes liberalistas tra\u00eddas de Francia, \u00e9 aprobada nas Cortes de C\u00e1diz a primeira Constituci\u00f3n Espa\u00f1ola, co\u00f1ecida popularmente como \"A Pepa\", por sa\u00edr \u00e1 luz o 19 de marzo, d\u00eda de San Xos\u00e9.\nMais en 1814, coa derrota napole\u00f3nica, volven os Borb\u00f3ns ao trono espa\u00f1ol, concretamente Fernando VII, a trav\u00e9s do Tratado de Valen\u00e7ay. Influ\u00eddo polo \"Manifesto dos Persas\" (1814), o novo monarca suprime as Cortes de C\u00e1diz e mais a Constituci\u00f3n de 1812, levando novamente o imperio espa\u00f1ol polos vieiros do absolutismo. E as\u00ed ser\u00e1 ata 1820, ano no que o pronunciamento do xeneral Rafael del Riego obriga a Fernando VII a xurar a Constituci\u00f3n de C\u00e1diz. As\u00ed, entre 1820 e 1823 ter\u00e1 lugar o chamado Trienio liberal, durante o cal se retomaron as resoluci\u00f3ns das Cortes de C\u00e1diz e quedou abolida a Inquisici\u00f3n. Mais en 1823, Fernando VII pediulle axuda aos \"Cen mil fillos de Sal Lu\u00eds\" (un ex\u00e9rcito franc\u00e9s \u00e1s ordes da Santa Alianza) para restabelecer o absolutismo.\nEn 1833, o ministro espa\u00f1ol Javier de Burgos leva a termo a nova divisi\u00f3n territorial do Estado espa\u00f1ol, coa cal pretend\u00eda potenciar o centralismo. A dita reforma propiciou que Galiza pasase de ter sete a catro provincias e que perdese (en favor de Castela e Asturias) parte do seu territorio. \nNese mesmo ano de 1833, prod\u00facese o pasamento de Fernando VII. Debido a que a s\u00faa filla Isabel, naquel momento, contaba con tan s\u00f3 tres anos, o goberno quedou ao cargo da s\u00faa esposa, Mar\u00eda Cristina de Borb\u00f3n-D\u00faas Sicilias. En 1840, tomar\u00eda o relevo no goberno o xeneral Baldomero Espartero, quen desempe\u00f1ou a s\u00faa rexencia ata 1843, ano no que sobe ao trono (con tan s\u00f3 trece anos) a ra\u00ed\u00f1a Isabel II.\nPrecisamente, froito da desconformidade co goberno desta ra\u00ed\u00f1a, nacer\u00e1 en Galiza o movemento do Provincialismo. Tr\u00e1tase dun grupo de homes moi novos, liderados por Antol\u00edn Faraldo, de ideolox\u00eda liberal e que pretend\u00edan restabelecer a unidade provincial galega e mais a maior autonom\u00eda da que gozou o pa\u00eds durante a guerra contra o franc\u00e9s. En 1846, prod\u00facese o levantamento progresista de Miguel Sol\u00eds, cuxo desenlace tr\u00e1xico culminou no axustizamento dos \"m\u00e1rtires de Carral\".\nO 2 de marzo de 1856, tivo lugar, no concello de Conxo, o chamado Banquete de Conxo, no cal comparten mesa e mantel, por primeira vez, estudantes e obreiros e artes\u00e1ns. Entre os estudantes, destacaba a presenza do poeta Aurelio Aguirre e mais dun nov\u00edsimo Eduardo Pondal, quen recitou alg\u00fans poemas da s\u00faa autor\u00eda escritos en lingua espa\u00f1ola.\nDerivado deste esp\u00edrito progresista e de valoraci\u00f3n da terra, no ano 1861 cel\u00e9branse na cidade da Coru\u00f1a os primeiros Xogos florais galegos, organizados por iniciativa de Jos\u00e9 Pascual L\u00f3pez Cort\u00f3n. Estas celebraci\u00f3ns, xurdidas por imitaci\u00f3n dos \"Jocs Florals\" catal\u00e1ns, tiveron gran repercusi\u00f3n no \u00e1mbito literario e pol\u00edtico.\nPrimeira fase: literatura de circunstancias (1808-1840).\nDeste primeiro per\u00edodo hai unha abondosa cantidade de textos cuxo contido \u00e9 m\u00e1is utilitarista e instrumental que literario, causa tam\u00e9n de que estean en galego e non en castel\u00e1n. Estes escritos estaban na s\u00faa maior\u00eda, xa que logo, fortemente vinculados ao contexto sociopol\u00edtico da \u00e9poca. As\u00ed, a guerra contra o franc\u00e9s e mais o confronto entre os conservadores e os liberais (que deriva no debate do constitucionalismo) ser\u00e1n as tem\u00e1ticas dominantes nesta fase.\nO primeiro documento \"literario\" do Prerrexurdimento do que hai noticia \u00e9 unha \"Carta-Representaci\u00f3n\", asinada por Pedro Cima de Vila, na que os veci\u00f1os do concello ourens\u00e1n de Pontedeva lle piden ao rei Carlos IV que elimine a presi\u00f3n fiscal que vi\u00f1a exercendo sobre a comercializaci\u00f3n e consumo do vi\u00f1o. Con todo, c\u00f3mpre lembrar que o concepto do que \u00e9 ou non literario var\u00eda co paso do tempo, e que as cartas forman parte do estudo literario desta \u00e9poca.\nPor outra parte, debido a que a citada guerra contra o franc\u00e9s foi acollida en Galiza cunha certa indiferenza, polo menos ata 1809, apareceron numerosos textos (que circulaban en follas voantes) cuxo obxectivo era captar homes mozos que puidesen combater na fronte contra o ex\u00e9rcito galo. Un deles foi o poema an\u00f3nimo \"Un labrador que foi sarxento aos soldados do novo alistamento\" (1808). Por outra parte, s\u00e1bese por testemu\u00f1as indirectas que existiron un gran n\u00famero de obras teatrais de tema patri\u00f3tico, concibidas coa mesma finalidade. Actualmente estas pezas est\u00e1n perdidas.\nEn 1810 ve a luz a obra de Xos\u00e9 Fern\u00e1ndez de Neira \"Proezas de Galicia\". Esta obra, escrita baixo a forma do di\u00e1logo, conta con d\u00faas personaxes \"in praesentiae\" (Chinto e Mingote) que narran, a trav\u00e9s d\u00e1s s\u00faas conversas, a guerra napole\u00f3nica. Pese a que os galos aparecen caracterizados con trazos negativos, non existe unha idealizaci\u00f3n dos galegos, polo que non se poden entender as \"Proezas de Galicia\" como un texto \u00e9pico.\nEn 1812 o liberal Antonio Benito Fandi\u00f1o, durante unha das s\u00faas varias estad\u00edas no presidio, escribiu a obra teatral \"A casamenteira\". A peza narra a historia dun amor (o de Perucho e T\u00e9cola) roto polos intereses sociais e econ\u00f3micos de Xan Rouco (pai de Perucho), e da t\u00eda Goras (a casamenteira). Estas d\u00faas \u00faltimas personaxes, concertan o casamento entre Perucho e a Dominga (amante do crego). Finalmente, T\u00e9cola, nunha demostraci\u00f3n de integridade feminina, rexeita un outro casamento que a t\u00eda Goras lle ofrece no final da peza. Pese a estar datada en 1812 \"A casamenteira\" non se publicou ata 1849, ano no que se lle realizou unha homenaxe en Ourense a Fandi\u00f1o. \nContinuando co x\u00e9nero dram\u00e1tico, s\u00e1bese que ser\u00edan desta \u00e9poca as d\u00faas pezas das que d\u00e1 fe Galo Salinas na s\u00faa \"Memoria acerca de la dram\u00e1tica gallega\" (1896), das cales unha leva por t\u00edtulo \"O pleito do gallego\". A outra, carente de titulaci\u00f3n, constit\u00fae unha s\u00e1tira contra os liberais de 1812, e estar\u00eda ambientada en Tui. Igualmente, Leandro Carr\u00e9 Alvarellos deu nome de d\u00faas pezas m\u00e1is: \"Conversa entre os arrieiros Cosme da Grouxa, Marcos Rielo e Roque de Ar\u00e1n\" e mais \"O litigante labrador\", de Ram\u00f3n Varela. Todos estes testemu\u00f1os teatrais est\u00e1n perdidos a d\u00eda de hoxe.\nVolvendo \u00e1 creaci\u00f3n po\u00e9tica desta primeira fase, \u00e9 obrigado facer referencia ao romance \"Os rogos dun gallego\", da autor\u00eda de Manuel Pardo de Andrade. Este poema, constit\u00fae un das m\u00e1is feras alegaci\u00f3ns en contra da Inquisici\u00f3n.\nAntag\u00f3nica deste texto \u00e9 a \"Carta a un liberal\", artigo publicado o 23 de abril de 1813 no peri\u00f3dico \"Estafeta de Santiago\", asinado por \"El paysano cat\u00f3lico y decidido, Presidente. Por su mandado el ciudanano, Secretario\". Tr\u00e1tase dunha m\u00e1is que fera cr\u00edtica a un liberal e, por extensi\u00f3n, a toda a ideolox\u00eda do liberalismo.\nPor outra parte, o 22 de abril de 1814, segundo Ram\u00f3n Mari\u00f1o Paz, apareceu publicado no xornal \"El Ciudadano por la Constituci\u00f3n\" un romance no que se critica a inxenuidade dos liberais que cr\u00edan que Fernando VII \u00eda manter os postulados da Constituci\u00f3n de 1812. Este poema dub\u00eddase se \u00e9 da autor\u00eda de Antonio Benito Fandi\u00f1o ou de Manuel Pardo de Andrade.\nDatan de 1820, segundo Xos\u00e9 Mar\u00eda \u00c1lvarez Bl\u00e1zquez, os versos dun poema de longo t\u00edtulo, co\u00f1ecidos como o \"Aniversario Constitucional\", os cales supo\u00f1en unha loanza da Constituci\u00f3n de C\u00e1diz e das liberdades recuperadas, en pleno Trienio liberal.\nDe 1821, ser\u00edan uns comentarios escritos en lingua galega que aparecen nas \"Condiciones y Semblanzas de los Diputados a Cortes para la Legislatura de 1820 a 1821\". No 1823, aparecer\u00edan publicados dous poemas en galego no xornal \"Diario Constitucional de La Coru\u00f1a\", nos que se critica aos insurrectos do Val do Bur\u00f3n. E, no xornal \"El Fiscal de los Jueces\", editado na Coru\u00f1a entre 1821 e 1822, todos os n\u00fameros publicados estaban encabezados por unhas cuartetas (composici\u00f3n de catro versos) escritas en galego.\nPor outra parte, f\u00f3ra desta tem\u00e1tica pol\u00edtica, est\u00e1n as composici\u00f3ns de Nicomedes Pastor D\u00edaz \"Alborada\" e mais a \"\u00c9gloga de Belmiro e Benigno\". Tr\u00e1tase de d\u00faas poes\u00edas de xuventude, escritas por un Pastor D\u00edaz de tan s\u00f3 catorce anos, e que pouco ter\u00e1 que ver co afamado poeta en lingua espa\u00f1ola no que se converter\u00e1 anos m\u00e1is tarde.\nA an\u00f3nima \"Letrilla aos rexios desposorios de S.M.\", datada en 1829, atrib\u00faese a Vicente Turnes.\nA partir de 1820, e sobre todo na d\u00e9cada de 1830, contar\u00e1 cun grand\u00edsimo auxe o x\u00e9nero do di\u00e1logo, particularmente en Santiago de Compostela e nas s\u00faas proximidades. Nel se presenta a xente do rural conversando entre si, e de cuxas parrafadas sempre sa\u00edra de maneira indirecta unha gabanza \u00e1 Constituci\u00f3n de C\u00e1diz e ao liberalismo. Trat\u00e1base dunha estratexia dos liberais para difundir o seu ideario sen recibir ning\u00fan tipo de represalias, posto que os di\u00e1logos eran an\u00f3nimos e se presentaban como reais (a\u00ednda que, da s\u00faa lectura, se deduce a s\u00faa artificialidade). No ano 1820 ver\u00edan a luz os di\u00e1logos \"Tertulia na Quintana\" e o \"Di\u00e1logo entre Dominjos e Farruco\"; en 1823, aparecer\u00eda o \"Di\u00e1logo entre dos Labradores Gallegos Afligidos y un Abogado Instru\u00eddo\" de Pedro Boado S\u00e1nchez; en 1836, a \"Parola de Cacheiras\" e entre 1836 e 1837 os \"Di\u00e1logos na Alameda de Santiago\", as \"Tertulias de Pica\u00f1os\" e o \"Coloquio na Pontella Cha\u00ednsa\". Tam\u00e9n ser\u00edan di\u00e1logos desta \u00e9poca o \"Di\u00e1logo entre Gorecho e Mingos\", a \"Tertulio dos Concheiros\" e \"O Pleiteante Gallego\".\nSegunda fase: os precursores (1840-1863).\nA partir de 1840, seguramente por unha influencia directa do movemento do Provincialismo, xurdir\u00e1n numerosos poemas escritos en galego na prensa do pa\u00eds. Comeza a verse a lingua galega, pois, como unha lingua literaria.\nUn dos principais acontecementos do Prerrexurdimento foi a publicaci\u00f3n de \"A Gaita Gallega, Tocada polo Gaiteiro, ou Carta de Christus para ir Deprendendo a Ler, Escribir e Falar Ben a Lengua Gallega\" (1853), de Xo\u00e1n Manuel Pintos, libro co\u00f1ecido popularmente como \"A Gaita Gallega\". Tr\u00e1tase dunha obra de poes\u00eda narrativa e dialogada, escrita en galego, espa\u00f1ol e lat\u00edn (e con citas en franc\u00e9s), protagonizada por un gaiteiro galego que ir\u00e1 desprovendo ao seu tamborileiro castel\u00e1n dos prexu\u00edzos que este ten sobre Galiza e os galegos.\nOutro acontecemento destac\u00e1bel desta \u00e9poca foi a celebraci\u00f3n dos Xogos Florais da Coru\u00f1a (1861), nos cales participaron poetas en galego e en espa\u00f1ol. Mais o realmente importante, falando desde un punto de vista literario, foi a publicaci\u00f3n dos poemas premiados neste certame nun volume que leva por t\u00edtulo \"\u00c1lbum de la Caridad, Seguido de un Mosaico Po\u00e9tico de Nuestros Vates Contempor\u00e1neos\". Neste libro aparecen composici\u00f3ns de autores do talle de Francisco A\u00f1\u00f3n, Xo\u00e1n Manuel Pintos, Alberto Camino, Rosal\u00eda de Castro ou Eduardo Pondal.\nOs precursores foron un grupo de poetas cunhas caracter\u00edsticas tem\u00e1ticas com\u00fans: Galiza e a s\u00faa paisaxe, a defensa da lingua e da cultura galega, cadros costumistas, o amor, a saudade e a nostalxia, e mais a preocupaci\u00f3n pola situaci\u00f3n pol\u00edtica e social de Galiza. Os escritores m\u00e1is sobranceiros deste grupo foron Vicente Turnes, Marcial Valladares N\u00fa\u00f1ez, Xo\u00e1n Manuel Pintos, Francisco A\u00f1\u00f3n, Alberto Camino e mais os irm\u00e1ns Antonio e Francisco Mar\u00eda de la Iglesia."}
{"id": "50794", "revid": "56817", "url": "https://gl.wikipedia.org/wiki?curid=50794", "title": "Nord\u00e9s (revista)", "text": "Nord\u00e9s: revista de poes\u00eda y cr\u00edtica foi unha revista po\u00e9tica biling\u00fce (galego/castel\u00e1n) que xorde no ano 1975 da man dos poetas Luz Pozo Garza, Tom\u00e1s Barros (codirectores) e Isidro Conde Botas como secretario. A s\u00faa primeira \u00e9poca durou at\u00e9 1976.\nNa segunda etapa (1980-1993), Luz Pozo dirixiu en solitario, desde Vigo, vinte e dous n\u00fameros m\u00e1is.\nA revista, de \u00edndole po\u00e9tico, buscaba tam\u00e9n certa dose de cr\u00edtica nos seus escritos. Os colaboradores foron moitos, entre os que destacan \u00c1lvaro Cunqueiro, Rafael Dieste, Eduardo Moreiras, Xos\u00e9 Neira Vilas, Xosefa Goldar, Francisco Fern\u00e1ndez del Riego, Xos\u00e9 Mar\u00eda \u00c1lvarez C\u00e1ccamo e Celso Emilio Ferreiro, ademais dos xa citados creadores."}
{"id": "50800", "revid": "98629", "url": "https://gl.wikipedia.org/wiki?curid=50800", "title": "Campa\u00f1a Cool Biz", "text": "COOL BIZ foi unha campa\u00f1a promovida polo goberno do primeiro ministro xapon\u00e9s Jun'ichir\u014d Koizumi a trav\u00e9s do seu Ministerio de Medio Ambiente co fin de contrarresta-los cambios ambientais mediante a promoci\u00f3n da informalidade no vestir durante o ver\u00e1n de 2005.\nEtimolox\u00eda.\n\"Cool Biz\" \u00e9 unha expresi\u00f3n que xorde a partir das palabras inglesas \"cool\" e \"business\", coloquialmente comprimida a \"biz\". A primeira traduce literalmente \n\"fresco\", pero en \u00e1mbitos coloquiais pode traducirse como \"guai, estupendo\", mentres que a segunda quere dicir \"negocios\".\nAspectos xerais.\nO goberno non indicou un xeito especial de vestirse, nin que fora preciso mercar roupa nova, ag\u00e1s a suxesti\u00f3n expl\u00edcita de non po\u00f1erse gravatas nin chaquetas. Recomendouse manter a temperatura dos aires acondicionados en 28\u00a0\u00b0C, o que se pode acadar co uso de roupa m\u00e1is lixeira.\nCon respecto \u00f3 ambiente de traballo durante o ver\u00e1n, e por mor da entrada en vigor do Protocolo de Quioto, primou o punto de vista negativo acerca dun sobrearrefriamento do aire acondicionado, dende o punto de vista da sa\u00fade e da conservaci\u00f3n da enerx\u00eda, culpando \u00e1 gravata e \u00f3 traxe, pois o uso deste tipo de vestiario incrementa a temperatura do corpo, o que obriga a baixa-la temperatura dos acondicionadores de aire. Alg\u00fans homes consideran que este descenso da temperatura en espazos interiores aumenta a sensaci\u00f3n de fr\u00edo, as\u00ed como as mulleres falan dun \"inferno xeado\".\nPor isto, o Ministerio do Medio Ambiente xapon\u00e9s fixo unha chamada para manter a temperatura dos aires acondicionados en 28\u00a0\u00b0C no ver\u00e1n, encargou canci\u00f3ns promocionais e, mediante a campa\u00f1a denominada \"No necktie, no uwagi\" (\u300c\u30ce\u30fc\u30cd\u30af\u30bf\u30a4\u30fb\u30ce\u30fc\u4e0a\u7740\u300d, \"sen gravata, sen chaqueta\"), pediu \u00f3s oficinistas xaponeses que utilizaran roupas m\u00e1is lixeiras. O exemplo tiv\u00e9rono que dar os empregados gobernamentais no \u00e1rea metropolitana de Toquio, a\u00ednda que outros mantiveron o uso destas pezas de roupa, o que semellan demostrar que a campa\u00f1a non influ\u00edu na sociedade xaponesa en xeral.\nIncluso dentro do partido do goberno, o Partido Liberal Democr\u00e1tico, persoas como Shizuka Kamei criticaron a medida dicindo que \"esa aparencia non nos quedan ben \u00f3s pol\u00edticos\".\nEn 1979, ap\u00f3s a crise petroleira dos anos 70, o goberno Oohira nos tempos do ex primeiro ministro Tsutomu Hata, propuxo a medida, cheg\u00e1ndose a crea-los \"Sh\u014d-ene(rgy)-suits\" (\u7701\u30a8\u30cd\u30b9\u30fc\u30c4, \"sh\u014denesuutsu\", \"traxes baixos en consumo de enerx\u00eda\"), vestidos de mangas amplas que tiveron certa aceptaci\u00f3n.\nOs fabricantes e as tendas de roupa atoparon unha nova oportunidade de vender traxes para home e camisas que non deixan ve-la gravata con esta medida, con promoci\u00f3ns como o \"Casual Friday\", mentres que as t\u00edpicas camisas de Okinawa, semellantes \u00e1s hawaianas, tiveron unha gran difusi\u00f3n no Xap\u00f3n continental. Ademais, segundo c\u00e1lculos do Centro de Investigaci\u00f3n Econ\u00f3mica, pola medida do \"Cool Biz\" a deteriorada econom\u00eda xaponesa poder\u00eda crecer preto de 100 mil mill\u00f3ns de iens.\nResultado da campa\u00f1a \"Cool Biz\" de 2005.\nO 28 de outubro de 2005, o Ministerio de Medio Ambiente anunciou os resultados da campa\u00f1a \"Cool Biz\". Realizouse unha enquisa v\u00eda web sobre a situaci\u00f3n actual da medida o d\u00eda 30 de setembro de 2005, cubrindo aproximadamente a 1200 persoas seleccionadas dun \"panel de internet\" propiedade dunha compa\u00f1\u00eda de investigaci\u00f3n. O resultado da sondaxe amosa que o 95,8 % dos enquisados co\u00f1ec\u00eda o \"Cool Biz\", e que o 32,7% dos 562 respondeu que as s\u00faas oficinas instalaron m\u00e1is aire acondicionado que en anos anteriores. Baseado nos resultados, a reduci\u00f3n estimada do di\u00f3xido de carbono foi de \u00f3 redor de 4600 toneladas de Co2, o que equivale \u00e1 cantidade deste gas emitido por aproximadamente un mill\u00f3n de fogares durante un mes.\nO Ministerio instar\u00e1 constantemente \u00e1 poboaci\u00f3n a instalar aires acondicionados nas oficinas a 28\u00a0\u00b0C, xunto cunha maior difusi\u00f3n do \"Cool Biz\".\n\"Warm Biz\".\nDurante o inverno de 2005, falouse en varias das principais canles de novas de promover unha campa\u00f1a \"Warm Biz\" para o inverno, vestindo unha camisa grosa pescozo de tartaruga no lugar de traxe e gravata. O \"Warm Biz\" non foi apoiado polo goberno xapon\u00e9s e a idea non reuniu apoios a grande escala.\n\"Cool Biz 2006\".\nA segunda campa\u00f1a anual \"Cool Biz\" iniciouse o 1 de xu\u00f1o de 2006. O primeiro ministro do Xap\u00f3n e un gran n\u00famero de ministros deron exemplo \u00f3 vestirse con roupa dese\u00f1ada para mantelos frescos. O apoio \u00e1 medida f\u00f3ra do goberno semellaba estar ga\u00f1ando adeptos."}
{"id": "50801", "revid": "65337", "url": "https://gl.wikipedia.org/wiki?curid=50801", "title": "Ducado de Benevento", "text": "O Ducado de Benevento foi o territorio longobardo situado m\u00e1is ao sur na Italia medieval. Centr\u00e1base na cidade de Benevento. Foi na pr\u00e1ctica un territorio independente do Reino dos Longobardos, ag\u00e1s nos reinados de Grimoaldo ata Liutprando.\nO Ducado de Benevento.\nO ducado foi fundado o 576, a pesar de que segundo outras fontes os longobardos poder\u00edan ter chegado sobre o 590. O primeiro duque foi Zotto e a pesar de que eventualmente rendeu submisi\u00f3n aos estados do norte, foi sucedido polo seu sobri\u00f1o Arechis, e o cargo volveuse hereditario.\nNos seus primeiros anos, o ducado expendeuse territorialmente sobre as posesi\u00f3ns do Imperio Bizantino, capturando Capua e Crotona, a pesar de que non logrou facerse con N\u00e1poles. O duque de Benevento, Grimoaldo, f\u00edxose o 662 co trono do reino longobardo iniciado unha breve dinast\u00eda beneventana ao reino. O 663 a cidade foi sitiada polos bizantinos do emperador Constante II pero foi defendida polo fillo do rei, o duque Romualdo I que ademais logrou destru\u00edr a frota bizantina. O ano 680 ambos asinaron un tratado de paz. O principal inimigo ent\u00f3n foi o propio reino dos Longobardos do norte. Liutprando interveu a mi\u00fado no ducado do sur para impo\u00f1er os seus candidatos a duque. O ano 758 o ducado foi brevemente tomado por Desiderio de Istria, pero a conquista do reino longobardo por parte de Carlomagno o 774 puxo fin definitivamente a estas disputas.\nDe ducado a principado.\nArechis II intentou reclamar para el o t\u00edtulo de rei, pero ante o perigo de que iso supuxese a intervenci\u00f3n dos francos no seu territorio, optou por autoproclamarse pr\u00edncipe o ano 787. O 788, os bizantinos atacaron de novo Benevento pero Grimoaldo III rexeitounos, coa axuda dos francos, ao ter aceptado a submisi\u00f3n \"nominal\" a estes. Pero cando o ducado viv\u00eda un dos mellores momentos, dividiuse (839). O pr\u00edncipe Sicardo foi asasinado e comezou unha guerra civil que levou ao fillo de devandito a proclamarse pr\u00edncipe de Salerno, mentres o asasino Radelchis se autoproclamou pr\u00edncipe de Benevento. Ademais, aproveitando a confusi\u00f3n, os l\u00edderes locais de Capua autoproclam\u00e1ronse tam\u00e9n pr\u00edncipes de Capua.\nA crise agravouse coa aparici\u00f3n dos sarracenos que a mi\u00fado fixeron incursi\u00f3ns e saqueos nas costas do sur da pen\u00ednsula it\u00e1lica. O ano 915, coa batalla de Garigliano os \u00e1rabes ser\u00edan expulsados da pen\u00ednsula por unha coalici\u00f3n cristi\u00e1. Ademais, o Imperio Bizantino aproveitouno para reconquistar grandes partes do sur de Italia. A relevancia do principado era cada vez menor, chegando ao punto que Atenulfo I de Capua o conquistou (899), unindo ambos territorios durante case un s\u00e9culo. Introduciu o principio dos cogobernantes, ou sexa, o feito de asociar aos propios fillos no goberno do territorio no papel de copr\u00edncipes. O duque Pandulfo \"Testa de Ferro\" volveuse pr\u00edncipe de Salerno o 978, unificando as\u00ed, por pouco tempo, todos os territorios longobardos do sur. Tam\u00e9n logrou que Benevento fose nomeada arquidiocese. Pouco antes da s\u00faa morte (981) logrou que o emperador Od\u00f3n I lle concedese, tam\u00e9n, o t\u00edtulo de duque de Spoleto. Pero este momento de unidade hab\u00eda durar pouco. O territorio foi dividido entre os fillos do pr\u00edncipe. Landulfo IV recibiu Benevento-Capua e Pandulfo II recibiu Salerno. Ademais, un sobri\u00f1o rebelouse e tomou Benevento.\nO 1022 o emperador do Sacro Imperio Romano Xerm\u00e1nico, Henrique II conquistou Capua e Benevento temporalmente. A partir do ano 1047 os normandos tam\u00e9n se instalaran no territorio. O normando Robert Guiscard capturou a cidade o 1053 e entregouna \u00e1 soberan\u00eda papal. O Papa designou unha serie de pr\u00edncipes longobardos como gobernantes antes de designar ao propio Guiscard, que era quen ostentaba o poder, o ano 1078. O 1081 o ducado volveu ao poder do Papa e non se nomearon m\u00e1is duques nin pr\u00edncipes. O ano 1806, Napole\u00f3n, conquistou o territorio e recuperou o t\u00edtulo en favor de Charles Maurice de Talleyrand, pero xa non tivo ning\u00fan tipo de valor real.\nLista de Duques e Pr\u00edncipes de Benevento.\nDuques de Benevento\nPr\u00edncipes de Benevento\nPr\u00edncipes de Benevento baixo soberan\u00eda papal\nPr\u00edncipe de Benevento normando\nPr\u00edncipe de Benevento baixo Napole\u00f3n"}
{"id": "50802", "revid": "624", "url": "https://gl.wikipedia.org/wiki?curid=50802", "title": "Reino dos Longobardos", "text": ""}
{"id": "50803", "revid": "1131", "url": "https://gl.wikipedia.org/wiki?curid=50803", "title": "Bizantinos", "text": ""}
{"id": "50804", "revid": "624", "url": "https://gl.wikipedia.org/wiki?curid=50804", "title": "Grimoaldo I", "text": ""}
{"id": "50805", "revid": "624", "url": "https://gl.wikipedia.org/wiki?curid=50805", "title": "Duque de Benevento", "text": ""}
{"id": "50806", "revid": "624", "url": "https://gl.wikipedia.org/wiki?curid=50806", "title": "Lista dos duques e pr\u00edncipes longobardos de Benevento", "text": ""}
{"id": "50807", "revid": "1131", "url": "https://gl.wikipedia.org/wiki?curid=50807", "title": "Pazo de Donfre\u00e1n", "text": "O Pazo de Donfre\u00e1n \u00e9 unha casa se\u00f1orial situada no lugar de Donfre\u00e1n, na parroquia de Catas\u00f3s (Lal\u00edn) constru\u00edda en estilo barroco a mediados do s\u00e9culo XVIII. O edificio, con planta en forma de U, componse de tres corpos unidos, destacando o portal\u00f3n de arco de medio punto que serve de abertura ao muro que cerra o edificio.\nA parroquia de Donfre\u00e1n era antiga propiedade da familia dos Taboada, en 1625 pasou a G\u00f3mez Oxea de Alb\u00e1n (o novo) e posteriormente por entronque familiar \u00e1 familia dos Montenegro."}
{"id": "50808", "revid": "1576", "url": "https://gl.wikipedia.org/wiki?curid=50808", "title": "Import Tuning", "text": "O Import \u00e9 un estilo do tuning, que se adoita facer sobre coches xaponeses.\nNormalmente \u00fasanse colores bitono, pintando o cap\u00f3 de negro para imitar a fibra de carbono e estilos racing."}
{"id": "50809", "revid": "1131", "url": "https://gl.wikipedia.org/wiki?curid=50809", "title": "Casa de Quintela", "text": "A Casa de Quintela \u00e9 unha casa se\u00f1orial situada no lugar de Quintela, na parroquia de Catas\u00f3s (concello de Lal\u00edn). A casa propiedade da familia dos Quiroga, e que ti\u00f1a a propiedade do pr\u00f3ximo Souto de Quintela, foi no s\u00e9culo XIX visitada por intelectuais e pol\u00edticos galegos, en especial Emilia Pardo Baz\u00e1n pasou longas temporadas nesta casa, onde escribiu alg\u00fans cap\u00edtulos de \"Los Pazos de Ulloa\"."}
{"id": "50813", "revid": "1131", "url": "https://gl.wikipedia.org/wiki?curid=50813", "title": "Illas de Gres", "text": "As Illas de Gres ou Insuas de Gres constit\u00faen unha paraxe natural formada por seis insuas naturais localizadas no r\u00edo Ulla entre as parroquia de Gres (no concello de Vila de Cruces) e Ledesma (no concello de Boqueix\u00f3n), entre as provincias da Coru\u00f1a e Pontevedra.\nDescrici\u00f3n.\nCinco delas, as illas de San Ram\u00f3n, dos Namorados, da Palleta, de Pach\u00edn e da Praia, est\u00e1n unidas entre si por pontellas que permiten o paso aos visitantes e cruzar o r\u00edo a trav\u00e9s duns pasais. A insua de San Ram\u00f3n est\u00e1 limpa de mato e nela est\u00e1n instalados o campo da festa rodeado de \u00e1rbores \u00e1 beira da auga, un palco de cemento e unha escultura homenaxeando \u00f3 escritor de Gres Xos\u00e9 Neira Vilas. R\u00edo arriba e pasando de insua en insua p\u00f3dese chegar \u00e1 insua dos Namorados, chamada as\u00ed por estar m\u00e1is recollida.\nTodas as insuas est\u00e1n poboadas de carballos centenarios, ademais doutras moitas especies propias das zonas h\u00famidas: ameneiros, freixos, sabugueiros, loureiros e outros vexetais diversos, como por exemplo os picamulos (xilbarbeira), acivros, abr\u00f3tegas, pr\u00edmulas e, no outono, cogomelos."}
{"id": "50814", "revid": "1131", "url": "https://gl.wikipedia.org/wiki?curid=50814", "title": "Caminha", "text": "Caminha \u00e9 unha vila portuguesa no Distrito de Viana do Castelo, rexi\u00f3n Norte e subrexi\u00f3n do Minho-Lima, con preto de 2.500 habitantes.\n\u00c9 sede dun municipio con 129,66\u00a0km\u00b2 de \u00e1rea e 17.069 habitantes (2001), subdividido en 20 fregues\u00edas. O municipio limita ao nordeste co de Vila Nova de Cerveira, ao oeste co de Ponte de Lima, ao sur co de Viana do Castelo, ao norte con Galiza e ao oeste co oc\u00e9ano Atl\u00e1ntico.\nFregues\u00edas.\nO concello de Caminha est\u00e1 formado por vinte fregues\u00edas, agrupadas en dous grandes vales: o Vale do Coura e Minho e o Vale do \u00c2ncora.\nPoboaci\u00f3n.\nVale do Coura e Minho.\nFormado polas localidades de:\nVale do \u00c2ncora.\nAs s\u00faas fregues\u00edas son:"}
{"id": "50816", "revid": "98629", "url": "https://gl.wikipedia.org/wiki?curid=50816", "title": "Incesticide", "text": "Incesticide \u00e9 un \u00e1lbum recompilatorio de rarezas, caras-b e canci\u00f3ns descartadas da banda estadounidense de grunge Nirvana. Foi editado o 14 de decembro de 1992 en Europa e o d\u00eda 15 nos Estados Unidos a trav\u00e9s da Geffen Records.\nListaxe de canci\u00f3ns.\nTodas as canci\u00f3ns escritas por Kurt Cobain excepto onde indique o contrario."}
{"id": "50818", "revid": "865", "url": "https://gl.wikipedia.org/wiki?curid=50818", "title": "In/Casino/Out", "text": "In/Casino/Out \u00e9 o segundo \u00e1lbum da banda estadounidense de post-hardcore At the Drive-In, editado o 18 de agosto de 1998 a trav\u00e9s do selo Fearless Records. Foi gravado como un directo no estudio, coa intenci\u00f3n de capturar mellor o son en directo da banda. O \u00e1lbum marca un claro cami\u00f1o intermedio entre o son cru e lo-fi do seu primeiro disco, \"Acrobatic Tenement\", e o son m\u00e1is elegante e m\u00e1is producido de \"Relationship of Command\".\nNeste \u00e1lbum Jim Ward regresa novamente \u00e1 banda e estr\u00e9ase nas voces no tema \"Hourglass\".\nAntecedentes e gravaci\u00f3n.\nDurante a gravaci\u00f3n do \u00e1lbum, a banda enfrontouse a unha especie de crise ao non atopar un selo que puidese publicar o disco. Nese momento, Flipside, o selo que publicara \"Acrobatic Tenement\", deixara de editar disco, e Offtime Records, que lanzara o EP \"El Gran Orgo\" o ano anterior, ti\u00f1a problemas econ\u00f3micos e non estaba en situaci\u00f3n para facer novos lanzamentos. Chegado a un punto o grupo considerou publicar eles mesmos o traballo ata que Fearless Records ofreceu a s\u00faa axuda."}
{"id": "50819", "revid": "865", "url": "https://gl.wikipedia.org/wiki?curid=50819", "title": "\u00a1Alfaro Vive, Carajo!", "text": "Alfaro Vive, Carajo! \u00e9 o segundo EP da banda estadounidense de post-hardcore At the Drive-In, editado en 1995 a trav\u00e9s do selo Western Breed. \"Plastic Memories\", que aparece s\u00f3 na versi\u00f3n en CD, \u00e9 unha versi\u00f3n previa de \"Picket Fence Cartel\" que reaparece no seu EP \"El Gran Orgo\"."}
{"id": "50820", "revid": "865", "url": "https://gl.wikipedia.org/wiki?curid=50820", "title": "Boy", "text": "Boy \u00e9 o \u00e1lbum de estrea da banda irlandesa de rock U2, editado o 20 de outubro de 1980 a trav\u00e9s do selo Island Records. O disco incl\u00fae o primeiro sinxelo da banda que foi un \u00e9xito no Reino Unido, \"I Will Follow\". O disco foi producido por Steve Lillywhite e cont\u00e9n canci\u00f3ns do repertorio de 40 temas que o grupo ti\u00f1a na \u00e9poca, inclu\u00eddos dous temas regravados do seu primeiro lanzamento, o EP \"Three\".\nO lanzamento de \"Boy\" foi seguido da primeira xira de U2 pola Europa continental e os Estados Unidos.\nAntecedentes.\nOrixinalmente \"Boy\" \u00eda ser producido por Martin Hannett, un produtor moi demandado na \u00e9poca polo seu aclamado traballo con Joy Division. Hannett encarg\u00e1rase da produci\u00f3n do primeiro sinxelo de U2 con Island Records, \"11 O'Clock Tick Tock\", pero a banda non tivo unha boa experiencia traballando con el, polo que Island abandonou a idea de que producise o disco debido \u00e1s obxecci\u00f3ns da banda. Hannett estaba ademais moi afectado polo suicidio en maio de 1980 de Ian Curtis, o l\u00edder de Joy Division, polo que quedou temporalmente incapacitado para traballar. O A&amp;R de Island Nick Stewart dixo: \"Martin nesa etapa non se atopaba ben; parec\u00eda que estaba sufrindo unha pequena sobredose dunha ou doutra cousa\".\nBuscando un substituto, Island enviou unha copia do primeiro lanzamento de U2, o EP \"Three\" (1979), a Steve Lillywhite para medir o seu interese en traballar con eles. Ao escoitar o disco gustoulle a voz pero \"non soaba moi ben\". Antes de decidirse a traballar co grupo, quer\u00eda velos tocar ao vivo para facerse unha idea do potencial enfoque creativo que tomar\u00eda no estudio. Tras visitar Irlanda para ir a un concerto deles nun pequeno sal\u00f3n dunha escola, Lillywhite quedou convencido de subirse ao carro, pensando, \"Meu Deus, hai algo nisto\". Despois accedeu a producir un sinxelo para eles, \"A Day Without Me\". A\u00ednda que a canci\u00f3n non entrou nas listas, U2 descubriu que poder\u00edan traballar amigablemente con Lillywhite e accedeu a que producise o seu \u00e1lbum de estrea."}
{"id": "50821", "revid": "865", "url": "https://gl.wikipedia.org/wiki?curid=50821", "title": "October", "text": "October \u00e9 o segundo \u00e1lbum da banda irlandesa U2, editado o 16 de outubro de 1981 a trav\u00e9s do selo Island Records.\nListaxe de canci\u00f3ns.\nTodos as canci\u00f3ns escritas por U2 (letras por Bono)."}
{"id": "50822", "revid": "865", "url": "https://gl.wikipedia.org/wiki?curid=50822", "title": "The Joshua Tree", "text": "The Joshua Tree \u00e9 o quinto \u00e1lbum de estudio da banda irlandesa de rock U2, editado o 9 de marzo de 1987 a trav\u00e9s do selo Island Records. Foi producido por Brian Eno e Daniel Lanois."}
{"id": "50823", "revid": "25871", "url": "https://gl.wikipedia.org/wiki?curid=50823", "title": "Hate Your Friends", "text": "Hate Your Friends \u00e9 o primeiro \u00e1lbum da banda estadounidense The Lemonheads, editado en 1987 a trav\u00e9s do selo Taang! Records."}
{"id": "50824", "revid": "56817", "url": "https://gl.wikipedia.org/wiki?curid=50824", "title": "Where You Been", "text": "Where You Been \u00e9 o quinto \u00e1lbum de estudio de Dinosaur Jr., editado o 9 de febreiro de 1993.\nLista de canci\u00f3ns.\nTodos os temas escritos por J Mascis."}
{"id": "50827", "revid": "89787", "url": "https://gl.wikipedia.org/wiki?curid=50827", "title": "Calandri\u00f1a com\u00fan", "text": "A calandri\u00f1a com\u00fan ou calandri\u00f1a (\"Calandrella brachydactyla\") \u00e9 un paxaro da familia dos al\u00e1udidos m\u00e1is pequeno c\u00e1 calandra. Na parte superior \u00e9 de cor casta\u00f1a agrisada con manchas escuras. Na parte inferior \u00e9 branca. Ten unha marca superciliar p\u00e1lida, manchas escuras a cada lado do colo e rabo escura. Ten un bico moi apuntado. A plumaxe \u00e9 similar en ambos sexos.\nDistribuci\u00f3n xeogr\u00e1fica e h\u00e1bitat.\nA (\"Calandrella brachydactyla\") habita no sur de Europa, noroeste de \u00c1frica, e en areas temperadas de Asia, dende Turqu\u00eda e o sur de Rusia a Mongolia. Esporadicamente a parece no leste de Europa.\nReproduci\u00f3n e alimentaci\u00f3n.\nFai os ni\u00f1os no chan, nos que pon dous ou tres ovos. Os polos deixan o ni\u00f1o antes de empezaren a voar. Alim\u00e9ntase de sementes e insectos, estes \u00faltimos son un alimento m\u00e1is habitual na \u00e9poca de cr\u00eda."}
{"id": "50829", "revid": "23204", "url": "https://gl.wikipedia.org/wiki?curid=50829", "title": "Cerceta albela", "text": "A cerceta albela ou cerceta do est\u00edo (\"Anas querquedula\") e unha an\u00e1tida de tama\u00f1o pequeno que habita na maior parte de Europa e oeste de Asia. \u00c9 estritamente migratoria e despr\u00e1zase no inverno a \u00c1frica, onde poden xuntarse bandos de moitos individuos. \u00c9 unha das aves inclu\u00eddas no \"Acordo de conservaci\u00f3n das aves acu\u00e1ticas migratorias de \u00c1frica e Eurasia\" AEWA.\nDescrici\u00f3n.\nO corpo mide de 37 a 41\u00a0cm \u00f3 longo. As \u00e1s miden nos machos de 18,7 a 21,1\u00a0cm, e nas femias entre 18,2 e 19,6\u00a0cm. O peteiro mide de 3,5 a 4,5\u00a0cm. Os machos pesan de 250 a 600 g, mentres que as femias non pasan dos 550. Coa plumaxe invernal \u00e9 f\u00e1cil de confundir con outras especies do x\u00e9nero \"Anas\". As femias difer\u00e9nciase das femias doutras especies semellantes polo debuxo da cabeza: na parte superior ten unha \"pucha\" de cor casta\u00f1a escura, unha faixa m\u00e1is escura c\u00e1 cor de fondo da plumaxe e visible sobre dos ollos e as meixelas son tam\u00e9n algo m\u00e1is escuros c\u00f3 resto da cabeza. A plumaxe do macho na \u00e9poca de aparellamento \u00e9 moi caracter\u00edstica: unha faixa branca en forma de arco vaille dos ollos \u00e1 caluga, o resto da cabeza e de cor casta\u00f1a avermellada. O lombo e o peito te\u00f1en un fondo gris cheo de pencas casta\u00f1as. Os costados son brancos cubertos de li\u00f1as finas grises. Plumas longas en forma de lanceta de cor branca e negra c\u00e1enlle dos \"ombreiros\" sobre do lombo. \u00d3 voar son visibles nos dous sexos as plumas interiores de cor gris abrancazada e o espello de cor azul p\u00e1lido. O bico e as patas son grises.\nDistribuci\u00f3n e h\u00e1bitat.\nEst\u00e1 espallada pola zona pale\u00e1rtica: vive en case todo o leste de Europa e, esporadicamente, aparece no oeste e en Europa central. En Escandinavia at\u00f3pase \u00f3 redor do mar B\u00e1ltico. \u00d3 leste aparece nunha faixa ancha que chega ata a illa de Sakhalin. Pasa o inverno en \u00c1frica, o norte da India e o sueste de Asia.\nCr\u00edan nas beiras cubertas de herba de estanques, lagos pouco fondos e zonas pantanosas. No inverno viven a car\u00f3n de lagos e zonas de cheas.\nReproduci\u00f3n.\nO ni\u00f1o, en forma de cunca e cuberto de herbas e penuxe, est\u00e1 constru\u00eddo entre a vexetaci\u00f3n mesta \u00e1 beira da auga. A femia pon de oito a once ovos de cor beixe que incuba de 21 a 23 d\u00edas. Os polos est\u00e1n preparados para o voo \u00f3 cumpriren entre os 35 a 42 d\u00edas de idade.\nAlimentaci\u00f3n.\nComen insectos, crust\u00e1ceos, sementes e plantas acu\u00e1ticas. En xeral, prefiren alimentarse de animais, que son capturados na tona da auga ou poucos cent\u00edmetros por debaixo. Capturan o alimento nadando co pescozo estricado e a cabeza parcialmente dentro da auga."}
{"id": "50831", "revid": "132", "url": "https://gl.wikipedia.org/wiki?curid=50831", "title": "Calandrella brachydactyla", "text": ""}
{"id": "50832", "revid": "132", "url": "https://gl.wikipedia.org/wiki?curid=50832", "title": "Anas querquedula", "text": ""}
{"id": "50841", "revid": "89787", "url": "https://gl.wikipedia.org/wiki?curid=50841", "title": "Oitomil", "text": "Co\u00f1\u00e9cese co nome de oitomiles os 14 cumios m\u00e1is altos da Terra, pois te\u00f1en m\u00e1is de 8.000 metros de altitude sobre o nivel do mar. At\u00f3panse todas elas nas cordilleiras do Himalaia e do Karakoram, en Asia.\nNa lista s\u00f3 se consideran aqueles cumes que te\u00f1en unha preeminencia topogr\u00e1fica de 200 a 500 metros, o que serve para descartar subcumios e cumios intermedios. Alg\u00fans destes cumios intermedios, como o cumio intermedio do Lhotse tam\u00e9n te\u00f1en a s\u00faa particular historia de escaladas, rutas e deportistas.\nAs monta\u00f1as que superan os 8.000 metros son as seguintes:\nAlpinistas que completaron os oitomiles.\nA primeira persoa en escalar todas as catorce monta\u00f1as con m\u00e1is de 8000 m foi o italiano Reinhold Messner, que completou a faza\u00f1a o 16 de outubro de 1986. Un ano m\u00e1is tarde, en 1987, o polaco Jerzy Kukuczka foi o segundo home en facelo. En maio de 2010 a guipuscoana Edurne Pasaban converteuse na 23\u00aa persoa en acadalo, sendo a segunda muller en logralo despois de que un mes antes o fixese Oh, Eun-Sun."}
{"id": "50848", "revid": "1093", "url": "https://gl.wikipedia.org/wiki?curid=50848", "title": "The Josua Tree", "text": ""}
{"id": "50864", "revid": "23204", "url": "https://gl.wikipedia.org/wiki?curid=50864", "title": "Cirrio com\u00fan", "text": "O cirrio com\u00fan, cirro ou birrio (\"Apus apus\") \u00e9 unha ave da familia das apodiformes (\"Apodidae\"). O seu nome cient\u00edfico que lle deu Carl von Linn\u00e9 v\u00e9n do grego \u03b1\u03c0\u03bf\u03c5\u03c2, \"apous\" e significa \"sen p\u00e9s\". De feito os pes e patas son pouco visibles. A s\u00faa semellanza externa coas andori\u00f1as, coas que non esta relacionado, \u00e9 froito da converxencia evolutiva.\nNingunha outra ave pasa tanto tempo no aire coma o cirro. Suponse que poden voar sen pousarse durante anos, e abandonan o voo s\u00f3 para criar. O primeiro voo despois de deixa-lo ni\u00f1o pode durar xa d\u00edas. Beben e dormen voando. Poden acadar velocidades de 200\u00a0km/h, o que os converte nunha das aves m\u00e1is r\u00e1pidas.\nDescrici\u00f3n.\nTen aproximadamente o tama\u00f1o dunha andori\u00f1a, uns 16\u00a0cm. de lonxitude, pero as envergadura das \u00e1s \u00e9 meirande, de 40 a 45\u00a0cm. Pesan uns 40 gramos. A cor da plumaxe vai do negro acasta\u00f1ado \u00f3 negro intenso. Na gorxa ten unha mancha m\u00e1is clara, dif\u00edcil de ver cando voa. O aspecto exterior de machos e femias \u00e9 semellante. O seu voo e r\u00e1pido e elegante. O seu ch\u00edo penetrante p\u00f3dese escoitar no ver\u00e1n mesmo en moitas cidades. O ch\u00edo das femias ten un ton m\u00e1is alto c\u00f3 dos machos.\nDistribuci\u00f3n xeogr\u00e1fica.\nEn Europa viven en \u00e1reas cultivadas, en xeral preto ou dentro das cidades, que parecen preferir \u00e1s vilas m\u00e1is pequenas ou \u00e1s aldeas. Son migradores de longas distancias, que pasan o inverno en \u00c1frica ecuatorial e do sur.\nReproduci\u00f3n.\nForma colonias para face-los ni\u00f1os. \u00c9 moi fiel os lugares de nidificaci\u00f3n e, en moitas ocasi\u00f3ns, escolle a mesma parella do ano anterior. Escolle para o seu ni\u00f1o ocos en paredes ou debaixo dos teitos de edificios, a moita distancia do chan. A parella recolle material para o ni\u00f1o mentres voa. Po\u00f1en de dous a tres ovos que son incubados polos dous membros da parella. Os polos tardan ata 27 d\u00edas en sa\u00edr do ovo, dependendo do tempo atmosf\u00e9rico, e son capaces de voar cando te\u00f1en 40 d\u00edas de vida. En \u00e9pocas de tempo excepcionalmente malo, os polos entran nunha especie de afirmaci\u00f3n, no que poden resistir ata d\u00faas semanas. Maduran sexualmente \u00f3 acabar o segundo ano de idade.\nOutros aspectos do comportamento.\nVarias veces \u00f3 d\u00eda, especialmente entre lusco e fusco, os membros dunha colonia forman bandos non moi compactos e voan xuntos, chiando en alto, en grandes c\u00edrculos. As causas deste comportamento non est\u00e1n claras. se cadra serven para marca-lo territorio de caza fronte a outras colonias.\nA crenza de que un cirrio pousado no chan non pode levantar o voo non \u00e9 de todo exacta, polo menos no caso de individuos adultos sans coas \u00e1s ben desenvoltas. \u00c9 certo, por\u00e9n, que un cirrio nunca se pousa voluntariamente no chan.\nDifer\u00e9ncianse sen dificultade das andori\u00f1as polo costume de vivir en grandes cidades e o costume de chiar cando voan, cousa pouco habitual nas andori\u00f1as. As \u00e1s do cirrio son m\u00e1is longas e finas, con forma de fouce, e a frecuencia de batido \u00e9 m\u00e1is alta."}
{"id": "50869", "revid": "1888", "url": "https://gl.wikipedia.org/wiki?curid=50869", "title": "Taboada (hom\u00f3nimos)", "text": "O top\u00f3nimo Taboada pode referirse a:"}
{"id": "50871", "revid": "54334", "url": "https://gl.wikipedia.org/wiki?curid=50871", "title": "Trevo", "text": "Os trevos son plantas herb\u00e1ceas da familia das Fab\u00e1ceas, pertencentes ao x\u00e9nero Trifolium.\nEst\u00e1n caracterizados polas s\u00faas follas compostas con tres fol\u00edolos e m\u00e1is pola s\u00faa capacidade de fixar atmosf\u00e9rico grazas a bacterias simbi\u00f3ticas acubilladas nas s\u00faas ra\u00edces. A riqueza en prote\u00ednas dalgunhas especies conv\u00e9rtea nunha das plantas preferidas para formar padrer\u00edas destinadas \u00e1 alimentaci\u00f3n de ruminantes de cr\u00eda.\nAtopar exemplares, m\u00e1is raros, con follas de catro fol\u00edolos (trevo de catro follas) tense popularmente por signo de boa sorte para quen os atope.\nCaracter\u00edsticas com\u00fans.\nSon plantas herb\u00e1ceas, polo xeral de pequeno talle, algunhas rubideiras, que poden ser vivaces, anuais ou bianuais. Follas de tres fol\u00edolos, case sempre dentados, \u00e1s veces pintados no seu centro. Flores numerosas agrupadas en cabezas, que lembran cap\u00edtulos, acios ou espigas. C\u00e1lice de cinco dentes, corola t\u00edpica de fab\u00e1ceas (estandarte, \u00e1s e carena), coas \u00e1s m\u00e1is longas que a carena, e cun estandarte erguido, en xeral incurvado para o arriba na maior\u00eda das especies. O androceo \u00e9 diadelfo (estames enxameados en dous grupos). Os froitos son pequenas va\u00ed\u00f1as no interior do c\u00e1lice, que conte\u00f1en dun a catro graos.Cult\u00edvanse varias especies como plantas forraxeiras. Son tam\u00e9n plantas mel\u00edferas.\nOs trevos medran en solos h\u00famidos e ben drenados, dende a primavera at\u00e9 o inverno.\nSimbolox\u00eda.\nShamrock (en ga\u00e9lico: planta nova de tres follas ou flor do ver\u00e1n) \u00e9 o nome que recibe o trevo branco irland\u00e9s, s\u00edmbolo do pa\u00eds. A lenda disque San Patricio, patr\u00f3n de Irlanda, cando estaba a evanxelizar os irlandeses botou man da fisionom\u00eda caracter\u00edstica da planta para explicar a Sant\u00edsima Trindade, concepto dif\u00edcil de asimilar para os nativos..\nEspecies.\nCom\u00fans en Galiza.\nC\u00f3mpre ter en conta que algunhas plantas doutros x\u00e9nero reciben o nome vulgar galego de trevo como:\nListaxe completa.\n\"Incl\u00faense alg\u00fans [[Nome com\u00fan|nomes vulgares]] en ingl\u00e9s\".\nV\u00e9xase tam\u00e9n.\nOutros artigos.\n[[Categor\u00eda:Trifolium| ]]\n[[Categor\u00eda:Plantas forraxeiras]]\n[[Categor\u00eda:Pastos]]"}
{"id": "50872", "revid": "25871", "url": "https://gl.wikipedia.org/wiki?curid=50872", "title": "David Teague", "text": "David Teague, nado o 5 de maio de 1981, \u00e9 un xogador profesional de f\u00fatbol australiano.\nTraxectoria.\nDebutou co North Melbourne Football Club en 2001 da man de Denis Pagan pero volveu \u00e1s bancadas cando Pagan marchou do club na temporada seguinte, no 2004 foi cedido ao Carlton Football Club que adestraba ent\u00f3n Pagan e nesa temporada Tongue ga\u00f1ou a Medalla John Nicholls pola s\u00faa coraxe na defensa. \nNo 2006 pasou a xogar cos Northern Bullants na Victorian Football League inda que tam\u00e9n xogou alg\u00fans encontros co seu equipo titular, o Carlton."}
{"id": "50874", "revid": "23204", "url": "https://gl.wikipedia.org/wiki?curid=50874", "title": "Provincia de Castell\u00f3", "text": "A provincia de Castell\u00f3 (en valenciano: \"Castell\u00f3\"; en castel\u00e1n: \"Castell\u00f3n\") \u00e9 unha provincia do norte da Comunidade Valenciana, con capital en Castell\u00f3 de la Plana. Limita polo norte con Catalu\u00f1a, ao noroeste e oeste con Arag\u00f3n, e polo leste co mar Mediterr\u00e1neo. Castell\u00f3 de la Plana \u00e9 a \u00fanica localidade que supera os 50.000 habitantes pois conta con 160.714 habitantes. Despois a segue Vila-real con 44.685 habitantes.\nComarcas.\nA provincia cont\u00e9n todas as Comarcas do Norte do Pa\u00eds Valenciano e m\u00e1is as comarcas do Alt Pal\u00e0ncia e o Alt Millars:"}
{"id": "50875", "revid": "15490", "url": "https://gl.wikipedia.org/wiki?curid=50875", "title": "Ducado de Spoleto", "text": "O ducado de Spoleto foi un territorio longobardo independente fundado aproximadamente no 570 ao sur de Italia.\nHistoria.\nO ano 568 os longobardos entraron na pen\u00ednsula it\u00e1lica, ocupando gran parte dela. Crearon o reino longobardo con capital en Pavia e foi dividido en diversos ducados. Parte destes territorios situ\u00e1ronse ao sur do exarcado de R\u00e1vena, que a\u00ednda controlaba o emperador de Constantinopla. Un deles foi o ducado de Spoleto (na actual Umbr\u00eda) onde entraron o 570. O interregno longobardo \u00e1 morte do rei Albo\u00edno deixou os duques independentes de feito e, na pr\u00e1ctica, os ducados do sur (Spoleto e Benevento) tiveron un status de estado independente respecto aos reis longobardos, con breves per\u00edodos onde os reis puideron impo\u00f1er o seu poder.\n\u00c1 sombra do ducado de Benevento, Spoleto mant\u00edvose nun segundo plano dentro da historia longobarda, pero nalg\u00fans momentos os seus territorios eran importantes (Umbr\u00eda, Lacio, as Marcas, e os Abruzzos). Cabe destacar as incursi\u00f3ns que o duque Ari\u00falfo fixo contra os Bizantinos (579-592 contra R\u00e1vena; 592 contra Roma). Sucedeuno Teodelapo, fillo do primeiro duque Faroaldo I. Faroaldo II gobernou conxuntamente co seu irm\u00e1n Waquilapo, e conquistou Classis, o porto de R\u00e1vena e saqueouno, pero o rei dos longobardos f\u00edxolle restitu\u00edr o bot\u00edn. Faroaldo II foi derrubado polo seu fillo Transamundo ou Trasimundo II (724), que se sublevou contra o rei longobardo e se aliou co Papa Gregorio III, que o acolleu en Roma cando foi derrubado (739). Hilderico, que o substitu\u00edra, foi asasinado por Trasimundo, que recuperou o poder (740), pero o rei longobardo o depuxo e o enviou a un mosteiro (742) e nomeou duque a Axiprando, pero \u00e1 morte do rei Liutprando, Trasimundo recobrou o ducado ata a s\u00faa morte o 745. Os reis longobardos ocuparon a mi\u00fado o ducado persoalmente. Durante a segunda metade do s\u00e9culo VIII diversos duques de Spoleto ser\u00edan tam\u00e9n reis dos longobardos.\nDous anos despois da ca\u00edda do reino longobardo e da ocupaci\u00f3n de Benevento, o propio ducado de Spoleto caeu en mans dos francos carolinxios de Carlomagno que tomara o t\u00edtulo de rei dos longobardos. A pesar de que o territorio foi dado \u00e1 igrexa, Carlomagno reservou o dereito de nomear os duques.\nO duque Guido I que recibira ademais a se\u00f1or\u00eda de Camerino, repartiu o ducado entre os seus fillos, Lamberto en Spoleto e Guido II en Camerino (con t\u00edtulo de duque de Camerino). Lamberto loitou con sarracenos e bizantinos (867) e foi deposto o 871, pero restaurado o 875 e finalmente excomungado polo papa Xo\u00e1n VIII. O 883 Guido II reuniu os feudos de Spoleto e Camerino.\n\u00c1 morte de Carlos o Calvo o 888 Guido f\u00edxose coroar emperador e rei de Italia polo Papa Estevo V (891) e no 892 o papa Formoso coroou ao fillo de Guido, Lamberto II, como duque, rei de Italia e emperador.\nAlberico I, duque de Camerino (897) e despois de Spoleto (898), casou coa romana Marozia, a amancebada do Papa Serxio III (904-911), pero foi asasinado polos romanos o 924. O seu fillo Alberico II derrocou a Marozia en 932. O 949 o ducado foi ocupado polo rei de Italia e emperador Berengario II. O emperador Od\u00f3n I segregoulle a terra chamada \"Sabina Longobardica\" e cedeuna ao Papa.\nDesde ent\u00f3n o ducado foi de nomeamento imperial. O 967 Od\u00f3n reuniuno ao ducado Benevento e Capua baixo Pandulfo chamado Testa di ferro (\u2018Cabeza de ferro\u2019) pero \u00e1 s\u00faa morte pasou a Transamundo IV ou Trasimundo IV, que foi duque de Camerino (982-989) e o 989 a Hugo duque de Toscana que o reuniu aos seus dominios ata o 999, e despois outra vez o 1010 (ata o 1020) e o 1043 (ata o 1057). O 1057 Godofredo de Lorena casou con Beatriz, vi\u00fava de Bonifacio de Toscana e Spoleto e permaneceu en posesi\u00f3n da casa de Toscana ata o 1158 (ag\u00e1s de 1093 a 1119 en que foi duque Werner II, margrave de Ancona, nomeado polo emperador durante a guerra das investiduras).\nO 1155, Frederico I Barbarroxa destru\u00edu a cidade pero foi reconstru\u00edda. O 1158 o ducado foi dado a Guelfo VI de Este. A partir de 1172 os duques nomeados polo emperador pertenc\u00edan \u00e1 casa alem\u00e1 dos Urslingen. \u00c1 morte de Conrado de Urslingen o 1198 foi cedido ao Papa Inocencio III, pero o 1209 foi ocupado por Od\u00f3n de Brunswick, que nomeou duque a Dipoldo de Vohburg. Finalmente o 1228 pasou ao Papa baixo un gobernador, xeralmente un cardeal. A\u00ednda que a nivel local foi teatro de loitas entre g\u00fcelfos e xibelinos, o cardeal Albornoz restaurou o pleno dominio pontificio o 1354.\nO t\u00edtulo de duque de Spoleto foi usado no s\u00e9culo XIX pola casa de Savoia."}
{"id": "50876", "revid": "624", "url": "https://gl.wikipedia.org/wiki?curid=50876", "title": "Aistolfo de Fri\u00fal", "text": ""}
{"id": "50877", "revid": "624", "url": "https://gl.wikipedia.org/wiki?curid=50877", "title": "Ratchis de Fri\u00fal", "text": ""}
{"id": "50878", "revid": "23204", "url": "https://gl.wikipedia.org/wiki?curid=50878", "title": "Provincia de Cidade Real", "text": "A provincia de Cidade Real (en castel\u00e1n: \"Ciudad Real\") \u00e9 unha provincia espa\u00f1ola, situada en Castela-A Mancha, que ten como capital a cidade do mesmo nome. Conta cunha poboaci\u00f3n de 506.864 habitantes (2006), e ocupa unha superficie de 19.813\u00a0km\u00b2, que se reparten entre 100 concellos. Limita polo norte coa provincia de Toledo, polo nordeste coa provincia de Cuenca, polo leste coa provincia de Albacete, polo sur coas provincias de C\u00f3rdoba e Xa\u00e9n (Andaluc\u00eda), e polo oeste coa de Badaxoz (Estremadura).\nXeograf\u00eda.\nRelevo.\nA s\u00faa paisaxe est\u00e1 definida pola Meseta Central Ib\u00e9rica na s\u00faa metade setentrional: tr\u00e1tase dun extenso altiplano de horizonte chairo apenas interrompido por outeiros de pouca altura. O sur da provincia est\u00e1 delimitado pola Serra Morena, na que o principal paso cara Andaluc\u00eda est\u00e1 en Despe\u00f1aperros; mentres que no Norte \u00e9rguense os Montes de Toledo, unha cadea monta\u00f1osa non moi elevada.\nGran parte do territorio pertence \u00e1 comarca da Mancha, arredor da cal aparecen as subcomarcas do Campo de Calatrava, o Campo de San Juan e o Campo de Montiel.\nHidrograf\u00eda.\nO r\u00edo Guadiana \u00e9 a principal cunca hidrogr\u00e1fica; nace nas lagoas de Ruidera, na parte oriental da provincia, desaparecendo e volvendo a aparecer nos arredores da localidade de Villarrubia de los Ojos. Alg\u00fans dos seus afluentes importantes na provincia son o Cig\u00fcela, o Z\u00e1ncara e o Jabal\u00f3n.\nClima.\nO clima da provincia \u00e9 continental, caracterizado por invernos fr\u00edos e ver\u00e1ns moi calorosos."}
{"id": "50879", "revid": "624", "url": "https://gl.wikipedia.org/wiki?curid=50879", "title": "Lista dos duques longobardos de Spoleto", "text": ""}
{"id": "50880", "revid": "22570", "url": "https://gl.wikipedia.org/wiki?curid=50880", "title": "Faroaldo I", "text": "Faroald I foi o primeiro duque longobardo de Spoleto, sobre o 570. O 579 ocupou e saqueou Classis, o porto de R\u00e1vena, pero tivo que evacuar o lugar despois do 584 e antes do 588. \u00c1 s\u00faa morte sobre o 592 os seus fillos disput\u00e1ronse a sucesi\u00f3n e, aproveitando a loita, o nobre Ari\u00falfo proclamouse duque."}
{"id": "50881", "revid": "22570", "url": "https://gl.wikipedia.org/wiki?curid=50881", "title": "Ari\u00falfo", "text": "Ari\u00falfo foi o segundo duque de Spoleto. Sucedeu a Faroaldo I \u00e1 s\u00faa morte, sobre o 592.\nS\u00f3 subir ao poder ocupou algunhas cidades bizantinas e axudou a Arechis I de Benevento no asedio de N\u00e1poles, praza forte bizantina. Derrotou aos bizantinos en Camerino e o duque alegou ter tido a axuda de Santo Sabino. Paulo Di\u00e1cono di que foi o primeiro duque convertido ao cristianismo. O Papa Gregorio I fixo unha paz separada con el, o que provocou a hostilidade do emperador bizantino e do Exarca de R\u00e1vena.\nMorreu sobre o 602 e sucedeuno o fillo do seu antecesor, Teodelapo, que se impuxera a un irm\u00e1n."}
{"id": "50883", "revid": "92340", "url": "https://gl.wikipedia.org/wiki?curid=50883", "title": "Teodelapo", "text": "Teodelapo (Theudelapius) foi fillo do primeiro duque Faroaldo I de Spoleto. Loitou pola sucesi\u00f3n cun irm\u00e1n, imp\u00faxose e sucedeu a Ari\u00falfo cando este morreu, sobre o 602.\nGobernou independente durante cincuenta anos, ata a s\u00faa morte o 652. Sucedeuno Att\u00f3n."}
{"id": "50884", "revid": "624", "url": "https://gl.wikipedia.org/wiki?curid=50884", "title": "Transamundo II", "text": "Trasimundo II ou Transamundo II foi duque longobardo de Spoleto do 724 ao 745.\nTraxectoria.\nO 724 derrocou ao seu pai Faroaldo II, ao que pechou nun mosteiro e fixo tonsurar (co que quedaba inhabilitado para reinar), e acadou o poder.\nO 737 ou 738 ocupou Gallese, cortando a comunicaci\u00f3n entre Roma e R\u00e1vena. O Papa Gregorio III ofreceu un pagamento polo retorno da cidade e un tratado xeral de paz co duque. No tratado interveu tam\u00e9n o duque de Benevento Gregorio de Benevento. Pero o rei longobardo Liutprando rexeitou o tratado e atacou a Transamundo II como traidor. O 16 de xu\u00f1o do 739 o rei entrou en Spoleto, onde nomeou duque a Hilderico. O duque deposto fuxiu a Roma, onde foi acollido polo Papa e o rei Liutprando foi ata a cidade para cercalo e apoderouse de Amelia, Orte, Bomarzo, e Bieda, pero o Papa non quixo entregar ao seu aliado. A Papa pediu axuda aos francos, pero Carlos Martel non lle respondeu.\nO decembro do 740, Transamundo asasinou a Hilderico e recuperou o seu ducado con axuda do Papa e de Benevento, pero como non retornou as cidades que o rei longobardo ocupara (e incorporara ao ducado) a alianza co Papa rompeuse.\nO rei longobardo non reco\u00f1eceu a Transamundo e disp\u00faxose a invadir o ducado por segunda vez. O 742 Liutprando entrevistouse co Papa Zacar\u00edas, sucesor de Gregorio III, e prometeulle a restituci\u00f3n dos catro cidades a cambio da s\u00faa axuda contra o duque rebelde. Transamundo foi as\u00ed facilmente derrubado polas tropas reais, e fechado nun mosteiro, e o ducado foi confiado a Axiprando, sobri\u00f1o do rei. Godescalco de Benevento, sucesor de Gregorio, que non ti\u00f1a a aprobaci\u00f3n do rei longobardo e apoiara a Transamundo, foi o seguinte obxectivo.\nAo morrer Liutprando (744), Transamundo sa\u00edu do mosteiro e presentouse en Spoleto onde foi reco\u00f1ecido duque. Morreu ao ano seguinte (745) e sucedeuno Lupo de Spoleto (\"Lupus\")."}
{"id": "50885", "revid": "92340", "url": "https://gl.wikipedia.org/wiki?curid=50885", "title": "Hilderico de Spoleto", "text": "Hilderic foi duque longobardo de Spoleto nomeado polo rei Liutprando cando derrocou a Transamundo II o 739\nO 740, con forzas do Papa e de Benevento, Transamundo recuperou o poder e Hilderico foi executado."}
{"id": "50886", "revid": "22570", "url": "https://gl.wikipedia.org/wiki?curid=50886", "title": "Albo\u00edno de Spoleto", "text": "Albo\u00edno de Spoleto foi duque de Spoleto \u00e1 morte de Ratchis de Fri\u00fal o 757, por elecci\u00f3n da nobreza local. \nTraxectoria.\nO rei Desiderio dos longobardos non aprobou a elecci\u00f3n. Seguindo indicaci\u00f3ns da Papa, Albo\u00edno declarouse feudatario do rei dos francos. O 758 Desiderio invadiu o ducado, ocupou a capital e fixo prisioneiro a Albo\u00edno. O seu aliado Liutprando de Benevento, que estaba en situaci\u00f3n similar, puido fuxir e Benevento foi tam\u00e9n ocupada. Desiderio acadou persoalmente o t\u00edtulo de duque de Spoleto."}
{"id": "50887", "revid": "624", "url": "https://gl.wikipedia.org/wiki?curid=50887", "title": "Duque de Spoleto", "text": ""}
{"id": "50888", "revid": "56817", "url": "https://gl.wikipedia.org/wiki?curid=50888", "title": "O veredicto", "text": "Hai dous filmes que te\u00f1en este mesmo t\u00edtulo:"}
{"id": "50889", "revid": "98629", "url": "https://gl.wikipedia.org/wiki?curid=50889", "title": "Veredicto final", "text": "Veredicto final (en ) \u00e9 un filme estadounidense de 1982, dirixido por Sidney Lumet con Paul Newman como protagonista. O gui\u00f3n de David Mamet deste drama xudicial bas\u00e9ase na novela de Barry Reed, \"Material from another medium\".\nNos papeis principais do elenco act\u00faan, entre outros, Paul Newman, Charlotte Rampling, Jack Warden, James Mason, Milo O'Shea e Lindsay Crouse.\nFoi emitido na TVG o 28 de abril de 1993.\nTrama.\nFrank Galvin (Paul Newman), outrora un bo avogado de Boston e agora case alc\u00f3lico e con poucas perspectivas de futuro, ve a oportunidade de refacer a s\u00faa vida profesional \u00f3 aceptar un caso de erro m\u00e9dico no que se atopa comprometido un famoso hospital. A pesar de que lle ofrecen un acordo economicamente favorable para non ir a xu\u00edzo, non o acepta e deber\u00e1 facer fronte \u00f3 famoso avogado Ed Concannon (James Mason) e o seu equipo se quere ga\u00f1ar a querela criminal contra a instituci\u00f3n m\u00e9dica. Na s\u00faa axuda aparecen o seu vello amigo, Mickey Morrissey, e Laura Fischer, a muller da que se namora.\nPremios.\nNo ano en que se estrearon \"Gandhi\", \"E.T. the Extra-Terrestrial\", \"Un oficial e un cabaleiro\", \"Na busca do lume\" e \"Tootsie\", \"Veredicto final\" recibiu cinco candidaturas \u00f3s Premios \u00d3scar: \u00f3 Mellor actor principal (Paul Newman), \u00f3 mellor actor secundario (James Mason), \u00f3 mellor director (Sydney Lumet), \u00f3 mellor gui\u00f3n adaptado (David Mamet) e \u00f3 mellor filme.\nO mesmo ano de 1983 foi nomeado nos Globos de Ouro sen conseguir ga\u00f1ar en ningunha das categor\u00edas equivalentes \u00f3s premios da Academia americana.\nNos Premios David di Donatello, que concede a Academia do Cinema Italiano, Paul Newman conseguiu o premio \u00f3 Mellor Actor Estranxeiro en 1983.\nCr\u00edtica.\nObra mestra para alg\u00fans cr\u00edticos. Espectacular na interpretaci\u00f3n dos dous principais antagonistas e, sen d\u00fabida, un dos mellores filmes feitos sobre a pr\u00e1ctica do dereito e o mundo das causas xudiciais. \"O veredicto\" \u00e9 outro dos poderosos dramas urbanos de Sydney Lumet no que se combina a atmosfera realista dos procesos xudiciais do director (autor de \"12 Angry Men\") coa sensacional actuaci\u00f3n de Paul Newman. Newman logra no seu papel de avogado en horas baixas bordar unha das s\u00faas mellores interpretaci\u00f3ns como actor.\nA obra contin\u00faa as premisas do subx\u00e9nero dos filmes de xu\u00edzos (un avogado oprimido loita contra o mal nos tribunais de xustiza) pero o excelente gui\u00f3n e direcci\u00f3n conseguen combinar o ton transcendente e solemne grazas \u00f3 traballado texto con partes absolutamente brillantes, coa sorprendente e a sutil actuaci\u00f3n que o realizador americano consegue extraer do elenco de actores convocados para o filme.\nO tema central do filme constit\u00faeo o dilema moral no que se move o protagonista e, en particular, a posibilidade de redimirse persoal e profesionalmente se un se aferra \u00e1 forza do traballo honrado. A transformaci\u00f3n do estado inicial de cansazo, des\u00e1nimo e autodestruci\u00f3n cara \u00e1 redenci\u00f3n comeza cando o protagonista se decata da s\u00faa propia consciencia. A amizade do seu antigo colaborador Mickey Morrisey e a relaci\u00f3n con Laura, a muller que recolle nun bar e que parece entender os seus temores e necesidades, axudaranlle a procurar a s\u00faa autoestima.\nTanto o conxunto da pel\u00edcula coma o final son fenomenais e merecentes de consideraci\u00f3n. \"O veredicto\" l\u00e9vanos m\u00e1is cara a unha investigaci\u00f3n do car\u00e1cter dos personaxes e, sobre todo, do de Frank Galvin, que a un filme de suspense, pois este ref\u00edrese tanto \u00e1 propia vida de Galvin como \u00f3 seu \u00faltimo caso.\nOs tons grises do fr\u00edo clima invernal de Boston acompa\u00f1an a vista do proceso.\nElenco.\nA\u00ednda que o personaxe que permanece na mente \u00e9 o de Paul Newman, o filme est\u00e1 poboado de bos papeis secundarios e mellores actuaci\u00f3ns, unha parte delas de actores europeos, brit\u00e1nicos e irlandeses sobre todo, que fan os papeis dos bostonianos que interve\u00f1en no filme. Seguindo a orde alfab\u00e9tica dos nomes son estes:"}
{"id": "50890", "revid": "12452", "url": "https://gl.wikipedia.org/wiki?curid=50890", "title": "The Verdict", "text": ""}
{"id": "50898", "revid": "23204", "url": "https://gl.wikipedia.org/wiki?curid=50898", "title": "Cullerete", "text": "O cullerete (\"Anas clypeata\") \u00e9 unha ave da familia dos an\u00e1tidos (\"Anatidae\") caracterizada polo bico espatulado en forma de culler que lle d\u00e1 nome. Tr\u00e1tase dunha das especies de parrulo m\u00e1is com\u00fans e espalladas polo hemisferio norte.\nSistem\u00e1tica.\nO cullerete \u00e9 o representante europeo dos culleretes, que ten representantes noutras \u00e1reas do mundo como o cullerete arxentino (\"Anas platalea\"), o cullerete australiano (\"Anas rhynchotis\") e o cullerete surafricano ou cullerete do Cabo (\"Anas smithii\"). Os catro forman parte do grupo zool\u00f3xico dos \"Anatini\". O cullerete arxentino \u00e9 a especie de menor tama\u00f1o. Os culleretes son o exemplo cl\u00e1sico da distribuci\u00f3n de especies moi similares ata cubrir a terra.\nOs costumes de t\u00f3dolos culleretes son semellantes, e difer\u00e9ncianse entre eles s\u00f3 por pequenas variaci\u00f3ns de tama\u00f1o e pola plumaxe. O m\u00e1is caracter\u00edstico dos culleretes \u00e9 o bico ancho en forma de culler ou esp\u00e1tula, que lles serve de aparato para filtrar a auga.\nDescrici\u00f3n.\nO cullerete pode chegar aos 50\u00a0cm e pesa entre 400 e 1.100 gramos. A amplitude das \u00e1s acada os 80\u00a0cm. O peteiro, a parte que chama m\u00e1is a atenci\u00f3n ao observalo, mide uns 7\u00a0cm. Amosa un claro dimorfismo sexual: a cabeza do macho \u00e9 verde escura e o bico \u00e9 de cor gris intensa. O peito \u00e9 branco, as plumas do lombo son escuras con plumas brancas intercaladas. No medio da zona lateral ten plumaxe casta\u00f1a avermellada. O iris dos ollos e as patas son vermellos.\nA femia ten un debuxo de fondo acasta\u00f1ado, co bico tam\u00e9n casta\u00f1o e patas vermellas. Non \u00e9 doado diferenciala da doutras especies de culleretes.\nNon \u00e9 un parrulo especialmente t\u00edmido. Voando, acada velocidades de 85\u00a0km/h. Chegan a vivir ata 20 anos. O seu son caracter\u00edstico, unha especie de \"tock\", \u00e9 pouco audible.\nDistribuci\u00f3n xeogr\u00e1fica.\nVive en augas interiores con alimento abundante de Norteam\u00e9rica e Eurasia. Prefire zonas acu\u00e1ticas con moita vexetaci\u00f3n e ribeiras con moitos xunqueiras mestas. F\u00f3ra da \u00e9poca de cr\u00eda pode verse tam\u00e9n \u00e1 beira do mar e en lagos salgados. No inverno, os exemplares do norte e centro de Europa emigran ao sur do continente ou a \u00c1frica.\nAlimentaci\u00f3n.\nOs culleretes criban co bico a auga procurando plancto, larvas de insectos, pequenos crust\u00e1ceos, cabezolos e ovos de peixes ou anfibios.\nReproduci\u00f3n.\nMaduran sexualmente ao ano de idade. A \u00e9poca de cr\u00eda vai de maio a xullo. A femia fai no chan, preto da auga, un ni\u00f1o de anacos de plantas, ben agochado na vexetaci\u00f3n. Pon de seis a trece ovos de cor gris azulada e duns cinco cent\u00edmetros de longo. A femia choca os ovos entre 22 e 28 d\u00edas. Os polos nados son inmediatamente conducidos \u00e1 auga, e est\u00e1n en condici\u00f3ns para voar aos 40 ou 45 d\u00edas de naceren."}
{"id": "50903", "revid": "1093", "url": "https://gl.wikipedia.org/wiki?curid=50903", "title": "Ariulfo", "text": ""}
{"id": "50904", "revid": "23204", "url": "https://gl.wikipedia.org/wiki?curid=50904", "title": "Escribenta amarela", "text": "A escribenta amarela, escribente amarelo ou escribenta real (\"Emberiza citrinella\") \u00e9 un paxaro (\"Passeriformes\") de familia das escribentas (\"Emberizidae\"). \u00c9 un dos representantes da familia m\u00e1is com\u00fans en Europa, onde vive dende Escandinavia central \u00f3 norte de Espa\u00f1a \u00e9 de Irlanda ata Asia.\nDescrici\u00f3n.\n\u00c9 un paxaro robusto, de bico groso, que mide uns 16 ou 17\u00a0cm. de lonxitude e pesa de 25 a 30 gramos. Os machos te\u00f1en, na \u00e9poca de cr\u00eda, plumaxe amarela, a cabeza \u00e9 amarela brillante con algunhas listas acasta\u00f1adas, \u00e1 parte inferior \u00e9 tam\u00e9n marela, o peito vermello e as plumas que cobren as \u00e1s son de cor gris tirando a marr\u00f3n. As femias son de cor casta\u00f1a agrisada, con matices amarelos na gorxa e no ventre. Fora da \u00e9poca de cr\u00eda a plumaxe do macho \u00e9 semellante \u00e1 da femia.\nDistribuci\u00f3n xeogr\u00e1fica e H\u00e1bitat.\nCr\u00eda en case toda Europa e boa parte de Asia. Foi introducido en Nova Zelandia en 1862, onde \u00e9 agora probablemente m\u00e1is abundante ca en Europa, onde diminu\u00edu moito. En Europa e Asia m\u00e1is dos exemplares son residentes, pero alg\u00fans dos que viven m\u00e1is\nViven en zonas abertas nas que haxa soutos, sebes ou arbustos. No inverno forman bandadas que procuran sementes sobre os campos.\nAlimentaci\u00f3n.\nAlim\u00e9ntanse principalmente de sementes, a\u00ednda que comen tam\u00e9n insectos, en especial cando est\u00e1n criando.\nCanto.\nO canto \u00e9 m\u00e1is axi\u00f1a mon\u00f3tono e met\u00e1lico, e amosa certas variaci\u00f3ns que permiten diferenciar \u00f3s paxaros m\u00e1is novos dos m\u00e1is vellos.\nReproduci\u00f3n.\nFan os ni\u00f1os no chan ou preto do chan. As femias po\u00f1en de tres a cinco ovos, que choca uns 14 d\u00edas. Outros catorce d\u00edas despois de rompe-la casca os paxaros novos poden xa voar.\nStatus.\nNos anos 1990, calcul\u00e1base que hab\u00eda uns 20 mill\u00f3ns de parellas reprodutoras de escribenta amarela. As poboaci\u00f3ns reduc\u00edronse desde esa \u00e9poca. Segundo a IUCN a poboaci\u00f3n total ser\u00eda de entre 35 e-62 mill\u00f3ns de individuos, o que non colocar\u00eda a ave na lista de especies ameazadas"}
{"id": "50905", "revid": "98629", "url": "https://gl.wikipedia.org/wiki?curid=50905", "title": "Xabier Quiroga", "text": "Xabier Quiroga D\u00edaz, nado no Savi\u00f1ao o 9 de maio de 1961, \u00e9 un escritor galego, irm\u00e1n do tam\u00e9n escritor Carlos Quiroga.\nTraxectoria.\nLicenciado en Filolox\u00eda galega, \u00e9 profesor de lingua e literatura galega no IES Laxeiro de Lal\u00edn. Colaborou na revista \"O Mono da Tinta\" que dirix\u00eda o seu irm\u00e1n Carlos Quiroga e tam\u00e9n na secci\u00f3n local do \"Faro de Vigo\" de Lal\u00edn. A s\u00faa primeira novela, \"Atuado na Bra\u00f1a\", foi finalista do Premio Xerais en 2001.\n\"O baile dos estorni\u00f1os\" (Xerais, 2021), tendo en com\u00fan con \"O Cabo do Mundo\" e \"Izan o da saca\" a investigaci\u00f3n hist\u00f3rica e a presenza do personaxe Reina, culminou a s\u00faa Trilox\u00eda da Ribeira Sacra."}
{"id": "50912", "revid": "54334", "url": "https://gl.wikipedia.org/wiki?curid=50912", "title": "Federaci\u00f3n Republicana Gallega", "text": "A Federaci\u00f3n Republicana Gallega (FRG) foi unha plataforma pol\u00edtica que se argallou na xuntanza, co\u00f1ecida como o Pacto de Lestrobe, celebrada o 26 de marzo de 1930 no Pazo de Hermida entre partidos e personalidades republicanas galegas.\nTraxectoria.\nA FRG agrupaba catro organizaci\u00f3ns: a ORGA, o Partido Radical, o Partido Radical Socialista e o Partido Republicano Federal. Esta plataforma pretend\u00eda establecer unha estratexia conxunta e aut\u00f3noma dos republicanos galegos e designou a Santiago Casares Quiroga como o representante galego na xuntanza dos republicanos espa\u00f1ois que se celebrou en Donostia o 17 de agosto de 1930, o Pacto de San Sebasti\u00e1n que ti\u00f1a como finalidade elaborar o programa dun futuro goberno provisorio da rep\u00fablica.\nNos meses anteriores \u00e1 proclamaci\u00f3n da rep\u00fablica, a FRG organizou mobilizaci\u00f3ns de masas contra o goberno do xeneral Berenguer e participou nas elecci\u00f3ns do 12 de abril de 1931 en coalici\u00f3n co PSOE, conseguindo vencer na maior\u00eda das cidades. Tras a proclamaci\u00f3n da rep\u00fablica a disparidade de estratexias no seo da FRG leva \u00e1 marcha dos partidos minoritarios dela, permanecendo tan s\u00f3 a ORGA no seo da FRG. Nas elecci\u00f3ns a Cortes Constitu\u00edntes a ORGA presenta os seus candidatos baixo as siglas da FRG que manter\u00e1 ata abril de 1932."}
{"id": "50913", "revid": "12452", "url": "https://gl.wikipedia.org/wiki?curid=50913", "title": "The Verdict (1982)", "text": ""}
{"id": "50914", "revid": "1131", "url": "https://gl.wikipedia.org/wiki?curid=50914", "title": "Illas Sisargas", "text": "As illas Sisargas son un arquip\u00e9lago galego situado no oc\u00e9ano Atl\u00e1ntico en fronte do cabo de Santo Hadri\u00e1n, na chamada Costa da Morte. O arquip\u00e9lago est\u00e1 formado pola illa Sisarga Grande \u2013a maior das tres, que acolle un faro e un pequeno embarcadoiro\u2013, a illa Sisarga Pequena \u2013a m\u00e1is pr\u00f3xima \u00e1 costa\u2013 e a illa Malante \u2013situada entre as d\u00faas\u2013. As illas pertencen \u00f3 concello de Malpica.\nXeograf\u00eda.\nEst\u00e1n situadas preto da costa, con 750 m de distancia entre a illa Sisarga Pequena e o cabo de Santo Hadri\u00e1n. Est\u00e1n a 3\u00a0km da vila de Malpica e a uns 35\u00a0km ao oeste da cidade da Coru\u00f1a. O grupo disponse a xeito dun L invertido e xirado\u02d0 a illa Sisarga Grande \u00e9 a m\u00e1is occidental e setentrional; Malante, tam\u00e9n chamada Atalaxeiro, ocupa a posici\u00f3n central e angular; e a illa Sisarga Pequena ten a posici\u00f3n meridional. Unhas doutras sep\u00e1ranse por estreitas canles de mar (canal de Est\u00e1diga entre as d\u00faas primeiras e canal de Esteir\u00f3n entre a Malante e a Pequena). A m\u00e1xima elevaci\u00f3n pertence \u00e1 Sisarga Grande con 100 metros sobre o nivel do mar.\nFauna.\nA importancia das Illas Sisargas est\u00e1 nas s\u00faas colonias de gaivota escura (\"Larus fuscus\"), garrucho (\"Rissa tridactyla\"), pa\u00ed\u00f1o europeo (\"Hydrobates pelagicus\") e arao dos cons (\"Uria aalge\"), aves escasas en Galiza e na Pen\u00ednsula Ib\u00e9rica e que te\u00f1en aqu\u00ed unha das s\u00faas maiores colonias. Ademais existe unha importante poboaci\u00f3n de corvo mari\u00f1o cristado (\"Phalacrocorax aristotelis\"), andur\u00f3n real (\"Tachymarptis melba\"), gaivota patiamarela (\"Larus cachinnans\") e choia biquivermella (\"Pyrrhocorax pyrrhocorax\").\nToponimia.\nO padre Sarmiento, que as denomina \"Cisargas\", propuxo a hip\u00f3tese de que o nome das Sisargas estaba referido a Xulio C\u00e9sar, quen cara ao ano 60 a. C., chegou \u00e1 Gallaecia, e someteu a s\u00faa parte Norte, aparecendo entre os \u00e1rtabros, aos que, segundo as cr\u00f3nicas romanas, aterrorizar\u00eda coas s\u00faas naves, polo que se someter\u00edan decontado aos romanos. Esta hip\u00f3tese sup\u00f3n que o seu nome latino ser\u00eda \"*insulas Caesaricas\", en acusativo plural, desvelando o estadio ling\u00fc\u00edstico actual a influencia seseante.\nEn relaci\u00f3n con isto, Rodr\u00edguez Bordallo e R\u00edos Gra\u00f1a soste\u00f1en que aqu\u00ed estivo localizado un dos grupos das Aras Sestianas, en concreto os citados por Tolomeo como \"Sest\u00edou bomo\u00ed\": \"tres altares de Sest\u00edos\".\nCon todo, o m\u00e1is coherente e aceptado hoxe en d\u00eda, \u00e9 que prove\u00f1an dunha ra\u00edz hidron\u00edmica indoeuropea *eis- 'flu\u00edr', en grao cero *is-, dunha forma *Illas Isargas (de *Insulas Is\u00e1ricas). O S- non ser\u00eda m\u00e1is que a deglutinaci\u00f3n do -s final de Illas. Da mesma produtiva ra\u00edz ve\u00f1en tam\u00e9n o nome do r\u00edo \u00c9zaro (de *\u00cdsarus) e moitos outros hidr\u00f3nimos galegos e europeos."}
{"id": "50915", "revid": "25871", "url": "https://gl.wikipedia.org/wiki?curid=50915", "title": "Monxe, monxa", "text": "Monxe (feminino: monxa) prov\u00e9n do provenzal antigo \"monge\", este do lat\u00edn tard\u00edo \"mon\u0103chus,\" anacoreta\",\" e este do grego \u03bc\u03bf\u03bd\u03b1\u03c7\u03cc\u03c2, \u00fanico, s\u00f3. Fai referencia a unha persoa adicada \u00e1 vida mon\u00e1stica e de clausura.\nA tradici\u00f3n mon\u00e1stica est\u00e1 presente en varias relixi\u00f3ns do mundo: budismo, xainismo, tao\u00edsmo, lama\u00edsmo, cristianismo e anglicanismo. Os monxes residen en mosteiros e seguen unha vida de desapego aos bens materiais. Na Idade Media, os membros do clero, do cal os monxes formaban parte, eran os m\u00e1is instru\u00eddos da \u00e9poca, xa que viv\u00edan enclausurados nos mosteiros, e ti\u00f1an moito tempo libre. As\u00ed, adic\u00e1banse a ler e copiar os libros das bibliotecas, motivo polo que ti\u00f1an unha preparaci\u00f3n da que os labregos e vil\u00e1ns carec\u00edan."}
{"id": "50918", "revid": "1131", "url": "https://gl.wikipedia.org/wiki?curid=50918", "title": "Academia das Artes e das Ciencias Cinematogr\u00e1ficas", "text": "A Academia das Artes e das Ciencias Cinematogr\u00e1ficas (en ingl\u00e9s: Academy of Motion Picture Arts and Sciences, abreviada como AMPAS) \u00e9 unha organizaci\u00f3n profesional norteamericana dedicada \u00f3 progreso das artes e das ciencias da cinematograf\u00eda. Foi fundada o 11 de maio de 1927 en California.\nA Academia est\u00e1 composta por 6.000 profesionais do mundo do cinema. A\u00ednda que a maior\u00eda dos seus membros son estadounidenses, pertencen a ela famosos cineastas de todo o mundo. No 2004, a Academia admitira como membros a cualificadas personalidades do cine de 36 pa\u00edses.\nA Academia \u00e9 principalmente co\u00f1ecida polos denominados Academy Awards (\"Premios da Academia\"), co\u00f1ecidos informalmente en t\u00f3dolos pa\u00edses como Premios \u00d3scar. A Academia concede tam\u00e9n, anualmente, premios a estudantes de cinematograf\u00eda, premios e bolsas a novos guionistas, e xestiona a Biblioteca Margaret Herrick en Beverly Hills e o Centro Pickford para o Estudo da Cinematograf\u00eda en Hollywood (Os \u00c1nxeles).\nA presidenta da Academia americana do cine \u00e9, dende 2013, Cheryl Boone Isaacs."}
{"id": "50923", "revid": "12452", "url": "https://gl.wikipedia.org/wiki?curid=50923", "title": "Academy Awards", "text": ""}
{"id": "50924", "revid": "15490", "url": "https://gl.wikipedia.org/wiki?curid=50924", "title": "Partido Republicano Radical", "text": "O Partido Republicano Radical ou PRR, m\u00e1is co\u00f1ecido simplemente como Partido Radical, foi un partido pol\u00edtico espa\u00f1ol fundado por Alejandro Lerroux en 1908 en Santander, ao escindirse da hist\u00f3rica Uni\u00f3n Republicana de Nicol\u00e1s Salmer\u00f3n.\nHistoria.\nA s\u00faa base ideol\u00f3xica foi moi cambiante, oscilando as s\u00faas formulaci\u00f3ns entre o radicalismo anticlerical e violento, participando moi activamente nos feitos da Semana Tr\u00e1xica de Barcelona (1909), o republicanismo moderado e o conservadorismo e a colaboraci\u00f3n coa dereita mon\u00e1rquica e confesional, durante a Segunda Rep\u00fablica. O partido sufriu diversas escisi\u00f3ns ao longo da s\u00faa existencia. En 1929, o sector m\u00e1is progresista, liderado por Marcelino Domingo, separouse do PRR para fundar o Partido Republicano Radical Socialista, que acabar\u00eda en gran parte conflu\u00edndo na Izquierda Republicana de Manuel Aza\u00f1a. En abril de 1934, xa co Partido Radical dentro do goberno republicano, Diego Mart\u00ednez Barrio sa\u00edu do partido cos cadros m\u00e1is moderados para fundar o Partido Radical Dem\u00f3crata, en desacordo coa li\u00f1a dereitista da maior\u00eda radical.\nNo derradeiro alento do reinado de Afonso XIII, o Partido Radical foi un dos asinantes principais do Pacto de San Sebasti\u00e1n, e como tal participou no Comit\u00e9 Provisorio que comandou o derrocamento da Monarqu\u00eda e do Goberno Provisorio que substitu\u00edu o Goberno da Monarqu\u00eda trala proclamaci\u00f3n da II Rep\u00fablica, o 14 de abril de 1931. Durante o primeiro bienio republicano, no que ocupou 89 asentos nas Cortes Constitu\u00edntes, o Partido Radical distinguiuse por combater desde o centro-dereita as pol\u00edticas de esquerdas dos gobernos de Aza\u00f1a. Tralas elecci\u00f3ns de 1933, que deron maior\u00eda \u00e1s dereitas no Parlamento e nas que obtivo 104 escanos, o Partido Radical liderou o goberno da Rep\u00fablica, primeiro en solitario (un gabinete monocolor apoiado pola CEDA), e despois en coalici\u00f3n coa Confederaci\u00f3n Espa\u00f1ola de Derechas Aut\u00f3nomas de Jos\u00e9 Mar\u00eda Gil Robles. Ao longo do seu mandato, tivo que facer fronte \u00e1 Folga xeral revolucionaria de 1934. Tras controlar a situaci\u00f3n no resto do pa\u00eds, o Goberno radical detivo a Llu\u00eds Companys, suspendeu a Generalitat e mandou a Lexi\u00f3n a combater a insurrecci\u00f3n obreira en Asturias, que foi duramente reprimida polos xenerais Franco e Goded. Os gobernos radicais suced\u00e9ronse, progresivamente debilitados por numerosos esc\u00e1ndalos de corrupci\u00f3n (entre eles, o do Estraperlo) en que se viron envolvidos os seus l\u00edderes, e cada vez m\u00e1is impotentes para estabilizar unha situaci\u00f3n social cada vez m\u00e1is crispada e enrarecida, ata as elecci\u00f3ns de 1936, en que o triunfo da coalici\u00f3n das esquerdas deu paso ao Goberno da Fronte Popular. Como o resto de partidos pol\u00edticos activos durante a Rep\u00fablica salvo o chamado Movemento Nacional (FET y de las JONS), o Partido Radical Republicano foi ilegalizado trala vitoria do bando nacional na guerra civil.\nO Partido Republicano Radical en Galicia.\nO Partido Republicano Radical foi un dos primeiros partidos republicanos presentes en Galicia, ti\u00f1a unha importante militancia nas cidades de Pontevedra, dirixido por Emiliano Iglesias, e da Coru\u00f1a, dirixido por Gerardo Abad Conde, tam\u00e9n a fins da ditadura de Primo de Rivera conseguiu unha certa base agraria grazas a entrada dun xa dereitizado Basilio \u00c1lvarez no partido.\nParticipou na formaci\u00f3n da Federaci\u00f3n Republicana Gallega, o PRR representaba en Galicia os intereses da burgues\u00eda e ata a proclamaci\u00f3n da II Rep\u00fablica carec\u00eda dunha estrutura galega propia e logo conforma un Comit\u00e9 Rexional. Tras a sa\u00edda da FRG o 6 de maio de 1931, o PRR comezou unha campa\u00f1a de rivalidade coa ORGA e presentouse en solitario para as elecci\u00f3ns a Cortes Constitu\u00edntes, ag\u00e1s na provincia de Pontevedra na que Emiliano Iglesias concorreu na coalici\u00f3n republicano-socialista. O PRR conseguiu 11 escanos convert\u00e9ndose na segunda forza pol\u00edtica de Galicia. Nas Cortes os seus deputados galegos desenvolveron unha pol\u00edtica antiautonomista e conservadora. Con arredor de 2000 militantes controlaba a maior\u00eda dos centros e casinos republicanos. Despois das elecci\u00f3ns de 1933 con 15 escanos converteuse na principal forza pol\u00edtica de Galicia, convert\u00e9ndose un baluarte das pol\u00edticas m\u00e1is conservadoras e antiautonomistas no seo do republicanismo. En 1934 con Diego Mart\u00ednez Barrio marcharon do partido boa parte dos militantes galegos que crearon a organizaci\u00f3n galega da Uni\u00f3n Republicana.\nContou cos peri\u00f3dicos \"El Radical\" da Coru\u00f1a, \"El Radical\" de Ourense, \"Galicia Radical\" de Pontevedra e \"El Radical del Eo\" de Ribadeo."}
{"id": "50925", "revid": "23204", "url": "https://gl.wikipedia.org/wiki?curid=50925", "title": "C\u00e1diz", "text": "C\u00e1diz \u00e9 unha cidade e municipio espa\u00f1ol do sur da pen\u00ednsula Ib\u00e9rica, capital da provincia de C\u00e1diz, en Andaluc\u00eda. Xunto cos concellos de San Fernando, Puerto Real, El Puerto de Santa Mar\u00eda, Chiclana de la Frontera, Rota e Xerez da Fronteira forma a Mancomunidade da Ba\u00eda de C\u00e1diz, terceira \u00e1rea metropolitana de Andaluc\u00eda por poboaci\u00f3n e unha das m\u00e1is activas, econ\u00f3mica e industrialmente, desa mesma comunidade aut\u00f3noma.\nCidade de interese tur\u00edstico pola s\u00faa longa e influente historia de 3.100 anos, tivo importancia en procesos coma as guerras p\u00fanicas, a romanizaci\u00f3n de Hispania, o descubrimento de Am\u00e9rica ou a instauraci\u00f3n do r\u00e9xime liberal en Espa\u00f1a. Toda a cidade presenta numerosas prazas, xard\u00edns, igrexas etc, que constantemente o rememoran.\nO conxunto C\u00e1diz-San Fernando est\u00e1 separado da Pen\u00ednsula polo Ca\u00f1o de Sancti Petri. Historicamente foi desde un pequeno arquip\u00e9lago a unha illa, situaci\u00f3n na que se debate se a\u00ednda se atopa nela. Esta particularidade fai dif\u00edcil definir a s\u00faa condici\u00f3n xeogr\u00e1fica. Hoxe en d\u00eda recibe un plan de tratamento insular. \u00c9 co\u00f1ecida popularmente como a Tacita de Plata.\nClima.\nO clima de C\u00e1diz \u00e9 mediterr\u00e1neo, cunha temperatura media anual de m\u00e1is de 18\u00a0\u00b0C, e catro meses por encima dos 20\u00a0\u00b0C. As precipitaci\u00f3ns son escasas, habendo varios meses en que son nulas. \nDemograf\u00eda.\nA evoluci\u00f3n poboacional de C\u00e1diz nos \u00faltimos anos \u00e9 negativa. Entre 1995 e 2006 perdeu uns 14.000 habitantes o que supuxo unha baixa do 9%. \u00c9 a \u00fanica localidade da mancomunidade na que baixou a s\u00faa poboaci\u00f3n. A raz\u00f3n debe radicar na escaseza de solo edific\u00e1bel e a protecci\u00f3n de antigas construci\u00f3ns.\nEconom\u00eda.\nC\u00e1diz foi desde a s\u00faa fundaci\u00f3n unha cidade volta cara o mar, base do seu desenvolvemento durante o s\u00e9culo XVIII e principios do XIX. Por\u00e9n, veu o seu comercio mar\u00edtimo reducido nos \u00faltimos 30 anos; a pesca entrou nunha grave crise pola perda de caladoiros nas costas de Marrocos. Ademais os estaleiros de San Fernando \u00e1chanse actualmente infrautilizados; os motivos desta situaci\u00f3n son a escasa demanda da produci\u00f3n de buques e a dura competencia de estaleiros estranxeiros. Hoxe en d\u00eda a cidade est\u00e1 fortemente azoutada polo problema do desemprego. O sector econ\u00f3mico que goza dunha relativa sa\u00fade \u00e9 o turismo, grazas \u00e1s s\u00faas praias, \u00e1 importancia do seu entroido e o saliente patrimonio hist\u00f3rico que pos\u00fae. Mais a verdade \u00e9 que a importancia deste sector non se ve reflectida nunha mellora econ\u00f3mica substancial da poboaci\u00f3n, como o demostra o feito de que logo de m\u00e1is de tres d\u00e9cadas, nin as rendas familiares prosperaron, nin o desemprego diminu\u00edu. O caso \u00e9 que o Concello de C\u00e1diz ten solicitado repetidamente do goberno de Espa\u00f1a unha pol\u00edtica orzamentaria especial, a causa da cr\u00edtica situaci\u00f3n da cidade.\nHistoria.\nFundaci\u00f3n de Gadir.\nFundada por navegantes fenicios de Tiro, foi estabelecida co nome de Gdr (\u05d2\u05d3\u05e8), sobre o que outrora era un pequeno arquip\u00e9lago (formado polas illas: Erytheia, Ant\u00edpolis e Kotinousa), que na actualidade corresponde ao conxunto C\u00e1diz-San Fernando, para explotaren as ricas rutas atl\u00e1nticas do esta\u00f1o, do cobre e o mercado tarteso-turdetano. Foi co\u00f1ecida polos gregos como \u03c4\u1f70 \u0393\u03ac\u03b4\u03b5\u03b9\u03c1\u03b1, G\u00e1deira e polos romanos como Gades. Case todos os historiadores que trataron da fundaci\u00f3n de C\u00e1diz, pres\u00e9ntannos a lenda de H\u00e9rcules vencendo ao xigante tric\u00e9falo Xeri\u00f3n, un dos reis lendarios de Turtesis, fillo de \"kallirh\u00f5e\" e de \"khrysaor\", que viv\u00eda na illa Erytheia. A cidade era tam\u00e9n denominada Eritheya, debido aos tirios primitivos, antepasados dos cartaxineses, que dic\u00edan proceder do Eriteu ou Mar Vermello. Segundo Timaeus a illa maior cham\u00e1base Kotinusa (Cotinusa), onde abundaban as oliveiras. Os romanos cham\u00e1bana Tartesis (Turtesis); os cartaxineses Gadir, palabra da lingua p\u00fanica que quere dicir \"muro, cerca, fortaleza\". Nas fontes de que se vale Pomponio Mela, sit\u00faase a illa Eritheya non en C\u00e1diz, sen\u00f3n na Lusitania Romana, no que hoxe \u00e9 a Comarca de Niebla, Huelva.\nA cidade ti\u00f1a diversos templos dedicados a Melkart (asimilado a H\u00e9rcules), Cronos etc. O m\u00e1is importante de todos foi co\u00f1ecido na antig\u00fcidade como santuario de H\u00e9rcules ou \"Heraklei\u00f3n\", situado no que actualmente \u00e9 o illote de Sancti Petri. \u00c1 parte de servir de culto, probabelmente nel se auspiciaban numerosos acordos comerciais coa deidade como testemu\u00f1a. O templo de Cronos, consonte a tradici\u00f3n cl\u00e1sica, encontr\u00e1base onde hoxe est\u00e1 o castelo de San Sebasti\u00e1n, sito nun dos extremos de La Caleta, sobre un pequeno illote. Outras versi\u00f3ns sit\u00faan al\u00ed un lume sagrado dedicado a Afrodita, pois durante unha \u00e9poca o illote foi denominado Afrodisia.\nArredor do 500 a.C., C\u00e1diz caeu baixo dominio de Cartago, conservando o seu car\u00e1cter fenicio.\nCidade romana.\nDurante a terceira guerra p\u00fanica, C\u00e1diz rendeuse aos romanos no 206 a.C., que foron recibidos como vencedores. Foi co\u00f1ecida por eles como \"Gades\", oficialmente \"Augusta Urbs Iulia Gaditana\", vivindo unha \u00e9poca florecente ao converterse nun importante porto e base naval. Durante Augusto a cidade ti\u00f1a m\u00e1is de qui\u00f1entos equites (un estamento social romano), unha elevada cantidade de notabilidades compar\u00e1bel \u00e1 de Padua ou mesmo Roma. Por\u00e9n, a decadencia do Imperio romano afectou tam\u00e9n a C\u00e1diz, que perdeu importancia.\nIdade Media.\nA chegada dos visigodos a Hispania ocasionou a destruci\u00f3n da cidade, feito polo cal hoxe \u00e9 escaso o n\u00famero de restos da urbe orixinaria.\nBaixo dominio isl\u00e1mico, entre o 711 e o 1262, a cidade foi denominada \"Q\u0101dis\" (en \u00e1rabe \u0642\u0627\u062f\u0633), de onde procede o actual nome de C\u00e1diz. Foi o rei Afonso X o Sabio quen a conquistou para os cristi\u00e1ns en 1262.\nNesa data comezou a repoboaci\u00f3n de C\u00e1diz con xentes vindas do Norte da pen\u00ednsula; en 1264 reforzouse esta repoboaci\u00f3n con persoas de Santander, Laredo e Castro Urdiales principalmente. Desde a s\u00faa reconquista, C\u00e1diz sempre gozou de privilexios, coma os concedidos por Xo\u00e1n I de Castela en 1385, polos que quedaba exenta de pagar \u00e1 coroa o Imposto de Almirant\u00e1dego e Ancoraxe. Durante as d\u00e9cadas seguintes acrecent\u00e1ronse os privilexios concedidos cos sucesivos monarcas cristi\u00e1ns. Un dos m\u00e1is importantes foi o Privilexio Rodado entregado a C\u00e1diz e conservado hoxe en d\u00eda no Arquivo Municipal da cidade.\nIdade Moderna.\nDe C\u00e1diz partiu Cristovo Col\u00f3n na s\u00faa segunda e cuarta viaxe \u00e1s Indias. No ano 1509 adquire o dereito de rexistraren as naves de Indias e m\u00e1is tarde o de desembarcar produtos das Antillas. En 1535 fundouse aqu\u00ed o Xulgado de Indias, que permit\u00eda eludir o control que exerc\u00eda a Casa de Contrataci\u00f3n de Sevilla no comercio con Am\u00e9rica.\nEn 1553 o pirata Barbarroxa (\u062e\u064a\u0631 \u0627\u0644\u062f\u064a\u0646, Jayr al-Din), tentou apoderarse da cidade que foi defendida con axuda do xenov\u00e9s Andrea Doria. En 1587 sufriu o saqueo do ingl\u00e9s Francis Drake; en 1596 o da escuadra anglo-holandesa a mando do conde de Essex, o que motivou a s\u00faa posterior fortificaci\u00f3n. Os ingleses pediron rescate pola maior\u00eda da poboaci\u00f3n escollendo ref\u00e9ns entre os cidad\u00e1ns m\u00e1is salientes. En 1625 Lord Wimbledon foi repelido a pesar da s\u00faa superioridade. En 1702 a Ba\u00eda de C\u00e1diz foi testemu\u00f1a de novos enfrontamentos navais. O Pr\u00edncipe de Darmstadt, en plena Guerra de Sucesi\u00f3n espa\u00f1ola, en nome do pretendente austr\u00edaco, asalta Rota e El Puerto de Santa Mar\u00eda. En 1717 trasladouse para C\u00e1diz a Casa de Contrataci\u00f3n, arrebat\u00e1ndolle a Sevilla o control do monopolio comercial con Am\u00e9rica (xa desde 1680 C\u00e1diz era a cabeceira real dese comercio), o que xunto coa pol\u00edtica liberalizadora dos primeiros Borb\u00f3ns favoreceu a formaci\u00f3n dunha burgues\u00eda gaditana, epicentro dunha cidade cosmopolita.\nNo per\u00edodo da Ilustraci\u00f3n a cidade conta cunha \u00abCasa de la Camorra\u00bb, antecedente do posterior \"Ateneo Literario Art\u00edstico y Cient\u00edfico\" fundado en 1858. En 1755 o maremoto posterior ao terremoto de Lisboa azoutou a cidade, provocando grandes danos.\nIdade Contempor\u00e1nea.\nS\u00e9culo XIX.\nO 21 de outubro de 1805 partiu de C\u00e1diz o combinado naval hispano-franc\u00e9s para enfrontarse contra a escuadra inglesa a mando de Horacio Nelson, cuxa vitoria no cabo de Trafalgar puxo fin a unha brillante tradici\u00f3n mar\u00edtima espa\u00f1ola.\nDurante a invasi\u00f3n napole\u00f3nica, C\u00e1diz resistiu o asedio franc\u00e9s. En 1811 reun\u00edronse na cidade deputados de todos os territorios da monarqu\u00eda (inclu\u00edndo as colonias de Hispanoam\u00e9rica e Filipinas) para redactaren a Constituci\u00f3n de Espa\u00f1a. Finalmente aprobouse no Oratorio de San Felipe Neri a primeira constituci\u00f3n espa\u00f1ola en 1812. Ter\u00eda marcado car\u00e1cter liberal e foi abolida m\u00e1is tarde por Fernando VII. En 1823, logo dun novo par\u00e9ntese liberal, con axuda dos Cen Mil Fillos de San Lu\u00eds restabel\u00e9cese o absolutismo borb\u00f3nico. C\u00e1diz foi, de novo, cercada e bombardeada. A resistencia foi moi forte e os franceses non puideron tomar a cidade. Durante o asedio creouse o \"canal de Cortadura\" para impedir que a artiller\u00eda francesa bombardeara C\u00e1diz a pracer. A situaci\u00f3n dos cercados era desesperada pois non acud\u00edan reforzos de ningures. Ao final acordouse un pacto: Fernando VII, que era un ref\u00e9n dentro da cidade, sair\u00eda e prometer\u00eda defender as liberdades alcanzadas polos espa\u00f1ois coa Constituci\u00f3n de 1812, e en troques C\u00e1diz render\u00edase. Acordado as\u00ed cos franceses, Fernando VII sa\u00edu da cidade, mais de forma inmediata uniuse ao invasor, e no mesmo d\u00eda 1 de outubro de 1823 decretou a abolici\u00f3n de cantas normas xur\u00eddicas foran aprobadas durante o Trienio liberal.\nA actual illa de Trocadero, no termo municipal de Puerto Real, da seu nome a unha praza de Par\u00eds, precisamente por ter sido o lugar da vitoria dos Cen Mil Fillos de San Lu\u00eds. Na actualidade fican os restos do \"castelo de San Lu\u00eds\", emprazados xusto ao Sur de \"Puente Carranza\".\nEn 1868 produciuse en C\u00e1diz o levantamento de Juan Bautista Topete, iniciando a Revoluci\u00f3n liberal que expulsou \u00e1 ra\u00ed\u00f1a Sabela II do trono e desembocar\u00eda na constituci\u00f3n democr\u00e1tico-liberal de 1869. Proclamada en 1873 a Primeira Rep\u00fablica espa\u00f1ola, C\u00e1diz constitu\u00eduse nun cant\u00f3n.\nS\u00e9culo XX.\nEn 1936, o xeneral Jos\u00e9 Enrique Varela sublevouse en C\u00e1diz contra a Rep\u00fablica sum\u00e1ndose ao golpe militar encabezado polo xeneral Francisco Franco en \u00c1frica e exercendo unha dura represi\u00f3n sobre a poboaci\u00f3n civil sospeitosa de manterse fiel \u00e1 legalidade republicana. O xefe dos falanxistas, que conduciron boa parte da represi\u00f3n, era Mora Figueroa.\nO 18 de agosto de 1947, \u00e1s 21:45, explotou unha polvoreira da Armada que destru\u00edu parte da cidade. As v\u00edtimas oficiais cifr\u00e1ronse en 157 mortos e m\u00e1is de 5.000 feridos. As Puertas de Tierra salvaron o casco antigo, a\u00ednda que alg\u00fans edificios (como a Catedral e o Gran Teatro Falla), sufriron graves danos. A zona de extramuros quedou demolida case totalmente. Arxentina enviou axuda alimentaria para os superviventes, mais parte desta non chegou nunca a destino.\nDurante a ditadura franquista, gobernou a cidade Jos\u00e9 Le\u00f3n de Carranza G\u00f3mez-Pablos. Como en tempos pasados C\u00e1diz converteuse nun dos principais focos de axitaci\u00f3n pol\u00edtica durante a Transici\u00f3n. As\u00ed xunto con Vigo nutriu as fileiras dos GRAPO (Grupos de Resistencia Antifascista Primero de Octubre) a fins da d\u00e9cada de 1970 e comezos da de 1980.\nNesta \u00faltima d\u00e9cada iniciou o seu mandato na alcald\u00eda Carlos D\u00edaz Medina, polo Partido Socialista Obrero Espa\u00f1ol. A cidade viviu unha mudanza importante. En infraestruturas e equipamento urbano foi a mellor; por\u00e9n, en relaci\u00f3n co traballo, converteuse na capital europea do desemprego. Nas elecci\u00f3ns municipais de 1995 o Partido Popular, con Te\u00f3fila Mart\u00ednez, ga\u00f1ou a presidencia da alcald\u00eda, que mant\u00e9n ata a actualidade (2007), e a pesar de que a situaci\u00f3n de desemprego non mudou, C\u00e1diz foi a cidade que deu un maior apoio porcentual ao PP.\nMonumentos destacados.\nTeatro romano.\nO incendio, en 1980, de parte do barrio de \"El P\u00f3pulo\", permitiu nas obras que seguiron, descubrir o teatro romano de Gades. Levantado por orde de Lucius Cornelius Balbus o menor durante o s\u00e9culo I a.C., \u00e9 o segundo teatro en tama\u00f1o do mundo antigo, s\u00f3 superado polo teatro de Pompeia, ao Sur de Roma. Cicer\u00f3n, nas \"Epistulae ad Familiares\" (Cartas aos amigos), escribiu que era usado para propaganda persoal de Balbus. Segundo os arque\u00f3logos, o teatro confirma a grandeza da cidade romana de Gades. Posibelmente Gades era maior do que foi o C\u00e1diz da \u00e9poca dos descubrimentos cos seus 80.000 habitantes.\nCatedral.\nEst\u00e1 emprazada no mesmo lugar no que se situaba a vella s\u00e9, que se incendiou en 1596. A construci\u00f3n do novo edificio demorouse ata 1776, baixo a direcci\u00f3n do arquitecto sevillano Vicente Acero, que traballou tam\u00e9n na catedral de Guadix, Granada. De grandes dimensi\u00f3ns, as obras duraron ata 1838, polo que outros arquitectos continuaran o proxecto inicial e introduciran cambios. O resultado \u00e9 que cont\u00e9n elementos barrocos, rococ\u00f3s e neocl\u00e1sicos. As capelas conte\u00f1en pinturas e restos da antiga catedral e mosteiros de f\u00f3ra de C\u00e1diz. O feito de que a edificaci\u00f3n se prolongase por un longo per\u00edodo, fixo que os materiais construtivos ficasen \u00e1 intemperie e fosen atacados polo mal da pedra, polo que tramos das naves est\u00e1n en mal estado.\nOratorio de San Filipe Neri.\nA Igrexa Oratorio de San Filipe Neri \u00e9 un templo barroco de planta el\u00edptica, constru\u00eddo entre 1685 e 1719, segundo proxecto de Blas D\u00edaz. Arruinada polo Terremoto de Lisboa de 1755, a c\u00fapula, encamonada, de duplo tramo e con oito ventanais, foi refeita en 1764, polo mestre Pedro Afanador. No retablo maior incl\u00faese unha \"Inmaculada Concepci\u00f3n\", obra de Murillo, que \u00e9 considerada entre as mellores do pintor. En l\u00e1pidas exteriores conmem\u00f3rase o centenario das Cortes de C\u00e1diz, que deron luz aqu\u00ed \u00e1 Constituci\u00f3n de 1812.\nGran Teatro Falla.\nO Gran Teatro orixinario foi erguido, en 1871, polo arquitecto Garc\u00eda del Alamo, pero foi destru\u00eddo, en agosto de 1881, por un incendio. O actual edificio foi constru\u00eddo, entre 1884 e 1905, sobre os restos do anterior. O arquitecto foi Adolfo Morales de los R\u00edos, e supervisado por Juan Cabrera de la Torre. O exterior foi cuberto con ladrillo vermello mostrando un estilo neo-\u00e1rabe ou neo-mud\u00e9xar. Na d\u00e9cada dos anos 1920, foi rebautizado como Gran Teatro Falla, en honra do compositor Manuel de Falla, natural da cidade. Nos anos oitenta sufriu novas obras de restauraci\u00f3n.\nPazo do Concello.\nSito na praza de San Juan de Dios, est\u00e1 alicerzado sobre a antiga casa consistorial de fins do XVII. O novo edificio foi erguido en d\u00faas alturas. A primeira, comezada en 1799, baixo a direcci\u00f3n do arquitecto Torcuato Benjumea, \u00e9 de estilo Neocl\u00e1sico|neocl\u00e1sico. O segundo corpo, foi rematado en 1861 por Alberto Morales Garc\u00eda del \u00c1lamo, en estilo neo-isabelino. Neste edificio, por vez primeira ondeou a bandeira andaluza en 1936.\nPuertas de Tierra.\n\u00c9 un monumento arquitect\u00f3nico que sup\u00f3n un reduto da que fora a muralla de entrada \u00e1 cidade. Levantada polo arquitecto academicista Torcuato Cay\u00f3n no s\u00e9culo XVIII, est\u00e1 labrada en m\u00e1rmore e concibida m\u00e1is a xeito de retablo relixioso que como forte militar. \u00c9 un dos monumentos m\u00e1is significados da cidade e sobre os seus muros flamexa a bandeira morada do seu cant\u00f3n. Separa, na actualidade, o casco urbano antigo (co\u00f1ecido popularmente como \"C\u00e1diz\") e a zona moderna (popularmente designada \"Puerta Tierra\") da cidade. O engarce coa nova arquitectura da cidade, abrindo dous novos arcos, realizouna o arquitecto Antonio S\u00e1nchez Esteve.\nTorre Tavira.\n\u00c9 unha torre vix\u00eda e o punto de maior altura da cidade, a 45 metros sobre o nivel do mar. Situada na casa-pazo dos marqueses de Reca\u00f1o, constru\u00edda no s\u00e9culo XVIII en estilo Barroco. Atalaia oficial do porto gaditano en 1778, recibe o nome do seu primeiro vix\u00eda, \"Antonio Tavira\".\nMonumento \u00e1 Constituci\u00f3n de 1812.\nSito na praza de Espa\u00f1a, \u00e9 un monumento conmemorativo erguido no centenario da Constituci\u00f3n de 1812. Tam\u00e9n co\u00f1ecido como \"Monumento das Cortes\", foi proxectado por Modesto L\u00f3pez Otero, arquitecto, e mais o escultor Aniceto Mari\u00f1as (1866-1953). Realizado en 1912, cont\u00e9n unhas logradas alegor\u00edas da Guerra, a Paz, a Agricultura e a Industria, xunto con relevos alusivos \u00e1 resistencia gaditana durante a Guerra da Independencia; as maxest\u00e1ticas figuras aleg\u00f3ricas de Espa\u00f1a e de H\u00e9rcules e un lindo grupo de cari\u00e1tides que sustentan o c\u00f3digo constitucional de 1812, co que remata o complexo.\nMuseo de C\u00e1diz.\nEst\u00e1 situado na praza de Mina. Constru\u00eduse en terreos desamortizados dos franciscanos no s\u00e9culo XIX. O edificio d\u00e9bese a Juan Daura, foi inaugurado en 1838, e \u00e9 de estilo neocl\u00e1sico. A colecci\u00f3n rep\u00e1rtese en tres secci\u00f3ns: Arqueolox\u00eda, Belas Artes e Etnograf\u00eda. Entre os seus fondos destacados at\u00f3panse: sarc\u00f3fagos antropoides fenicios, achados da \u00e9poca romana e as salas de pintura barroca, con obras de Zurbar\u00e1n, Alonso Cano, Pieter Paul Rubens, Juan Carre\u00f1o de Miranda e Murillo.\nPraias.\nC\u00e1diz, situada nunha pen\u00ednsula, alberga algunhas das m\u00e1is fermosas praias espa\u00f1olas.\nA praia de La Caleta \u00e9 a m\u00e1is querida dos gaditanos, debido \u00e1 s\u00faa lindeza e a proximidade ao \"Barrio de la Vi\u00f1a\", no casco antigo. Est\u00e1 situada entre os castelos de San Sebasti\u00e1n e Santa Catalina. O filme de James Bond \"Die Another Day\" rodouse aqu\u00ed (simulando que era en Cuba).\nA praia da \"Victoria\", est\u00e1 na parte moderna de C\u00e1diz, e \u00e9 o areal m\u00e1is visitado por turistas e nativos. Ten cerca de 3\u00a0km de lonxitude, cun ancho de 500 m. \u00c9 de ondas moderadas, con ausencia de rochas. Est\u00e1 separada da cidade por unha avenida chea de tendas e restaurantes.\nA praia de \"Santa Mar\u00eda del Mar\" ou \"Playita de las Mujeres\" \u00e9 un pequeno areal, situado entre as d\u00faas praias anteriores. Ten excelentes vistas da parte vella da cidade.\nComunicaci\u00f3ns.\nAutob\u00fas.\nEstaci\u00f3n de autobuses de C\u00e1diz, con sa\u00eddas diarias a:\nCon enlaces a outras moitas cidades desde cada unha desas localidades.\nPorto.\nUnha li\u00f1a de catamar\u00e1ns liga C\u00e1diz cos concellos de El Puerto de Santa Mar\u00eda e Rota."}
{"id": "50926", "revid": "132", "url": "https://gl.wikipedia.org/wiki?curid=50926", "title": "Apus apus", "text": ""}
{"id": "50927", "revid": "132", "url": "https://gl.wikipedia.org/wiki?curid=50927", "title": "Anas clypeata", "text": ""}
{"id": "50928", "revid": "132", "url": "https://gl.wikipedia.org/wiki?curid=50928", "title": "Emberiza citrinella", "text": ""}
{"id": "50929", "revid": "1888", "url": "https://gl.wikipedia.org/wiki?curid=50929", "title": "Pacto de Lestrobe", "text": "O Pacto de Lestrobe foi a xuntanza celebrada o 26 de marzo de 1930 no Pazo da Hermida de Lestrobe (Dodro) na que se acordou a constituci\u00f3n da Federaci\u00f3n Republicana Gallega. Participaron os partidos ORGA, Partido Radical, Partido Radical Socialista e Partido Republicano Federal e personalidades republicanas galegas. Pretend\u00edan establecer unha estratexia conxunta e aut\u00f3noma dos republicanos galegos.\nAsistiron unhas 50 persoas, entre outros Xerardo Abad Conde e Santiago Casares Quiroga, sendo dono do pazo Jos\u00e9 V\u00e1zquez Batalla. Asinaron un manifesto dirixido \u00e1 opini\u00f3n p\u00fablica.\nCelebraci\u00f3n do comicio.\nCelebrouse nas Torres de Lestrobe, por inspiraci\u00f3n da Organizaci\u00f3n Republicana Gallega Aut\u00f3noma (ORGA), o 26 de marzo de 1930, no que se asina a alianza das distintas forzas republicanas.\nA finais do ano 1929 e comezos de 1930 a Ditadura ca\u00eda, a Rep\u00fablica xa se albiscaba e as distintas fracci\u00f3ns do republicanismo galego non se po\u00f1\u00edan de acordo. Daquela tomouse a decisi\u00f3n de converxer todos os republicanos da rexi\u00f3n nun s\u00f3 feixe, con vistas a acelerar o proceso de ca\u00edda do r\u00e9xime mon\u00e1rquico e preparar o terreo para a Rep\u00fablica. F\u00edxose unha reuni\u00f3n clandestina en Roxos (Santiago) pero algu\u00e9n debeu traizoalos e por iso finalmente Xes\u00fas San Lu\u00eds Romero acompa\u00f1ado por Constante Nogueira e Andr\u00e9s Su\u00e1rez tiveron que marchar \u00f3 Pazo de Hermida, onde o vello republicano Jos\u00e9 V\u00e1zquez Batalla lles ofreceu a s\u00faa casa para celebrar o comicio clandestino.\nA reuni\u00f3n, \u00e1 que acudiron representantes dos diversos partidos e agrupaci\u00f3ns que compo\u00f1\u00edan o espectro republicano, tivo lugar o 26 de marzo de 1930. Nun primeiro plano estaba a ORGA, promotora do acto, e o Partido Radical cos seus respectivos l\u00edderes \u00e1 cabeza, Casares Quiroga e Abad Conde. Xunto a eles, o Partido Radical-Socialista, o Partido Republicano Federal, unha representaci\u00f3n da secci\u00f3n galega da FUE e alg\u00fans republicanos a t\u00edtulo persoal, as\u00ed como varios sindicalistas ex-militantes da CNT. En total, m\u00e1is de medio cento de asemble\u00edstas.\nTras os debates de rigor, os asistentes acordaron a creaci\u00f3n da Federaci\u00f3n Republicana Gallega co obxectivo da implantaci\u00f3n do r\u00e9xime republicano democr\u00e1tico en Espa\u00f1a e loitar pola autonom\u00eda de Galicia. A Federaci\u00f3n Republicana Galega, acabada de crear, enviou a Santiago Casares Quiroga como delegado \u00f3 pacto de San Sebasti\u00e1n.\nUnha an\u00e9cdota que determina o entusiasmo republicano de V\u00e1zquez Batalla \u00e9 que mentres se deliberaba, el serviu de vix\u00eda na torre do pazo para facilitar a fuxida \u00f3s montes do Barbanza se eran sorprendidos.\nA principios de abril, a prensa publicou o \"Manifiesto de la Federaci\u00f3n Republicana Gallega\" no que se recoll\u00edan os acordos do pacto e a relaci\u00f3n dos asinantes.\nNo terceiro aniversario do pacto, xa en plena Rep\u00fablica, volveron reunirse case t\u00f3dolos asistentes no mesmo lugar para ofrendar a V\u00e1zquez Batalla cun pergameo en conmemoraci\u00f3n da data daquel acto."}
{"id": "50930", "revid": "23204", "url": "https://gl.wikipedia.org/wiki?curid=50930", "title": "Pedro de Monteagudo", "text": "Pedro de Monteagudo e Pi\u00f1eiro e Taboada, nado en Santa Baia de Castro, Cerdedo-Cotobade, contra o ano 1640 e finado en 1700, foi un arquitecto galego, e figura do esplendor barroco. Era fillo do mestre canteiro Pedro de Monteagudo e de Dominga de Pi\u00f1eiro.\nTraxectoria.\nMonteagudo construir\u00eda algunhas das obras m\u00e1is relevantes do Barroco galego como son as fachadas dos templos dos mosteiros de San Xo\u00e1n de Poio, provincia de Pontevedra, e Sobrado dos Monxes, provincia da Coru\u00f1a. Da s\u00faa val\u00eda \u00e9 mostra que fose nomeado \"Maestro Mayor de todas las Obras, Castillos y Fortalezas de puertos mar\u00edtimos\" do Reino de Galiza.\nIniciado no oficio seguramente polo seu propio pai, comezou traballando no mosteiro de Oseira, no que xa ser\u00e1 citado como mestre arquitecto, lugar no que mesmo se aveci\u00f1ou coa s\u00faa esposa, dada a duraci\u00f3n das obras, como parece demostrar o feito de que entrase na confrar\u00eda de Nosa Se\u00f1ora da Ventela, radicada al\u00ed. A\u00ednda que se lle chegou a adxudicar a autor\u00eda da fachada occidental da igrexa monacal, actualmente s\u00e1bese que foi trazada por Francisco de Castro Canseco.\nArredor de 1665, Monteagudo debeu ser contratado para as obras que se vi\u00f1an realizando no mosteiro de Santa Mar\u00eda de Sobrado, a s\u00faa obra cimeira. En 1676 rematou a portada occidental do seu templo, e en 1679 as torres que a flanquean. Entre 1689 e 1692 constr\u00fae a capela da Virxe do Rosario, na ala setentrional do cruceiro, que est\u00e1 considerada a s\u00faa obra mestra. Cara 1695 parece que debeu deixar Sobrado.\nNa fachada da igrexa o autor asina a s\u00faa obra (sit\u00faase no front\u00f3n por enriba da imaxe da Virxe). Este dato \u00e9 de grande importancia xa que por primeira vez na idade moderna en Galicia un arquitecto asina a s\u00faa obra. Ningu\u00e9n desde que o fixera o mestre Mateu na Catedral de Santiago reivindicara de tal xeito a s\u00faa obra.\nFoi pioneiro de facturas e formas que caracterizar\u00edan ao barroco galego cun sentido de solidez e elevaci\u00f3n incomparables, tal como se pode admirar na fachada da igrexa.\nPor\u00e9n alg\u00fans anos antes, en xaneiro de 1691, Monteagudo, logo da poxa aberta correspondente que ga\u00f1a, pecha o contrato para erguer no prazo dun ano, consonte planos que o Abade lle presenta, a fachada principal da igrexa do mosteiro de San Xo\u00e1n de Poio, moi preto de \"A Boa Vila\". O Abade de Poio Pedro Otero encargoulle polo tanto a fachada do templo do mosteiro e pese a que seguiu unha traza discreta Monteagudo non deixou de mudar detalles. Isto xunto outros detalles contractuais que non cumpriu, conduciron a apertura dun preito contra el desde 1695.\nNo outro ano de 1696, Monteagudo debeu coller as obras da igrexa de Santa Baia de Arealonga, en Vilagarc\u00eda de Arousa, Pontevedra, que non chegar\u00eda a conclu\u00edr por falecemento a principios de marzo do ano 1700. Foi pai dos tam\u00e9n arquitectos Pedro, Antonio e Francisco."}
{"id": "50931", "revid": "23204", "url": "https://gl.wikipedia.org/wiki?curid=50931", "title": "Mecano", "text": "Mecano foi un grupo espa\u00f1ol de m\u00fasica pop dos anos 80 e 90. Estaba composto por: Ana Torroja (voz), Nacho Cano (programaci\u00f3n, guitarras, teclados e coros) e Jos\u00e9 Mar\u00eda Cano (guitarras, teclados e coros).\nMecano vendeu uns 25 mill\u00f3ns de discos en pa\u00edses como Espa\u00f1a, M\u00e9xico, Venezuela, Arxentina ou Chile e acadaron o n\u00famero un en varias ocasi\u00f3ns en Francia e Italia, grazas \u00f3s seus traballos nos respectivos idiomas. Mecano \u00e9 un dos grupos de pop rock m\u00e1is importante da historia da m\u00fasica e o m\u00e1is influente da m\u00fasica pop espa\u00f1ola.\nTraxectoria.\nInicialmente Ana Torroja e Jos\u00e9 Mar\u00eda Cano comezaron tocando canci\u00f3n de autor. Posteriormente, coa incorporaci\u00f3n en 1979 do irm\u00e1n de Jos\u00e9 Mar\u00eda, Nacho Cano, o grupo apareceu no concurso de Gente Joven baixo o nome de \"Jos\u00e9 Mar\u00eda Cano y amigos\", e o grupo cambiou o seu estilo cara a un pop xuvenil, con letras sinxelas e tendentes \u00f3 comercial. Comezaron present\u00e1ndose en pequenos locais onde se reun\u00edan os mozos para escoitar m\u00fasica, foi a\u00ed onde foron descubertos por un promotor de talentos que lles conseguiu un contrato con CBS que romper\u00edan en 1985.\nCoa aparici\u00f3n de varias maquetas no ano 1981 apareceu o seu primeiro \u00e1lbum chamado simplemente \"Mecano\". En canto \u00f3 nome, en 1991 a vocalista desvelou \u00e1 revista francesa \"\"Elle\" o seguinte: \"Eliximos o t\u00edtulo de Mecano para demostrar que se pode constru\u00edr o que un queira mesturando elementos de rock, flamenco, pop e soul\"\", o certo \u00e9 que o nome vi\u00f1a motivado pola admiraci\u00f3n dos irm\u00e1ns Cano (en especial Nacho) cara \u00f3 synth-pop ingl\u00e9s, e propo\u00f1en chamarse \"Mecano Humano\" en homenaxe \u00f3 grupo The Human League, a\u00ednda que pouco despois deciden que se trata dun nome bastante pouco comercial e ac\u00fartano en \"Mecano\"."}
{"id": "50932", "revid": "41568", "url": "https://gl.wikipedia.org/wiki?curid=50932", "title": "Gaivota chorona", "text": "A gaivota chorona (Chroicocephalus ridibundus, antes \"Larus ridibundus\") \u00e9 unha gaivota que se pode observar en Galiza durante todo o ano, principalmente exemplares non reprodutores. A s\u00faa poboaci\u00f3n invernante nas costas galegas est\u00edmase nuns 20 mil individuos.\nA poboaci\u00f3n europea da gaivota chorona est\u00edmase nuns 2 mill\u00f3ns de exemplares. Ata fai pouco a s\u00faa cr\u00eda en Galiza era escasa, a\u00ednda que dende finais dos anos 90 a s\u00faa cr\u00eda estase a facer m\u00e1is com\u00fan debido \u00f3s seus costumes sedentarios.\nDescrici\u00f3n.\nA gaiovota chorona \u00e9 unha ave de 54\u201360\u00a0cm de envergadura e un peso de 210-300 gramos. \u00c9 de cor branco coas \u00e1s de cor gris ag\u00e1s os bordos negros. A s\u00faa testa \u00e9 de cor negra, durante o inverno t\u00f3rnase gris ou branca segundo a idade. As s\u00faas patas son de cor laranxa ou vermello alaranxado. O seu bico \u00e9 vermello.\nComportamento.\n\u00c9 unha ave oportunista, preeira que busca pequenos invertebrados ou refugallos deixados polos humanos. Adoita presentarse en grupos de 10 a 20 exemplares nos campos labrados en busca de insectos ou mi\u00f1ocas.\nH\u00e1bitat.\nA s\u00faa distribuci\u00f3n en Galiza \u00e9 irregular. At\u00f3pase principalmente nas costas galegas e nos r\u00edos Mi\u00f1o, Ulla e Sil, as\u00ed como na Baixa Limia.\nEn Europa \u00e9 moi abondosa ag\u00e1s na Escandinavia. \u00c9 sedentaria na Gran Breta\u00f1a e nos pa\u00edses mediterr\u00e1neos. Durante o inverno emigra dende o mar B\u00e1ltico ata o Mediterr\u00e1neo chegando ata o norte de \u00c1frica. T\u00e9\u00f1ense atopado exemplares ata no Canad\u00e1.\nReproduci\u00f3n.\nA gaivota chorona ani\u00f1a no chan preto da auga en marismas e lagoas. Pon a partir do final de marzo 3 ovos que van dende o casta\u00f1o claro a escuro con pencas; estes son chocados polos dous sexos durante 24 d\u00edas; os pitos son seminid\u00edfugos e voan logo de 6 semanas."}
{"id": "50933", "revid": "1308", "url": "https://gl.wikipedia.org/wiki?curid=50933", "title": "Larus ridibundus", "text": ""}
{"id": "50934", "revid": "98629", "url": "https://gl.wikipedia.org/wiki?curid=50934", "title": "Isabel Coixet", "text": "Isabel Coixet i Castillo, nada en Barcelona o 9 de abril de 1960, \u00e9 unha directora de cine espa\u00f1ola.\nTraxectoria.\nNaceu en Barcelona o 9 de abril de 1962. Licenciada en Historia pola Universidade de Barcelona, traballou como xornalista na revista \"Fotogramas\". A s\u00faa afecci\u00f3n \u00e1 imaxe faille achegarse \u00f3 mundo do cine, desenvolvendo diversas tarefas, e \u00f3 mundo da publicidade no que, tras un tempo, crear\u00e1 produtora propia. Debutou como guionista e directora en 1989 con \"Demasiado viejo para morir joven\", pel\u00edcula coa que conseguiu un nomeamento aos Goya na categor\u00eda de Mellor director novel e, anos m\u00e1is tarde, marcha a Estados Unidos decidida a filmar al\u00f3 unha longametraxe: \"Cosas que nunca te dije\" (1996).\n\u00c9 un dos pesos pesados da industria publicitaria, e dirixe anuncios por todo o mundo: foi directora creativa da axencia JWT, fundadora e directora creativa da axencia Target e a produtora Eddie Saeta, obtendo os m\u00e1is prestixiosos premios polos seus traballos este campo. Entre os seus clientes publicitarios figuran Telecomunicaciones Brit\u00e1nicas, Ford, Danone, BMW, Ikea, Evax, Renault, Peugeot, Winston, Kronenbourg, Pepsi, Kellogg, MCI, Helene Curtis, Procter Gamble, Juventud de Philip Morris que Fuma Prevenci\u00f3n, AT*T... entre moitos outros.\nNo ano 2000 creou a produtora Miss Wasabi Films dende onde tam\u00e9n realizou destacados documentais -e videoclips \u00f3s m\u00e1is variados m\u00fasicos (dende Sexy Sadie ata Alejandro Sanz).\nEn 2003 triunfa con \"Mi vida sin m\u00ed\" e en 2005 dirixe \"La vida secreta de las palabras\" cuxos protagonistas son Tim Robbins e Sarah Polley.\nEn 2008 estrea \"Elegy\", un drama rom\u00e1ntico baseado na novela \"The Dying Animal\", de Philip Roth, e protagonizado por Pen\u00e9lope Cruz e Ben Kingsley.\nA comezos do 2009 remata a rodaxe de \"Mapa de los sonidos de Tokio\", un filme que conta con Rinko Kikuchi e Sergi L\u00f3pez como actores principais, e que se estreou o 28 de agosto do mesmo ano.\nO 4 de setembro de 2020 anunciouse a concesi\u00f3n polo Ministerio de Cultura e Deporte espa\u00f1ol do Premio Nacional de Cinematograf\u00eda como reco\u00f1ecemento \u00e1 s\u00faa traxectoria."}
{"id": "50935", "revid": "56817", "url": "https://gl.wikipedia.org/wiki?curid=50935", "title": "Black Market Music", "text": "Black Market Music \u00e9 un \u00e1lbum de Placebo, editado no ano 2000. Est\u00e1 dedicado \u00e1 memoria de Scott Piering, famoso publicista musical que traballo coa banda e morreu en xaneiro do ano 2000."}
{"id": "50936", "revid": "98629", "url": "https://gl.wikipedia.org/wiki?curid=50936", "title": "Caradriformes", "text": "A das caradriformes (\"Charadriiformes\") \u00e9 unha orde de aves da superorde das neognatas, que comprende unhas 390 especies distribu\u00eddas por todo o mundo nunha ampla variedade de h\u00e1bitats, a\u00ednda que todas est\u00e1n relacionadas dunha ou doutra forma coa auga, tanto doce como salgada.\nSon aves que poden ser de tama\u00f1o pequeno, mediano ou grande. A s\u00faa alimentaci\u00f3n \u00e9 variada, como corresponde a un grupo con tanta diversidade, desde as gaivotas, que son practicamente omn\u00edvoras, a\u00ednda que se alimenten principalmente de peixes, at\u00e9 as que consomen pequenos invertebrados, especialmente crust\u00e1ceos e moluscos, como as lim\u00edcolas, cuxa familia m\u00e1is numerosa \u00e9 a dos escolop\u00e1cidos. Quizais as s\u00faas representantes m\u00e1is co\u00f1ecidas sexan as gaivotas, da familia dos l\u00e1ridos.\nTaxonom\u00eda.\nDescrici\u00f3n.\nA orde foi descrita en 1867 polo bi\u00f3logo ingl\u00e9s Thomas Henry Huxley.\nEtimolox\u00eda.\nO nome cient\u00edfico \"Charadriiformes\" est\u00e1 formado sobre a base de \"Charadri\"-, ra\u00edz de \"Charadrius\", o x\u00e9nero tipo da familia dos car\u00e1dridos, ao que se lle engade o sufixo do lat\u00edn cient\u00edfico -\"iformes\", \"en forma de\", propio dos nomes das ordes de peixes e das de aves. \nO nome cient\u00edfico \"Charadrius\" tirouno Linneo do lat\u00edn vulgar, tomado do grego antigo \u03ba\u03b1\u03c1\u03b1\u03b4\u03c1\u03af\u03cc\u03c2 \"charadri\u00f3s\", unha ave caradriforme, quizais \"Burhinus oedicnemus\", que, segundo Arist\u00f3teles e Arist\u00f3fanes, a s\u00faa visi\u00f3n curaba a ictericia.\nClasificaci\u00f3n.\nA orde dos caradriformes comprende 3 subordes, 19 familias e 390 especies.\nNotas taxon\u00f3micas.\nA taxonom\u00eda de Sibley-Ahlquist agrupa aos caradriformes xunto con outras aves mari\u00f1as e coas rapaces nunha orde moi ampliada dos ciconiformes. Por\u00e9n, a resoluci\u00f3n da t\u00e9cnica de hibridaci\u00f3n ADN-ADN empregada por Sibley e Ahlquist non foi suficiente para resolver adecuadamente as relaci\u00f3ns deste gran grupo e, de feito, parece que os caradriformes constit\u00faen unha \u00fanica li\u00f1axe grande e moi distintiva de aves modernas.\nAs alcas, xeralmente consideradas distintas pola s\u00faa peculiar morfolox\u00eda, est\u00e1n m\u00e1is probabelmente relacionados coas gaivotas, sendo a \"distinci\u00f3n\" o resultado da s\u00faa adaptaci\u00f3n ao mergullo. \nFiloxenia.\nA \u00e1rbore filoxen\u00e9tica dos caradriformes abaixo mostrada baseouse nun estudo de Heiner Kuhl e colaboradores publicado en 2020. \nAs familias e o n\u00famero de especies son os da lista elaborada por Frank Gill, Pamela Rasmussen e David Donsker en nome da Uni\u00f3n Ornitol\u00f3xica Internacional.\nAs subordes son as definidas por Joel Cracraft en 2013."}
{"id": "50937", "revid": "65337", "url": "https://gl.wikipedia.org/wiki?curid=50937", "title": "De luns a venres", "text": "De luns a venres foi o primeiro xornal de distribuci\u00f3n gratu\u00edta redactado integramente en lingua galega. Comezou a publicarse en 2006 e coa integraci\u00f3n co xornal \"ADN\" pasou a desaparecer o xornal en galego.\nCaracter\u00edsticas.\nCunha tiraxe de 50.000 exemplares, que o situaba no posto trix\u00e9simo a nivel estatal en difusi\u00f3n e no terceiro a nivel galego, esta publicaci\u00f3n do Grupo El Progreso distribu\u00edase desde finais de 2006 os d\u00edas laborables (de a\u00ed o seu nome) nas sete principais cidades de Galicia: A Coru\u00f1a, Ferrol, Lugo, Ourense, Pontevedra, Santiago de Compostela e Vigo. Dende comezos de febreiro do ano 2013, o xornal pasou a ter unha distribuci\u00f3n semanal e public\u00e1base s\u00f3 os venres, a\u00ednda que manti\u00f1a a edici\u00f3n diaria na s\u00faa plataforma dixital.\nO xornalista lugu\u00e9s Alfonso \u00c1lvarez Riveiro dirixiu o xornal, con sede en Santiago. A redacci\u00f3n estaba formada por un equipo de xornalistas coordinados por Mart\u00edn Garc\u00eda Pi\u00f1eiro, mentres que a direcci\u00f3n comarcal corr\u00eda a cargo de Pedro Rodr\u00edguez Blanco.\nA partir da creaci\u00f3n do xornal electr\u00f3nico Galiciae, en 2007, a web de \"De luns a venres\" foi integrada neste novo medio.\nDesde o 1 de decembro de 2008 agrupouse co xornal \"ADN\", tam\u00e9n de distribuci\u00f3n gratu\u00edta.\nO 27 de decembro de 2013, editou o seu derradeiro exemplar en papel e quedou s\u00f3 como dixital, xa sen cabeceira de seu, na plataforma dixital Galicia\u00e9."}
{"id": "50938", "revid": "98629", "url": "https://gl.wikipedia.org/wiki?curid=50938", "title": "Jarabe de Palo", "text": "Jarabe de Palo \u00e9 un grupo de rock latino liderado por Pau Don\u00e9s, solista e compositor. O resto da banda f\u00f3rmano \u00c1lex Tenas, Jordi Mena, Carmen Ni\u00f1o, Quino B\u00e9jar e Jorge Rebenaque. Outros dos seus membros foron Luis Dulzaides, Maria Roch, Daniel Forcada e Toni Saigi.\nHistoria.\nPau Don\u00e9s, catal\u00e1n de Barcelona, traballou en varios grupos antes de poder levar a cabo o seu proxecto actual, Jarabe de Palo. Comezou \u00f3s 15 anos xunto co seu irm\u00e1n Marc, co que formou un grupo chamado J.&amp; Co.Band e posteriormente outro co nome de Dentaduras Postizas. Durante este per\u00edodo combinaba as s\u00faas actuaci\u00f3ns musicais en locais de Barcelona cun traballo nunha axencia de publicidade.\nO \u00e9xito chegar\u00eda tras unha viaxe a Cuba, onde apareceu a inspiraci\u00f3n que o levar\u00eda a escribir \"La Flaca\" canci\u00f3n que deu t\u00edtulo ao seu primeiro disco do mesmo nome en 1996 e que se converteu en todo un \u00e9xito. Un ano m\u00e1is tarde o tema vendera mill\u00f3ns de discos en varios pa\u00edses, convert\u00e9ndose nunha das canci\u00f3ns do ver\u00e1n de 1997.\nTras este \u00e9xito do primeiro disco Pau buscaba demostrar que o grupo non era dun s\u00f3 tema, e con esta idea lanzou \"Depende\" (1999), producido por Joe Dworniak (co\u00f1ecido en Espa\u00f1a polo seu traballo con Radio Futura) nos estudos Moody de Londres durante dous meses. Este traballo contou con colaboraci\u00f3ns como Ketama (no d\u00faa entre Antonio Carmona e Pau Don\u00e9s, \"Te miro y tiemblo\") e continuou cunha l\u00edrica ir\u00f3nica que conseguiu conectar con parte do p\u00fablico hispano e mesmo abrirse oco entre o italiano.\nEn 2001 publicaron \"De vuelta y vuelta\", o seu disco m\u00e1is conceptual. Mostra un cambio na banda co primeiro videoclip do alb\u00fam, no que Pau aparece afeit\u00e1ndose a cabeza, desprend\u00e9ndose da s\u00faa caracter\u00edstica melena. Para este disco contouse con colaboraci\u00f3ns de Antonio Vega, Jovanotti, Vico C e Celia Cruz.\nEn 2003 a banda pretende mostrar unha volta a canci\u00f3ns m\u00e1is vitalistas e positivas con \"Bonito\", con participaci\u00f3ns como a de Los M\u00e1rtires del Comp\u00e1s, a cantaora Elena And\u00fajar e o amigo italiano Jovanotti.\nXa en outono de 2004 an\u00fanciase a xira de presentaci\u00f3n da s\u00faa nova obra \"1 m\u00b2\" coa participaci\u00f3n de amigos como Jorge Drexler, Lucrecia ou Chrissie Hynde, de The Pretenders. Nese mesmo ano colabora con Alanis Morissette no videoclip de \"Everything\", primeiro tema do seu quinto disco, \"So called caos\".\nO grupo presentou o 10 de abril de 2007 o seu novo \u00e1lbum, \"Adelantando\". O seu primeiro sinxelo foi \"Ole\", e levounos de xira a partir de maio por Espa\u00f1a e Europa. No \u00e1lbum contaron con colaboraci\u00f3ns de La Shica, La Mari de Chambao e Carlos Tarque.\nPremios e colaboraci\u00f3ns.\nO grupo recibido galard\u00f3ns como dous premios da M\u00fasica, Ondas, nomeamentos \u00f3s Grammy.\nTam\u00e9n colaborou con La Vieja Trova Santiaguera, Antonio Vega, Vico C ou Celia Cruz (Banda sonora de \"El milagro de P. Tinto\"). Pau reivindicou a Peret nun disco homenaxe, compuxo para Ricky Martin e protagonizou un videoclip xunto \u00e1 estrela canadense Alanis Morissette. Tam\u00e9n cantou con Joaqu\u00edn Sabina unha versi\u00f3n de \"La Flaca\"."}
{"id": "50939", "revid": "15490", "url": "https://gl.wikipedia.org/wiki?curid=50939", "title": "Partido Republicano Radical Socialista", "text": "O Partido Republicano Radical Socialista (PRRS), m\u00e1is co\u00f1ecido como Partido Radical Socialista foi un partido republicano xurdido en Espa\u00f1a en 1929 froito da escisi\u00f3n da tendencia de esquerdas do Partido Republicano Radical. Os principais l\u00edderes deste novo partido foron Marcelino Domingo, \u00c1lvaro de Albornoz e F\u00e9lix Gord\u00f3n de Ord\u00e1s. O partido acadou un importante \u00e9xito nas elecci\u00f3ns de 1931, con 54 escanos. Nas elecci\u00f3ns de 1933 s\u00f3 obtivo cinco. A ideolox\u00eda era republicana de esquerdas, defensora dun estado laico, fondamente anticlerical; reformista en aspectos fiscais, agrarios e do ex\u00e9rcito. O PRRS participou nos gobernos de esquerdas do Primeiro Bienio (1931-1933) so o liderado de Manuel Aza\u00f1a, que inclu\u00eda a republicanos de esquerda e a socialistas. \u00c1lvaro de Albornoz foi un dos principais ide\u00f3logos da lexislaci\u00f3n laica da Segunda Rep\u00fablica desde o seu posto de ministro de Xustiza. \nO Partido Republicano Radical Socialista viuse afectado por numerosas crises ao longo da s\u00faa existencia. En 1932, Botella Asensi marchou do PRRS para fundar Izquierda Radical-Socialista (IRS). Ao ano seguinte, profundas discrepancias sobre a colaboraci\u00f3n cos socialistas no seo do goberno abriron unha grave fenda no seo do partido, os sectores m\u00e1is \u00e1 esquerda, liderados por Marcelino Domingo e \u00c1lvaro de Albornoz, partidarios de manter a coalici\u00f3n co PSOE, enfront\u00e1ronse ao sector m\u00e1is \u00e1 dereita, encabezado por F\u00e9lix Gord\u00f3n de Ord\u00e1s, defensor do achegamento ao Partido Radical de Alejandro Lerroux e que haber\u00eda de conflu\u00edr coa Izquierda Radical-Socialista e unha escisi\u00f3n da esquerda do Partido Radical na Uni\u00f3n Republicana. A finais dese ano, o sector progresista abandonou o partido para fundar o Partido Republicano Radical Socialista Independiente, que se fusionar\u00eda con Acci\u00f3n Republicana e a Organizaci\u00f3n Republicana Gallega Aut\u00f3noma para dar lugar a Izquierda Republicana, o 3 de abril de 1934."}
{"id": "50940", "revid": "5863", "url": "https://gl.wikipedia.org/wiki?curid=50940", "title": "Nancho Novo", "text": "Venancio Manuel Jes\u00fas Novo Cid-Fuentes, co\u00f1ecido como Nancho Novo, nado na Coru\u00f1a o 17 de setembro de 1958, \u00e9 un actor e m\u00fasico galego.\nTraxectoria.\nEstudou Medicina na Santiago de Compostela, pero na metade da carreira deixouno. En 1980 desprazouse a Madrid para incorporarse \u00e1 Escola de Arte Dram\u00e1tica e Danza. En 1993 conseguiu o seu primeiro protagonista en \"La ardilla roja\", de Julio Medem.\nCombina a s\u00faa carreira de actor e dramaturgo coa de cantante, compositor e guitarrista de Rock no grupo \"Los castigados sin postre\". Tam\u00e9n realizou varios sketch como humorista en \"El Club de la Comedia\"."}
{"id": "50941", "revid": "889", "url": "https://gl.wikipedia.org/wiki?curid=50941", "title": "Partido Radical-Socialista", "text": ""}
{"id": "50942", "revid": "5312", "url": "https://gl.wikipedia.org/wiki?curid=50942", "title": "Partido Republicano Radical Socialista en Galicia", "text": "O Partido Republicano Radical Socialista apareceu xa, ao pouco de escindirse do Partido Republicano Radical, no Pacto de Lestrobe (1930) que deu orixe \u00e1 Federaci\u00f3n Republicana Gallega pero a s\u00faa implantaci\u00f3n en Galicia foi m\u00ednima e despois de proclamada a Segunda Rep\u00fablica deixou a federaci\u00f3n, os radicais socialistas tan s\u00f3 puideron presentar candidatura en Ourense nas elecci\u00f3ns a Cortes Constitu\u00edntes de xu\u00f1o de 1931 en coalici\u00f3n coa FRG e o Partido Nazonalista Republic\u00e1n de Ourense conseguindo 2 escanos. Ao longo do ano 1931 o PRRS estableceu agrupaci\u00f3ns locais no resto das cidades galegas, contando con arredor dun milleiro de militantes e varios miles m\u00e1is en sociedades agrarias vencelladas ao partido na provincia de Ourense e as alcald\u00edas de Vigo e A Coru\u00f1a. Contaba como \u00f3rganos de prensa con \"El Noroeste\" da Coru\u00f1a, \"La Rep\u00fablica\" de Pontevedra, o semanario \"Horizontes\" de Lugo e \"La Vanguardia\" da Estrada.\nEn 1933 o partido deixou de existir en Galicia polas diferenzas internas, en 1934 a maior parte dos seus militantes acabaron por entrar en Uni\u00f3n Republicana e o sector minoritario participou na formaci\u00f3n de Izquierda Republicana."}
{"id": "50943", "revid": "98629", "url": "https://gl.wikipedia.org/wiki?curid=50943", "title": "Eight Arms to Hold You", "text": "Eight Arms to Hold You \u00e9 o segundo \u00e1lbum da banda de rock alternativo Veruca Salt. O \u00e1lbum foi editado a trav\u00e9s da Geffen Records o 11 de febreiro de 1997."}
{"id": "50944", "revid": "98629", "url": "https://gl.wikipedia.org/wiki?curid=50944", "title": "Coping with the Urban Coyote", "text": "Coping with the Urban Coyote \u00e9 o primeiro \u00e1lbum editado pola banda de stoner rock estadounidense Unida. Foi lanzado o d\u00eda 16 de novembro de 1999 a trav\u00e9s do selo Man's Ruin Records"}
{"id": "50945", "revid": "624", "url": "https://gl.wikipedia.org/wiki?curid=50945", "title": "Trasimundo I", "text": ""}
{"id": "50946", "revid": "624", "url": "https://gl.wikipedia.org/wiki?curid=50946", "title": "Trasimundo II", "text": ""}
{"id": "50947", "revid": "624", "url": "https://gl.wikipedia.org/wiki?curid=50947", "title": "Teodorico de Spoleto", "text": ""}
{"id": "50949", "revid": "624", "url": "https://gl.wikipedia.org/wiki?curid=50949", "title": "Guido I de Spoleto", "text": "Guido I de Spoleto, foi Vito di Spoleto desde o 843 duque de Spoleto ata o 860.\nTraxectoria.\nEra fillo de Lamberto I de Nantes e foi a Italia xunto co seu pai, no grupo de nobres m\u00e1is pr\u00f3ximos a Lotario I. Recibiu a abad\u00eda de Mettlach na Lotarinxia o 840, cando morreu o emperador Lu\u00eds o Piadoso.\nCasou con Ita (ou Itana), filla do duque Sico I de Benevento. O 843 recibiu o ducado de Spoleto e o mesmo ano participou na guerra civil do ducado de Benevento ao lado do seu cu\u00f1ado Siconulfo. Actuou de mediador nalg\u00fans momentos pero a loita s\u00f3 hab\u00eda acabar baixo o rei Lu\u00eds II de Francia, sucesor de Lotario. O 846 uniuse \u00e1s forzas do emperador en Roma e loitou contra os sarracenos, que foron expulsado do Lacio.\nO 858 axudou a Ademar de Salerno contra o conde de Capua Lando I, e a s\u00faa intervenci\u00f3n representoulle adquisici\u00f3n do val do Liris, con Sora e Arpino, arrebatadas a Landenulfo de Teano, irm\u00e1n de Lando I. Morreu o 860. Sucedeuno o seu fillo Lamberto I de Spoleto."}
{"id": "50950", "revid": "98629", "url": "https://gl.wikipedia.org/wiki?curid=50950", "title": "Lamberto I de Spoleto", "text": "Lamberto I foi duque e margrave de Spoleto do 860 ao 871 e do 876 ao 880.\nTraxectoria.\nEra fillo de Guido I de Spoleto ao que sucedeu o 860 (ou talvez o 859). Casou con Xudit, filla de Eberardo de Fri\u00fal.\nUnido ao conde de Marsi, a Maielpoto gastaldo de Telese, e a Guandalberto gastaldo de Boiano, loitou contra Sawdan, emir de Bari, que ameazaba a Italia Central despois de asolar Capua. Despois dunha sanguenta batalla, os longobardos entraron en Bari e ocup\u00e1rona brevemente.\nEn abril de 860 uniuse a Hildeberto, conde de Camerino, e sublevouse contra o emperador Lu\u00eds II de Francia. Un ex\u00e9rcito imperial derrotounos e Lamberto fuxiu a Benevento, onde gobernaba Adelchis. Lu\u00eds asediou Benevento e finalmente perdoou a Lamberto e a Adelquis a cambio da s\u00faa renovada lealdade. Hildeberto de Camerino en cambio, fuxiu a Bari.\nO 866 Lu\u00eds II asediou sen \u00e9xito a Landulfo II conde-bispo de Capua. Lu\u00eds concedeu o condado a Lamberto I coa encarga de continuar o asedio. Neste momento o ducado chegou \u00e1 s\u00faa m\u00e1xima expansi\u00f3n.\nLamberto abandonou o asedio e foi a Roma despois da elecci\u00f3n de Hadri\u00e1n II (13 de novembro do 867) e, durante a cerimonia de coroamento, saqueou Roma (13 de decembro), polo que foi excomungado. Lu\u00eds II apoiou ao Papa e condenou ao seu vasalo que tivo que retornar a Spoleto. O 871 o emperador conquistou Bari e, ao mesmo tempo, Lamberto aliouse con Gaiferos de Salerno, Serxio II de N\u00e1poles e Adelchis de Benevento e todos xuntos vanse rebelar, e Adelquis fixo prisioneiro ao emperador. Os sarracenos atacaron Salerno, e Adelquis soltou a Lu\u00eds II debaixo xuramento de non emprender acci\u00f3ns contra el, e dirixiu as s\u00faas forzas contra os atacantes. Lu\u00eds, ao que quedou libre, emitiu un diploma no que destitu\u00edu a Lamberto e nomeou duque a Supp\u00f3n, curm\u00e1n da s\u00faa muller Engelberga.\nO 873 o Papa dispensou a Lu\u00eds do cumprimento do xuramento feito a Adelchis, e o rei asediou Benevento, pero non a puido ocupar.\nDespois da morte de Lu\u00eds II sucedeuno Carlos o Calvo, que nomeou outra vez a Lamberto como duque (entre febreiro e xu\u00f1o do 876) e deu ao seu irm\u00e1n m\u00e1is novo Guido o margraviato de Camerino. O 16 de xullo do 876 Carlos confirmou a cesi\u00f3n dunha parte importante do ducado de Spoleto ao Papa, pero a\u00ednda Lamberto conservaba un poder consider\u00e1bel.\nCarlos o Calvo morreu o 877 e Lamberto apoiou a Carlom\u00e1n de Baviera na loita pola sucesi\u00f3n. Lamberto entrou en Roma e intentou facerse coroar el mesmo, pero a Papa Xo\u00e1n VIII sacoullo da cabeza. En marzo do 878 Lamberto I de Spoleto e Adalberto I de Toscana forzaron ao pobo de Roma a reco\u00f1ecer como rei-emperador a Carlom\u00e1n. O Papa, que se opuxo, foi asediado na cidade Leonina durante trinta d\u00edas ata que fuxiu para Troyes, (Francia), onde o Papa coroou a Lu\u00eds III o Tatexo, que adoptou a Bos\u00f3n de Arle como fillo, e excomungou aos seus inimigos italianos Lamberto I de Spoleto e Adalberto I de Toscana.\nLamberto dirixiu ent\u00f3n os seus plans \u00e1 conquista de Capua. Morreu mentres asediaba a cidade o 880. Sucedeuno o seu fillo Guido II de Spoleto."}
{"id": "50951", "revid": "624", "url": "https://gl.wikipedia.org/wiki?curid=50951", "title": "Guido II de Spoleto", "text": "Guido II foi o fillo e sucesor do duque Lamberto I de Spoleto,\nTraxectoria.\nFoi partidario de Carlos o Calvo, que o 876 retornou o ducado de Spoleto ao seu pai Lamberto, e nomeou margrave de Camerino ao irm\u00e1n de Lamberto I, Guido de Camerino (o futuro Guido III de Spoleto). Guido sucedeu ao seu pai como duque de Spoleto \u00e1 s\u00faa morte o 880.\nO Papa convidouno a un encontro o mesmo ano 880 pero Guido ignorouno e enviou os seus ex\u00e9rcitos a invadir o dominio pontificio. O Papa Xo\u00e1n VIII pediu axuda a Carlos o Groso, rei de Italia, ao que coroou emperador o 12 de febreiro do 881. Pero Carlos deulle pouca axuda contra Guido. Nunha carta do Papa a Carlos, mencion\u00e1base a Guido co adxectivo \"rabbia\" (rabia) que Guido colleu como alcume.\nCarlos convocou unha dieta en R\u00e1vena (febreiro do 882) na que Guido II, o seu t\u00edo Guido de Camerino, o Papa, e o rei Carlos acordaron unha paz xeral e que os dous primeiros devolver\u00edan os territorios pontificios ocupados.\nGuido II morreu subitamente, bastante mozo, o mesmo 882, e s\u00f3 deixou fillos nenos (o futuro Guido IV de Spoleto e I de Benevento, e Itta, que foi esposa de Guaimaro I de Salerno). O seu t\u00edo Guido de Camerino vai tomar as r\u00e9deas do poder e foi reco\u00f1ecido duque baixo o nome de Guido III de Spoleto."}
{"id": "50952", "revid": "15490", "url": "https://gl.wikipedia.org/wiki?curid=50952", "title": "Guido III de Spoleto", "text": "Guido III foi fillo de Guido I de Spoleto e irm\u00e1n de Lamberto I de Spoleto.\nTraxectoria.\nO 876 recibiu o margraviato de Camerino de Carlos o Calvo. O 882 herdou o ducado de Spoleto \u00e1 morte do seu sobri\u00f1o Guido II de Spoleto que s\u00f3 deixaba fillos nenos. Casou con Axeltruda, filla de Adelchis, duque de Benevento, e tiveron un fillo que foi Lamberto II de Spoleto.\nXusto o 882 na dieta de R\u00e1vena, Guido fora despoxado dos feudos por Carlos III o Gordo, pero finalmente o 883 ser\u00edanlle confirmados e as\u00ed puido reunir Camerino e Spoleto. O 885 combateu cos sarracenos na batalla do r\u00edo Garigliano.\nDeposto Carlos III o Groso en 887, planeou ser nomeado rei e emperador coa axuda do seu parente o arcebispo Folk de Reims e viaxou a Langres, onde o arcebispo coroou rei de Francia o 888 pero, no mesmo ano, coroouse Od\u00f3n, e ent\u00f3n abandonou o proxecto, e aspirou \u00e1 coroa de Italia e a coroa imperial. Berengario de Fri\u00fal tam\u00e9n aspiraba \u00e1 coroa de ferro italiana, pero Guido logrou ser coroado o 889 polo Papa Estevo VI como rei de Italia, e en maio do 891 foi coroado tam\u00e9n emperador, e o seu fillo Lamberto II foi coroado rei de Italia. O 30 de abril do 892, en R\u00e1vena, o Papa Formoso foi obrigado a coroar a Lamberto II como coemperador.\nPero o Papa ao que puido, apoiou a Arnulfo de Carintia: o 893 Arnulfo foi chamado a Pavia polo Papa para derrubar a Guido a cambio de ser coroado. Arnulfo enviou ao sei fillo Zwentibold cun ex\u00e9rcito que se uniu ao de Berengario de Fri\u00fal, e foron xuntos para Pavia onde estaba Guido, e a cercaron.\nSeguramente Guido logrou a s\u00faa retirada mediante un suborno. O 894 con todo, Berengario e o seu aliado derrotaron a Guido en B\u00e9rgamo e ocuparon Pavia e Mil\u00e1n. Berengario foi reco\u00f1ecido como rei de Italia e Arnulfo como emperador. Zwentibold volveu a Carintia. Guido que se retirara para a li\u00f1a do Taro, morreu subitamente o 12 de decembro do 894 mentres preparaba as defensas. Herdouno o seu fillo Lamberto II de Spoleto baixo rexencia da vi\u00fava Axeltruda de Benevento."}
{"id": "50953", "revid": "624", "url": "https://gl.wikipedia.org/wiki?curid=50953", "title": "Guido IV de Spoleto", "text": "Guido IV de Spoleto e I de Benevento, foi margrave de Camerino e duque de Spoleto como sucesor do seu t\u00edo Lamberto II de Spoleto (fillo de Guido III de Spoleto) o 889, quen lle cedeu o goberno, pero conservou alg\u00fans dereitos. Era fillo de Guido II de Spoleto.\nTraxectoria.\nO 895 ocupou o ducado de Benevento e proclamouse duque. Ofreceu a rexencia ao seu aliado e cu\u00f1ado Guaimaro I de Salerno, casado coa s\u00faa irm\u00e1 Itta, pero Guaimaro foi capturado cando \u00eda para Benevento por Adelfer, o gastaldo de Avellino. Guido tivo que cercar Avellino para conseguir a liberaci\u00f3n do seu cu\u00f1ado.\nDespois de case dous anos de gobernar Benevento e de oito anos de gobernar Camerino e Spoleto, foi a Roma para entrevistarse co seu t\u00edo Lamberto II e cando estaba no T\u00edber foi asasinado por axentes de Alberico, un nobre romano emparentado coa familia dos condes de Tusculum, que se proclamou margrave e duque (Alberico I)"}
{"id": "50954", "revid": "22570", "url": "https://gl.wikipedia.org/wiki?curid=50954", "title": "Huberto de Toscana", "text": "Huberto ou Humberto (Uberto) era fillo bastardo do rei Hugo de Italia (Hugo de Arle ou Hugo de Provenza) coa s\u00faa amancebada Wandelmoda. Sobre o 936 o seu pai deulle o marquesado ou margraviato de Toscana en lugar do seu t\u00edo Bos\u00f3n. O 941 nomeouno conde palatino e o 943 duque de Spoleto e margrave de Camerino, expulsando ao duque Sarlione, condenado polo asasinato do seu antecesor Anscar de Ivrea. As\u00ed gobernou toda a Italia central e converteuse no se\u00f1or feudal m\u00e1is poderoso do rei Berengario II de Italia.\nHuberto aliado ao Papa Xo\u00e1n XII convidou a Od\u00f3n o Grande rei de Xermania a baixar a Italia e derrubar a Berengario II.\nEn 946 o ducado de Spoleto e marquesado de Camerino ser\u00edan dados a Bonifacio II. En Toscana foi margrave ata o 13 de febreiro do 962, en que acadou o goberno de devandito feudo o seu fillo Hugo o Grande.\nMorreu segundo uns o 15 de setembro de 967 e segundo outros en marzo de 970.\nCasou con Xila, filla de Bonifacio I de Spoleto coa que tivo a Hugo o Grande, margrave de Toscana, Gualdrada, esposa de Pedro IV Candiano dux de Venecia, e Xila a moza, filla de Tedaldo, conde de Canossa."}
{"id": "50957", "revid": "624", "url": "https://gl.wikipedia.org/wiki?curid=50957", "title": "Alberico I de Spoleto", "text": "Alberico I foi margrave de Camerino e duque de Spoleto. F\u00edxose co poder o 898 despois de asasinar ao margrave e duque Guido IV de Spoleto a finais do 897.\nTraxectoria.\n\u00c9 mencionado como paxe de Guido IV na batalla de Trebia o 889. Probabelmente recibiu o feudo do condado de Fermo. Teceu alianzas que lle permit\u00edron ser proclamado duque despois de asasinar ao seu se\u00f1or o 897. O rei de Italia, Berengario de Fri\u00fal reco\u00f1eceuno o 888. Alberico combateu xunto co rei contra os h\u00fangaros que invadiran Italia (899-900).\nAlberico aliouse ao seu veci\u00f1o Adalberto II de Toscana contra o Papa Serxio III e bloquearon a v\u00eda ata Roma para impedir que Berengario fose a Roma e fose coroado emperador (906-907). Forxou tam\u00e9n unha alianza estreita coa familia dos Crescentii de Roma, e casou con Marozia, filla de Teofilacto I conde de Tusculum e Teodora, e recibiu o t\u00edtulo de Patricio dos romanos (\"Patricius romanorum\"). A pesar de que nunca foi conde de Tusculum, ch\u00e1maselle en Tusculum Alberico I.\nFoi unha dos xefes da Liga cristi\u00e1 que combateu aos sarracenos en xu\u00f1o de 915 en Garigliano e logrou unha vitoria decisiva. Formaban a liga o Papa Xo\u00e1n X, Alberico de Camerino e Spoleto, Teofilacto de Tusculum, Adalberto II de Toscana, os bizantinos (Nicolas Picingli, catap\u00e1n de Bari), Guaimaro II de Salerno, Landulfo I de Benevento, Atenulfo II de Capua, Xo\u00e1n I e Docibilis II de Gaeta, e Gregorio IV e Xo\u00e1n II de N\u00e1poles. Despois da batalla Alberico I recibiu o t\u00edtulo de c\u00f3nsul dos romanos. Aparece por \u00faltima vez no \"Liber largitorius\" da abad\u00eda de Farfa o 917.\nFoi asasinado en Orte despois de fuxir de Roma (sobre 924). Foi o pai de Alberico II de Tusculum."}
{"id": "50959", "revid": "98629", "url": "https://gl.wikipedia.org/wiki?curid=50959", "title": "Etimolox\u00eda dos nomes das principais cidades do mundo", "text": "Est\u00e1 \u00e9 a etimolox\u00eda dos top\u00f3nimos dalgunhas cidades do mundo:"}
{"id": "50960", "revid": "98629", "url": "https://gl.wikipedia.org/wiki?curid=50960", "title": "The Others", "text": "The Others \u00e9 un filme espa\u00f1ol do ano 2001 dirixido por Alejandro Amen\u00e1bar. Inspirado na obra \"The Turn of the Screw\" de Henry James dentro do x\u00e9nero do suspense, est\u00e1 protagonizado pola australiana Nicole Kidman. \u00c9 unha coproduci\u00f3n hispano-franco-estadounidense.\nGravouse en localizaci\u00f3ns de Cantabria e Madrid, a\u00ednda que a historia est\u00e1 ambientada na illa de Xersei. No seu momento, foi a pel\u00edcula espa\u00f1ola m\u00e1is exitosa da historia, con m\u00e1is de 68.000.000 $ recadados s\u00f3 en Estados Unidos.\nGa\u00f1ou oito Premios Goya inclu\u00edndo premios \u00e1 mellor pel\u00edcula e \u00f3 mellor director. Nicole Kidman foi candidata \u00f3 Globo de Ouro e \u00f3 BAFTA \u00e1 mellor actriz, entre outros.\nSinopse.\n\u00d3 final da segunda guerra mundial Grace (Nicole Kidman) ret\u00edrase cos seus dous fillos a unha gran mansi\u00f3n en Jersey, onde espera que regrese o seu marido da fronte. Os seus fillos padecen de fotofobia, unha enfermidade que lles impide estar expostos \u00e1 luz do sol, polo que t\u00f3dalas fiestras da casa deben permanecer pechadas. Grace contrata tres serventes, que se comportan dun xeito cada vez m\u00e1is estra\u00f1o, ata que Grace fai un descubrimento totalmente inesperado.\nGalard\u00f3ns e nomeamentos.\nOs outros obtivo 15 candidaturas na XVI edici\u00f3n dos Premios Goya, dos que ga\u00f1ou 8. Estas foron as s\u00faas candidaturas (en letra grosa os premios ga\u00f1ados):"}
{"id": "50963", "revid": "85894", "url": "https://gl.wikipedia.org/wiki?curid=50963", "title": "Anna Gavalda", "text": "Anna Gavalda, nada o 9 de decembro de 1970, \u00e9 unha escritora en lingua francesa.\nTraxectoria.\nAnna Gavalda naceu o 9 de decembro de 1970 en Boulogne-Billancourt, na rexi\u00f3n da Illa de Francia. \u00c9 nai de dous rapaces.\nEn 1992 ga\u00f1a o premio France Inter por \"La Plus Belle Lettre d\u2019amour\" (A carta de amor m\u00e1is fermosa). Profesora de franc\u00e9s na universidade Nazareth en Voisenon (Seine-et-Marne), Anna Gavalda obt\u00e9n no 2000 o Gran Premio RTL-Lire pola s\u00faa primeira colecci\u00f3n de novelas curtas \"Je voudrais que quelqu'un m'attende quelque part\" [Encantar\u00edame que algu\u00e9n me esperase nalg\u00fan sitio].\nActualmente est\u00e1 escribindo na revista Elle artigos sobre literatura infantil e xuvenil."}
{"id": "50964", "revid": "23204", "url": "https://gl.wikipedia.org/wiki?curid=50964", "title": "\u00c9lis\u00e9e Reclus", "text": "Elis\u00e9e Reclus, nado en Sainte-Foy-la-Grande (Xironda) o 15 de marzo de 1830 e finado en Thourout (B\u00e9lxica) o 4 de xullo de 1905, foi un xe\u00f3grafo e anarquista franc\u00e9s, membro da Primeira Internacional.\nTraxectoria.\nSegundo dunha familia de catorce fillos dun pastor protestante, sendo a s\u00faa nai descendente en li\u00f1a directa de Henrique I de Inglaterra. Os irm\u00e1ns de Elis\u00e9e alcanzaron tam\u00e9n gran notoriedade: El\u00ede, o maior, xornalista, Paul Reclus, mit\u00f3logo e etn\u00f3logo, profesor de relixi\u00f3ns comparadas na Universidade Nova de Bruxelas; On\u00e9sime, xe\u00f3grafo experto en \u00c1frica; Paul, notable cirurxi\u00e1n, profesor da Escola de Medicina de Par\u00eds; Armand, oficial da Mari\u00f1a francesa, explorador da zona do Dari\u00e9n e un dos pais do proxecto do Canle de Panam\u00e1.\nEn 1842, aos doce anos, abandonou a casa paterna co seu irm\u00e1n m\u00e1is vello El\u00edas para ga\u00f1ar o pan e co\u00f1ecer o mundo, e van para a Alema\u00f1a. En 1847 regresa a Francia e matric\u00falase na Facultade de Teolox\u00eda de Montauban. En 1848, data da revoluci\u00f3n en Par\u00eds, cambia a orientaci\u00f3n intelectual de Elis\u00e9e, que \u00e1s s\u00faas lecturas habituais engade agora as de Saint-Simon, Charles Fourier, Augusto Comte e Lamennais. Elis\u00e9e cambia as Escrituras polas clases de Kari Ritter, catedr\u00e1tico de xeograf\u00eda da Universidade de Berl\u00edn, autor de \"A xeograf\u00eda nas s\u00faas relaci\u00f3ns coa natureza e a historia do home\", obra inconclusa en dez tomos, publicada entre 1822 e 1859, un dos traballos fundamentais da xeograf\u00eda comparada que, dalg\u00fan xeito, ser\u00eda complementado m\u00e1is tarde pola \"Xeograf\u00eda universal\" de 'Elisee Reclus, ao inclu\u00edr estudos de Europa, Am\u00e9rica e Ocean\u00eda.\nEn 1851 Elis\u00e9e e El\u00edas volven a Francia, a Orthez, \u00e1 casa paterna. O 2 de decembro dese ano prod\u00facese o golpe de Estado de Lu\u00eds Napole\u00f3n, presidente da Rep\u00fablica, quen ocupa o trono imperial como Napole\u00f3n III. A morte da nova Rep\u00fablica suscita ondas de protesta e un levantamento armado na capital e nas provincias. Mentres Victor Hugo encabeza a insurrecci\u00f3n en Par\u00eds, en Orthez, El\u00edas e Elis\u00e9e Reclus fracasan no seu intento de tomar o concello. O goberno ordena a deportaci\u00f3n dos insurrectos. O 1 de xaneiro de 1852, os dous abandonan Francia. Inst\u00e1lanse en Londres, onde aspiran a establecerse como mestres. Non o conseguen, e marchan a Irlanda onde subsisten como pe\u00f3ns agr\u00edcolas.\nAs ideas de \u00c9lis\u00e9e Reclus.\nO desterro pol\u00edtico de \u00c9lis\u00e9e Reclus polas s\u00faas ideas anarquistas foi certamente a raz\u00f3n do esquecemento relativo no cal vese hoxe. O que \u00e9 con todo notable, \u00e9 que, a\u00ednda que \u00c9lis\u00e9e Reclus sempre se negou a ser tomado por un \"mestre\", a mi\u00fado pres\u00e9ntaselle como o fundador de certos movementos, o que xamais aceptar\u00eda. Escribiu moito, particularmente artigos, nos cales desenvolv\u00eda as s\u00faas ideas; en ning\u00fan momento impuxo estas. Minoritario, prefer\u00eda retirarse do debate ; podemos as\u00ed citar polo menos tres exemplos desta actitude. En primeiro lugar deixando a masoner\u00eda onde non se sent\u00eda a gusto. Logo no congreso da Liga da Paz en Berna en 1868.\nO esperanto.\nNa limiar do libro que sa\u00edu despois de morto (\"O Home e a Terra\"), desenvolve as s\u00faas ideas sobre as linguas e cita o esperanto como unha das m\u00e1is desembocadas. O internacionalista convencido que era s\u00f3 pod\u00eda aplaudir \u00e1 emerxencia de ferramentas para facilitar os intercambios entre humanos.\nO naturismo.\n\u00c9lis\u00e9e Reclu\u00eddo pensaba que a nudez era un dos medios de desenvolver a socializaci\u00f3n entre individuos, encomiaba os beneficios hixi\u00e9nicos tanto moralmente como fisioloxicamente, e po\u00f1\u00edao en perspectiva en vistas vastas englobantes sobre a historia e a xeograf\u00eda das culturas. Alg\u00fans consid\u00e9rano como o fundador do naturismo.\nO vexetarianismo.\nMoi cedo repelido pola carne, \u00c9lis\u00e9e Reclus foi un vexetariano convencido. Compart\u00eda esta concepci\u00f3n co seu irm\u00e1n Elie."}
{"id": "50973", "revid": "6451889", "url": "https://gl.wikipedia.org/wiki?curid=50973", "title": "Gaivota", "text": "A dos l\u00e1ridos (Laridae) \u00e9 unha familia de aves acu\u00e1ticas da orde dos caradriformes e suborde dos laros.\nComprende numerosas especies co\u00f1ecidas vulgarmente en galego como gaivotas ou gavotas.\nSon aves mari\u00f1as de mediano a gran porte (a m\u00e1is pequena, \"Hydrocoloeus minutus\", mide 29\u00a0cm e ten unha masa corporal de 120 g, e a m\u00e1is grande, \"Larus marinus\", ten unha lonxitude de 76\u00a0cm e unha masa de 1,75\u00a0kg). Tipicamente a s\u00faa plumaxe \u00e9 gris, negra ou branca, frecuentemente con marcas negras na cabeza ou nas \u00e1s, e te\u00f1en as patas palmadas. Distribu\u00eddas por todo o mundo, moitas delas son aves abundantes e moi co\u00f1ecidas nas s\u00faas tespectivas \u00e1reas de distribuci\u00f3n.\nEstreitamente relacionadas cos membros da familia dos est\u00e9rnidos e, m\u00e1is afastadamente, coas aves zancudas, a maior\u00eda das s\u00faas especies pertencen ao x\u00e9nero \"Larus\", que \u00e9 o tipo da suborde e da familia.\nTaxonom\u00eda.\nDescrici\u00f3n.\nA familia foi descrita en 1815 polo pol\u00edmata, naturalista, meteor\u00f3logo e arque\u00f3logo estadounidense de orixe franco-xermana-italiana Constantine Samuel Rafinesque.\nEtimolox\u00eda.\nO nome cient\u00edfico da familia, \"Laridae\", est\u00e1 formado sobre a base da ra\u00edz do nome do seu x\u00e9nero tipo, \"Larus\", coa adici\u00f3n do sufixo do lat\u00edn cient\u00edfico \"-idae\", propio do nome das familias de animais.\nNota taxon\u00f3mica.\nDurante moito tempo a maior\u00eda das gaivotas situ\u00e1ronse no x\u00e9nero \"Larus\", incluso ao longo do s\u00e9culo XX. Este sistema predominou at\u00e9 principios do s\u00e9culo XXI: nos anos 2005-2007 co\u00f1eceuse que esta agrupaci\u00f3n era polifil\u00e9tica.\nEn 2005 un estudo de filoxenia molecular realizado por primeira vez sobre todas as especies reco\u00f1ecidas de gaivotas (53 especies) demostrou que o x\u00e9nero \"Larus\" as\u00ed concibido non era monofil\u00e9tico. Confirmando as conclusi\u00f3ns de dous estudos anteriores, un sobre morfolox\u00eda, e o outro sobre caracteres moleculares, avogaron pola disociaci\u00f3n de \"Larus\" en seis x\u00e9neros:\nAlgunhas destas recomendaci\u00f3ns foron inmediatamente aceptadas pola comunidade cient\u00edfica internacional. Por\u00e9n, algunhas a\u00ednda son obxecto de debate.\nClasificaci\u00f3n.\nSubgrupos.\nMoitos ornit\u00f3logos distrib\u00faen \u00e1s gaivotas en dous subgrupos:\nA hibridaci\u00f3n entre as especies de gaivotas adoita ser frecuente, a\u00ednda que depende das especies. A taxonom\u00eda das gaivotas \u00e9 complicada, especialmente nas de cabeza branca.\nX\u00e9neros e especies.\nX\u00e9nero \"Larus\"\nX\u00e9nero \"Ichthyaetus\"\nX\u00e9nero \"Leucophaeus\"\nX\u00e9nero \"Chroicocephalus\" \nX\u00e9nero \"Hydrocoloeus\"\nX\u00e9nero \"Rhodostethia\"\nX\u00e9nero \"Rissa\"\nX\u00e9nero \"Pagophila\"\nX\u00e9nero \"Xema\"\nX\u00e9nero \"Creagrus\"\nCaracter\u00edsticas.\nAs gaivotas son en xeral aves grandes, de cor gris ou branca, a mi\u00fado con pintas negras na cabeza ou nas \u00e1s. Adoitan ter bicos robustos, bastante longos. A maior\u00eda das gaivotas, particularmente as do x\u00e9nero \"Larus\", son carn\u00edvoras ou detr\u00edvoras (tomar\u00e1n a comida viva ou recollerana do lixo se te\u00f1en a oportunidade) que incl\u00faen na s\u00faa dieta caranguexos e peixes pequenos..\nAs gaivotas adoitan ser aves mari\u00f1as ou de lagos, r\u00edos e lagoas interiores. Son voadoras de grandes distancias. As especies de maior tama\u00f1o tardan ata catro anos en lograr unha plumaxe de adulto, nas gaivotas pequenas este tempo red\u00facese a dous anos. Son aves con complexos m\u00e9todos de comunicaci\u00f3n e unha estrutura social moi desenvolvida. Certas especies (\"Larus argentatus\") pos\u00faen condutas moi complexas..\nMoitas especies de gaivota aprenderon a coexistir co home, polo que as s\u00faas poboaci\u00f3ns medraron en zonas pr\u00f3ximas a n\u00facleos urbanos costeiros.."}
{"id": "50984", "revid": "40827", "url": "https://gl.wikipedia.org/wiki?curid=50984", "title": "Moucho com\u00fan", "text": "O moucho com\u00fan (\"Athene noctua\") \u00e9 unha ave rapaz nocturna da familia das Estrixiformes, de pequeno tama\u00f1o, propia de zonas de clima temperado de Eurasia e o norte de \u00c1frica. Forma parte da familia dos \"mouchos t\u00edpicos\" (Strigidae), diferenciada da familia Tytonidae, da que forman parte aves coma a curuxa com\u00fan.\nDescrici\u00f3n.\n\u00c9 un bufo pequeno duns 23-27,5\u00a0cm de lonxitude. As \u00e1s abertas miden uns 50\u00a0cm. A\u00ednda sendo da orde das aves de rapina nocturnas, \u00e9 activo tam\u00e9n de d\u00eda. Cando voa pode reco\u00f1ecerse pola s\u00faa cola curta. Pousado fai, en momentos de excitaci\u00f3n, movementos moi caracter\u00edsticos.\nOs adultos da subespecie m\u00e1is caracter\u00edstica, \"Athene noctua noctua\", son casta\u00f1os con pencas brancas na parte superior, e casta\u00f1os con raias brancas na zona ventral. A cabeza \u00e9 relativamente grande e os ollos son de cor amarela brillante, con \"cellas\" brancas. As patas son longas. Os exemplares novos son de cor m\u00e1is apagada e menos pencados.\nA subespecie \"Athene nocturna lilith\", da zona do Oriente medio, \u00e9 de cor casta\u00f1a agrisada p\u00e1lida. Outras subespecies son \"A.n. desertae\" do norte de \u00c1frica, tam\u00e9n m\u00e1is p\u00e1lida c\u00e1 forma t\u00edpica; \"A. n. indigena\", do sueste de Europa e Asia Menor; e \"A. n. bactriana\", de Asia Central.\nDistribuci\u00f3n xeogr\u00e1fica e h\u00e1bitat.\nVive en Europa ata o l\u00edmite da zona de bosque de folla perenne. En Gran Breta\u00f1a foi aclimatado no s\u00e9culo XIX. Est\u00e1 presente tam\u00e9n nas zonas temperadas de Asia, onde chega ata a pen\u00ednsula de Corea. En \u00c1frica habita o norte e o nordeste. Non se considera en perigo de extinci\u00f3n, a\u00ednda que \u00e9 unha das aves protexidas en Espa\u00f1a onde \u00e9 sedentario e com\u00fan (30.000 parellas). En Galiza \u00e9 com\u00fan en todo o territorio a\u00ednda que sufriu unha notable diminuci\u00f3n nos derradeiros 20 anos.\nO moucho com\u00fan prefire vivir en zonas abertas con algunhas zonas arboradas, inclu\u00edndo xard\u00edns con \u00e1rbores vellas e zonas de hortas con \u00e1rbores froiteiras. Precisa territorios con presas abundantes, ocos para agocharse de d\u00eda e puntos para espreitar.\nEn Asia central e do leste vive principalmente no chan e fai os ni\u00f1os en moreas de pedras ou tobos de marmotas, a\u00ednda que pode utilizar tam\u00e9n \u00e1rbores.\nComportamento e alimentaci\u00f3n.\n\u00c9 unha ave sedentaria, moi fiel ao territorio e mesmo \u00e1 s\u00faa parella. Utilizan repetidamente o mesmo ni\u00f1o. Mesmo en \u00e9pocas de fortes nevadas ou moi fr\u00edas non abandona o seu territorio. Pode almacenar unha boa cantidade de graxa no seu corpo, mais, a\u00ednda as\u00ed, se as condici\u00f3ns clim\u00e1ticas son de fr\u00edo extremo, as s\u00faas posibilidades de sobrevivir son pequenas, sobre todo pola falta de presas.\nO seu voo di\u00farno \u00e9 ondeante, con subidas e baixadas continuas. \u00c9 doado escoitalo cara \u00e1 noite, cando fai unha serie de chamadas agudas e fortes.\nCaza, preferentemente \u00e1 noiti\u00f1a ou de noite, invertebrados grandes (como escaravellos, mi\u00f1ocas e grilos), ratos, paxari\u00f1os e lagartos e cobras pequenas.\nReproduci\u00f3n.\nReprod\u00facese desde abril a xu\u00f1o en furados, naturais ou feitos polos petos, de \u00e1rbores e tam\u00e9n en ocos nas rochas ou mesmo en construci\u00f3ns humanas. A falla de ocos naturais fai que aproveiten caixas de facer ni\u00f1os. Como xa se comentou, en Asia adoitan facer o ni\u00f1o no chan.\nPo\u00f1en, en xeral, de 3 a 5 ovos, que choca exclusivamente a femia, ocup\u00e1ndose o macho da s\u00faa alimentaci\u00f3n.\nMitolox\u00eda.\nNa Grecia antiga era a ave consagrada \u00e1 deusa Atenea, da que recibe o nome cient\u00edfico, e foi a ave s\u00edmbolo da cidade de Atenas, polo que a s\u00faa imaxe aparec\u00eda nas moedas.\nOrnitolox\u00eda.\nA Sociedad Espa\u00f1ola de Ornitolog\u00eda (SEO-BirdLife) declarouno Ave do Ano 2011 ."}
{"id": "50985", "revid": "5863", "url": "https://gl.wikipedia.org/wiki?curid=50985", "title": "Eug\u00e8ne Atget", "text": "Jean Eug\u00e8ne Auguste Atget, nado o 12 de febreiro de 1857 en Libourne, Xironda, Francia e finado o 4 de agosto de 1927 en Par\u00eds, foi un fot\u00f3grafo franc\u00e9s.\nTraxectoria.\nLogo de traballar en diversos oficios como camareiro ou actor, establ\u00e9cese en Par\u00eds onde se converte en fot\u00f3grafo ambulante. Para subsistir ded\u00edcase a sacar retratos de persoas na r\u00faa; tam\u00e9n empeza a crear unha colecci\u00f3n propia de fotograf\u00edas da vida diaria da cidade a principios do s\u00e9culo XX. Alg\u00fans dos temas m\u00e1is recorrentes dunha colecci\u00f3n que alcanzou m\u00e1is de 4.000 imaxes son os monumentos, parques, vendedores, prostitutas ou escaparates . A fot\u00f3grafa americana Berenice Abbott, asistenta de Man Ray, adquiriu os seus negativos. O museo de monumentos hist\u00f3ricos de Par\u00eds conseguiu 2.000 traballos de Adget en 1927.\nAs s\u00faas fotograf\u00edas son suxestivas e reflicten a vida diaria parisiense, dunha forma espont\u00e1nea, libre das ataduras doutros movementos m\u00e1is art\u00edsticos. Malia a s\u00faa ilustre clientela de artistas (Georges Braque, Andr\u00e9 Derain, Maurice Utrillo, Mauricio de Vlaminck, Andr\u00e9 Dunoyer de Segonzac, Mo\u00efse Kisling, Tsugouharu Foujita), a situaci\u00f3n financeira de Atget \u00e9 precaria (vivir\u00e1 durante un tempo so cos ingresos da s\u00faa muller), particularmente durante e despois da Primeira guerra mundial, no transcurso da cal cesa progresivamente de fotografar ata os anos 1920.\nAo final da s\u00faa vida a s\u00faa figura xa era co\u00f1ecida entre escritores e pintores da \u00e9poca. Os surrealistas gab\u00e1rono ao veren nas s\u00faas imaxes, sobre todo nas figuras reflectidas nas cristaleiras, unha visi\u00f3n natural e pura que suxire algo fantasmal. A\u00ednda as\u00ed morreu na miseria.\nNos Estados Unidos est\u00e1 considerado como un mestre da fotograf\u00eda, en Francia v\u00f3lvese a descubrir a partir dos anos 1980. A Biblioth\u00e8que nationale de France (Par\u00eds) deu unha retrospectiva de Atget desde o 27 de marzo ata o primeiro de xullo do 2007."}
{"id": "50987", "revid": "1308", "url": "https://gl.wikipedia.org/wiki?curid=50987", "title": "Athene noctua", "text": ""}
{"id": "50988", "revid": "736", "url": "https://gl.wikipedia.org/wiki?curid=50988", "title": "Eug\u00e9ne Atget", "text": ""}
{"id": "50992", "revid": "336", "url": "https://gl.wikipedia.org/wiki?curid=50992", "title": "Pardo Baz\u00e1n", "text": ""}
{"id": "50995", "revid": "98629", "url": "https://gl.wikipedia.org/wiki?curid=50995", "title": "Karl Rahner", "text": "Karl Rahner, nado en Friburgo o 5 de marzo de 1904 e finado en Innsbruck o 30 de marzo de 1985, foi un te\u00f3logo alem\u00e1n, pertencente \u00e1 Igrexa cat\u00f3lica, inicialmente posto en cuesti\u00f3n por esta ata a s\u00faa plena rehabilitaci\u00f3n e consideraci\u00f3n como un dos grandes pensadores cat\u00f3licos de t\u00f3dolos tempos. Xunto con Karl Barth e Hans Urs von Balthasar, figura entre os grandes te\u00f3logos cristi\u00e1ns do s\u00e9culo XX.\nTraxectoria.\nPertencente \u00e1 Compa\u00f1\u00eda de Xes\u00fas, foi profesor de teolox\u00eda dogm\u00e1tica en Innsbruck no ano 1948, e posteriormente nas universidades de M\u00fanic e M\u00fcnster onde tomou o relevo do gran te\u00f3logo Romano Guardini. Disc\u00edpulo de Martin Heidegger, asume o desaf\u00edo de entender a esencia do cristianismo dende as interrogantes formuladas polo pensamento contempor\u00e1neo. Aberto \u00e1 cultura moderna pretende retomar \u00e1s grandes verdades da fe cunha linguaxe contempor\u00e1nea, pero non por isto menos complexa e profunda. Tivo un papel destacado no Concilio Vaticano II na posta ao d\u00eda da mensaxe cat\u00f3lica ao mundo. O seu reco\u00f1ecemento por reexplicar os dogmas tradicionais \u00e1 luz dos novos tempos, permitiulle expresarse criticamente cunha liberdade irredutible fronte \u00e1s eivas espirituais, sociais e institucionais dunha Igrexa \u00e1 que sempre quixo servir e que tanto lle fixo sufrir.\nEntre as s\u00faas obras, c\u00f3mpre sinalar: \"Ointe da Palabra\" (1941); \"Visi\u00f3ns e Profec\u00edas\" (1952); \"Liberdade na palabra na Igrexa\" (1953); \"Misi\u00f3n e Graza\" (1959); \"Cristolox\u00eda\" (1972); \"Cambio estrutural da Igrexa\" (1973); \"Curso fundamental sobre a fe\" (1976) e obras de espiritualidade como \"Palabras ao silencio\" e \"Da necesidade e don da oraci\u00f3n\" (1949).\nPensamento.\nO home.\nO home est\u00e1 situado ante si mesmo como unha interrogante que sobarda todas as respostas parciais que se poden atopar nas distintas ciencias. A necesidade de facerse cargo de si mesmo \u00e9 o que o caracteriza como suxeito e non como cousa. \u00c9 un ser dun horizonte infinito, que transcende. Isto pode provocarlle unha anguria (en linguaxe de Kierkegaard) que o faga fuxir ao superficial e o coti\u00e1, pero sempre estar\u00e1 en cami\u00f1o cara novas metas, grandes ou cativas. El \u00e9 a pregunta que se levanta baleira e que non pode respostarse a si mesma.\nO Nada de Heidegger non \u00e9 a resposta, pois o nada nada funda, non pode ser meta que atrae e move \u00e1 vida que se experimenta como real, como algo. Debe existir unha aut\u00e9ntica transcendencia, que est\u00e1 na orixe indispo\u00f1ible da vida de cada home. Isto coloca ao home vitalmente perante o Misterio Absoluto.\nA Culpa.\nDende a perspectiva moral, no home prod\u00facese unha fenda entre o que \u00e9 na s\u00faa vida coti\u00e1 e o deber ser, unha traiz\u00f3n a unha chamada dese horizonte infinito que o coloca ante si como o que frustra a s\u00faa aut\u00e9ntica entidade como suxeito pleno. Esta conciencia \u00e9 o que denominamos culpa e a situaci\u00f3n de base \u00e9 o pecado.\nNo cristianismo esa conciencia de culpa acada toda a s\u00faa radicalidade ante a experiencia dun Deus amoroso que se da a si mesmo ata o sufrimento m\u00e1is cruel e a morte no absoluto abandono. P\u00f3dese falar de culpa porque o home sabe que \u00e9 libre, e que nel a liberdade \u00e9 a facultade do eterno. Os textos da Escritura sobre o Xu\u00edzo Final non son reportaxes sobre feitos futuros, ou respostas \u00e1 unha curiosidade morbosa, nada cristi\u00e1n, sobre quen se salvar\u00e1 e quen se condenar\u00e1, sen\u00f3n enunciados sobre o home que existe aqu\u00ed e agora a quen se lle ofrece o don gratu\u00edto de chegar a ser el mesmo plenamente no Amor ou pecharse na soidade absoluta desintegrando o seu propio ser.\nO home necesita dese ofrecemento que o transforme pois experimenta o pecado orixinal. Este non ha de entenderse como unha transmisi\u00f3n biol\u00f3xica dunha culpa allea que se remonta ao primeiro home ou grupo de homes (Ad\u00e1n), sen\u00f3n como a experiencia radicalmente limitante dunha liberdade codeterminada polas obxectivizaci\u00f3ns da culpa ao longo da historia da humanidade. O home, en canto persoa arela a comu\u00f1\u00f3n plena, pero experimenta a separaci\u00f3n (o inferno son os outros, dir\u00e1 Jean-Paul Sartre). O home en canto suxeito est\u00e1 condenado ao seu libre albedr\u00edo, pero experimenta a escravitude do pecado e a morte como culpa.\nHistoria como Revelaci\u00f3n e Salvaci\u00f3n.\nO Misterio Absoluto que \u00e9 principio, o sustento e a meta do noso ser, como orixe primixenio da persoa El mesmo \u00e9 realidade interpersoal (Trindade). As\u00ed, faise comunicable na historia da salvaci\u00f3n a trav\u00e9s especialmente de Israel e, dun xeito irrevogable e definitivo, en Xes\u00fas de Nazaret. Aqu\u00ed a experiencia do home perante o misterio sagrado non \u00e9 o pavor terrible dun horizonte afastado, sen\u00f3n a intimidade acolledora, o rostro pr\u00f3ximo, o Amor que se comunica, o familiar que nos acubilla e que nos da seguridade para unha vida plena, sen l\u00edmites, sen medos e sen culpa (experiencia de perd\u00f3n dos pecados).\nEste \u00e9 o significado da revelaci\u00f3n. A historia \u00e9 sempre a historia do singular e irrepetible, xa que logo a historia xeral da humanidade al\u00famase dende o concreto. As\u00ed \u00e9 como se experimenta o Misterio como Logos, e como Logos encarnado en Xes\u00fas onde se produce a uni\u00f3n cume entre a humanidade e a divindade: a total comunicaci\u00f3n de Deus ao home. A encarnaci\u00f3n sup\u00f3n que Deus se anodada na materia: Materia que \u00e9 a condici\u00f3n da posibilidade dunha comunicaci\u00f3n inmediata, dun co\u00f1ecemento e amor rec\u00edprocos consonte ao ser corporal do home.\nIsto supera o dualismo alma-corpo do mundo antigo cl\u00e1sico onde a corporeidade era a prisi\u00f3n que nos pechaba \u00e1 transcendencia, segundo a concepci\u00f3n de Plat\u00f3n. Consonte o cristianismo, o Deus orixe primixenio da materia, aprehende o corp\u00f3reo, anod\u00e1dase a si mesmo nun anaco humilde do cosmos. Expresa ao Logos mesmo, feito mundo e materia finitas e corruptibles. A entrega do home Xes\u00fas ao sufrimento, o abandono e \u00e1 morte pertencen \u00e1 propia manifestaci\u00f3n de Deus como Logos. A s\u00faa resurrecci\u00f3n ven a afirmar a validez real da historia humana e de cada individuo, vida que, a pesar de t\u00f3dolos absurdos, nin se prolonga no baleiro nin perece.\nResurrecci\u00f3n significa vida real en Deus al\u00e9n do tempo e do espazo (Vida Eterna). Un tempo que non pode consumarse dexenerar\u00eda en loucura. Un eterno seguir facendo ser\u00eda o inferno do absurdo onde ning\u00fan momento ter\u00eda valor porque todo poder\u00eda demorarse ata caer no baleiro do que, por non poder escap\u00e1rsenos, carecer\u00eda de importancia. Transfigurando as partes elementais f\u00edsico-qu\u00edmicas nas que se manifestou \u00e1 persoa, esta chega \u00e1 plenitude do Amor que, dun xeito imperfecto, se foi experimentando no tempo e no espazo.\nA Igrexa e o Papa.\nTodo isto pode experimentarse na vida da comunidade dos crentes a trav\u00e9s da tradici\u00f3n e a Escritura. Esta acci\u00f3n singular do Esp\u00edrito Santo, a trav\u00e9s da comunidade dos que viven da memoria viva do Xes\u00fas Salvador e materializada nos sacramentos \u00e9 a esencia da Igrexa. A cal non vive para si mesma sen\u00f3n para a dar vida ao mundo marcado pola escravitude da negaci\u00f3n do amor e a morte.\nNeste sentido, a Escritura \u00e9 a sedimentaci\u00f3n da historia da fe da comunidade primitiva. \u00c9 ela mesma tradici\u00f3n. Esta tradici\u00f3n non se esgota nos Pais da Igrexa e nos primeiros concilios que comparten a Igrexa cat\u00f3lica e a Igrexa ortodoxa sen\u00f3n que contin\u00faa hoxe.\n\u00c9 nesta perspectiva dende a cal ha de entenderse o Primado de Pedro e a infalibilidade do Papa; non como a calidade dunha persoa privada ou un home illado, sen\u00f3n como o servizo de quen est\u00e1 \u00e1 cabeza da Igrexa e interpreta de xeito aut\u00e9ntico a fe que ela vive como pobo crente dende a tradici\u00f3n e a Escritura, e en comu\u00f1\u00f3n cos sucesores dos Ap\u00f3stolos (os bispos).\nRahner, na s\u00faa defensa da ortodoxia, non foxe da cr\u00edtica sincera. Alerta do perigo do que el chama orgullo clerical, o ego\u00edsmo de grupo e do culto \u00e1 personalidade incompatible co seguimento do Xes\u00fas real, \"manso e humilde de coraz\u00f3n\". Critica que a burocracia eclesial mire con ollos torcidos e condenatorios ao presente sen transmitir o entusiasmo do Esp\u00edrito. Entende que demasiadas veces se cae en receitas baratas de pequenos cregos ou nun adoutrinamento casu\u00edstico que nada ten que ver coas situaci\u00f3ns concretas, complexas e non racionalizables por completo da vida humana real.\nO crente e o cristi\u00e1n an\u00f3nimo.\nO crente non debe ser un obxecto cego e mudo da lei eclesial. O individuo debe examinar os problemas morais ante a s\u00faa conciencia, iluminando esta \u00e1 luz da comunicaci\u00f3n de Deus interpretada polo maxisterio da Igrexa. Debe reco\u00f1ecerse que unha conciencia recta non sempre atopa unha resposta axeitada na aplicaci\u00f3n cega dunha lei xeral a un caso concreto na existencia peregrinante do home que, dende a s\u00faa fraxilidade, vaise formando como persoa crente. \u00c1s veces hai que lesionar \u00e1 letra da lei eclesi\u00e1stica para ser autenticamente fiel ao seu esp\u00edrito.\nNeste sentido, o evanxeo ha de ser boa noticia, experiencia de Deus que libera da culpa e da angustia vital m\u00e1is profunda. Se non se empeza por este anuncio do fundamental, non se deben inculcar normas morais que poder\u00edan resultar causas de coerci\u00f3ns m\u00e1is radicais e angustias m\u00e1is profundas.\nO crente no \u00e9 un tipo especial de home, sen\u00f3n o home tal como \u00e9, aceptado e amado por Deus. Por iso o crente ac\u00e9ptase a si mesmo e a s\u00faa vida concreta con todos os absurdos, misterios e contradici\u00f3ns. Por iso supera o medo para aventurarse nos desaf\u00edos da s\u00faa historia. Un home que vive a liberdade como apertura a todo, sen excepci\u00f3n. De a\u00ed nace unha visi\u00f3n positiva dos bens intramundanos, do amor humano, da sexualidade, da alegr\u00eda, do \u00e9xito, do traballo, sen absolutizalos como \u00eddolos. Tr\u00e1tase dunha liberdade que descansa na esperanza de que tam\u00e9n o negativo, a angustioso, o sombr\u00edo e o incomprensible est\u00e1 abranguido polo misterio sagrado do Amor Eterno.\nExiste tam\u00e9n unha experiencia de Deus non crente, nunha existencia aut\u00e9ntica onde se int\u00fae unha vivencia orixinaria de Deus, a\u00ednda que innominada. A acci\u00f3n redentora de Deus non se limita aos muros dunha instituci\u00f3n eclesial a\u00ednda que se encontre en plenitude na mesma. P\u00f3dese falar, xa que logo, dun cristianismo an\u00f3nimo segundo a frase de S. Agosti\u00f1o de Hipona: \"moitos que semellan estar dentro est\u00e1n f\u00f3ra, e moitos que semellan estar f\u00f3ra, est\u00e1n dentro.\". O home que a\u00ednda non co\u00f1ece a Xes\u00fas de xeito expl\u00edcito, ou que o desco\u00f1ece pola desfiguraci\u00f3n dos que se din crentes, pode encontralo no seu irm\u00e1n e no amor a el. Especialmente nos esfameados, doentes, encarcerados e marxinados. (Mt 25-40).\nEste home tam\u00e9n, dun xeito escuro, \u00e9 chamado \u00e1 luz. Unha luz que debera ser m\u00e1is clara e resplandecente para os que, sendo crentes, saben de xeito positivo que non existe autorrealizaci\u00f3n sen a entrega radical ao outro. Unha entrega que ten en Deus o espazo e a garant\u00eda da posibilidade dese amor. Que non experimenta a morte como o arrebatamento do que nos parec\u00eda madurado para unha inmortalidade. Que vive sacramentalmente a inmanencia da eternidade no tempo, de xeito que a eternidade dev\u00e9n dende o tempo e non \u00e9 un don enviado e engadido de maneira accesorio \u00e1 temporalidade da propia vida. Que, nas tebras desa vida, s\u00e1bese envolto na graza de Deus. Que non pasa contas a Deus, sen\u00f3n que conf\u00eda a El e a s\u00faa graza toda conta."}
{"id": "51001", "revid": "98629", "url": "https://gl.wikipedia.org/wiki?curid=51001", "title": "Xes\u00fas San Lu\u00eds Romero", "text": "Xes\u00fas San Lu\u00eds Romero, nado en Carballo o 9 de setembro de 1872 e finado en Santiago de Compostela o 22 de setembro de 1966, foi un escritor e pol\u00edtico galego.\nTraxectoria.\nFillo de Francisco San Lu\u00eds, que fora presidente do Comit\u00e9 Republicano, s\u00edndico e alcalde de Carballo na Primeira Rep\u00fablica, e irm\u00e1n de Ram\u00f3n San Lu\u00eds Romero. Realizou os estudos primarios en Carballo e, despois, p\u00faxose a traballar como aprendiz de zapateiro. Aos vinte anos emigrou \u00e1 Arxentina e colaborou en \"El Eco de Galicia\", para o que escribiu artigos co pseud\u00f3nimo Un mozo berganti\u00f1\u00e1n. Al\u00ed escribiu os mon\u00f3logos \"Para que me namorei?\" (1897) e \"No quinteiro\", a comedia \"O xastre aproveitado\" (estreada no Sal\u00f3n Teatro do Orfe\u00f3n Espa\u00f1ol en abril de 1898) e as revistas folcl\u00f3rico-musicais \"A romaxe de san Campio\" e \"Unha noite no mu\u00ed\u00f1o\" (estreada en 1959 en Santiago de Compostela).\nRegreso a Galiza.\nEn 1902 volveu a Galiza, e estableceuse como zapateiro en Santiago de Compostela. Retomou a escrita e colaborou en varios xornais (como \"La Defensa\", \"El L\u00e1tigo\" ou \"La Campana\") con composici\u00f3ns anticaciqu\u00eds, cun esp\u00edrito de loita agraria que, reivindicada por Solidaridad Gallega e outras organizaci\u00f3ns agrarias, mobilizaba a sociedade galega do primeiro terzo do s\u00e9culo XX.\nSan Lu\u00eds Romero compuxo e estreou numerosas obras dram\u00e1ticas, algunhas das cales atacaban os abusos do poder dos caciques. Esta li\u00f1a do teatro social xa fora iniciada por Manuel Lugr\u00eds Freire. Publicou \"O fidalgo\", estreada no Teatro Principal en xaneiro de 1918 e \"Rosi\u00f1a\", estreada en febreiro de 1921. Colaborou no suplemento \"N\u00f3s\" de \"El Noroeste\". En poes\u00eda escribiu \"A volta do berganti\u00f1\u00e1n\" (1928).\nEn abril de 1936 intentouse levar ao cine o seu drama anticaciquil \"O fidalgo\". Deixou unha obra in\u00e9dita \"Unha noite co'a Compa\u00f1a\".\nActividade pol\u00edtica.\nMas\u00f3n, foi tres veces presidente do Centro Republicano de Santiago entre 1920 e 1930, asistiu \u00e1 sinatura do pacto de Lestrove. Na Rep\u00fablica, foi elixido concelleiro, foi presidente do Comit\u00e9 do Partido Radical Socialista de Compostela e formou parte da Comisi\u00f3n organizadora da Asemblea Rexional de Municipios de 1932 que decidiu a redacci\u00f3n do proxecto de Estatuto de Autonom\u00eda. Foi candidato a deputado polo partido Radical Socialista nas elecci\u00f3ns de novembro de 1933 pero non resultou elixido. En maio de 1935 anunciou a s\u00faa retirada da vida pol\u00edtica, pero volveu ser concelleiro en febreiro de 1936.\nCo golpe de Estado do 18 de xullo de 1936 foi detido e procesado por mas\u00f3n, pasando 33 meses na cadea. En 1941 volveu \u00f3 c\u00e1rcere condenado a 12 anos e un d\u00eda en aplicaci\u00f3n da lei de Represi\u00f3n da Masoner\u00eda e do Comunismo, pasou polos penais de Porto de Santa Mar\u00eda (C\u00e1diz), Burgos, Toledo e Lugo, de onde sa\u00edu en 1944. Ao enviuvar en 1946, pasou tempadas en Turces (Touro) coa s\u00faa filla Dolores. Al\u00ed escribiu o conto en verso \"Unha noite coa compa\u00f1a\" e o drama en tres actos e un cadro \"Xenreira\", que foi prohibido pola censura. En 1950 conced\u00e9ronlle o premio de poes\u00eda do Centro Galego de Buenos Aires e fix\u00e9ronlle un xantar de homenaxe en Roxos.\nReco\u00f1ecementos.\nUn colexio de Carballo leva o seu nome."}
{"id": "51004", "revid": "23204", "url": "https://gl.wikipedia.org/wiki?curid=51004", "title": "Provincia de Guadalaxara", "text": "A provincia de Guadalaxara (en castel\u00e1n: \"Guadalajara\") \u00e9 unha provincia de Castela-A Mancha, con capital na cidade hom\u00f3nima. Limita ao sur coa provincia de Cuenca, ao oeste coa Comunidade de Madrid, ao norte e noroeste con Castela e Le\u00f3n (provincias de Segovia e Soria), e con Arag\u00f3n (provincias de Zaragoza e Teruel) polo nordeste.\nEn 2008 ti\u00f1a 237.787 habitantes, distribu\u00eddos nunha superficie de 12.190\u00a0km\u00b2, que se repart\u00edan entre 288 municipios, dos cales tres cuartas partes son entidades con menos de 200 habitantes. Preto do 40% da poboaci\u00f3n reside na capital."}
{"id": "51005", "revid": "22570", "url": "https://gl.wikipedia.org/wiki?curid=51005", "title": "Premios TP de Ouro 1996", "text": "Lista de Premios TP de Ouro de 1996, entregados en 1997:"}
{"id": "51007", "revid": "23204", "url": "https://gl.wikipedia.org/wiki?curid=51007", "title": "Provincia de Segovia", "text": "A provincia de Segovia est\u00e1 situada en Castela e Le\u00f3n, a capital da mesma \u00e9 a cidade hom\u00f3nima. Conta con 155.015 habitantes. Linda con seis provincias de Castela e Le\u00f3n (de leste para oeste, a saber: Soria, Burgos, Valladolid, e m\u00e1is \u00c1vila); polo sueste limita coa Comunidade de Madrid.\nOs seus principais n\u00facleos de poboaci\u00f3n son: Segovia, Cu\u00e9llar, San Ildefonso, San Rafael, El Espinar, Sep\u00falveda e Ayll\u00f3n. \u00c9 unha provincia moi deshabitada, cunha densidade demogr\u00e1fica moi baixa. A s\u00faa econom\u00eda na actualidade bas\u00e9ase nos sectores de servizos e primario (gandar\u00eda porcina).\nO seu clima \u00e9 continental, con longos invernos, secos e fr\u00edos, e ver\u00e1ns calorosos, pero curtos. Conta con importantes recursos culturais. As s\u00faas comunicaci\u00f3ns son aceit\u00e1beles, estando en construci\u00f3n actualmente a li\u00f1a do AVE que unir\u00e1 Madrid con Valladolid a trav\u00e9s de Segovia."}
{"id": "51008", "revid": "15490", "url": "https://gl.wikipedia.org/wiki?curid=51008", "title": "Uni\u00f3n Republicana", "text": "Uni\u00f3n Republicana pode referirse a:"}
{"id": "51009", "revid": "5312", "url": "https://gl.wikipedia.org/wiki?curid=51009", "title": "Uni\u00f3n Republicana (Espa\u00f1a 1903)", "text": "A Uni\u00f3n Republicana foi un partido pol\u00edtico espa\u00f1ol fundado en 1903 por Nicol\u00e1s Salmer\u00f3n e Alejandro Lerroux baixo a direcci\u00f3n do primeiro, co prop\u00f3sito de unificar as esparexidas forzas republicanas espa\u00f1olas durante a Restauraci\u00f3n borb\u00f3nica.\nHistoria e caracter\u00edsticas.\nNas elecci\u00f3ns xerais de 1905, a Uni\u00f3n Republicana obtivo 30 escanos. Tres anos m\u00e1is tarde, en 1908, a UR achegouse aos rexionalistas catal\u00e1ns e integrouse na coalici\u00f3n Solidaritat Catalana. Pero diante do desexo de autonom\u00eda dos catal\u00e1ns, a Uni\u00f3n escindiuse entre os partidarios de colaborar cos rexionalistas (liderados por Salmer\u00f3n) e os que se opu\u00f1an ao catalanismo, encabezados por Lerroux e apoiados, tras un intento de conciliaci\u00f3n, por Juli\u00e1n Besteiro. Cando a posici\u00f3n favorable ao catalanismo se impuxo no seo do partido, o sector de Lerroux abandonou a Uni\u00f3n e fundou o Partido Republicano Radical."}
{"id": "51010", "revid": "5312", "url": "https://gl.wikipedia.org/wiki?curid=51010", "title": "Uni\u00f3n Republicana (Espa\u00f1a 1934)", "text": "A Uni\u00f3n Republicana foi un partido pol\u00edtico espa\u00f1ol xurdido trala fusi\u00f3n, en setembro de 1934, de varios grupos radicais: o Partido Radical Dem\u00f3crata de Diego Mart\u00ednez Barrio, escindido o 16 de maio dese ano do Partido Republicano Radical de Alejandro Lerroux en protesta polo seu achegamento a CEDA; a Izquierda Radical-Socialista de Botella Asensi, escindida do Partido Republicano Radical Socialista; e o \u00e1 dereita do propio Partido Radical Socialista, liderado por F\u00e9lix Gord\u00f3n Ord\u00e1s.\nEn 1935 integrouse na Fronte Popular xunto cos socialistas, comunistas, Izquierda Republicana, nacionalistas e outros grupos progresistas.\nTralo triunfo frontepopulista nas elecci\u00f3ns de 1936, o l\u00edder da Uni\u00f3n Republicana, Mart\u00ednez-Barrio, desempe\u00f1ou interinamente a Presidencia da Rep\u00fablica trala destituci\u00f3n de Niceto Alcal\u00e1-Zamora, ata o nomeamento de Manuel Aza\u00f1a.\nTrala guerra, Uni\u00f3n Republicana converteuse, xunto con Izquierda Republicana, nunha das principais organizaci\u00f3ns republicanas no exilio."}
{"id": "51011", "revid": "22570", "url": "https://gl.wikipedia.org/wiki?curid=51011", "title": "Uni\u00f3n Republicana en Galicia", "text": "A Uni\u00f3n Republicana contou en Galicia, ao se fundar en 1934, coa maior\u00eda dos militantes do Partido Republicano Radical Socialista, especialmente numerosos na Coru\u00f1a, Pontevedra, Ferrol e Santiago de Compostela e co Partido Republicano Dem\u00f3crata, de Diego Mart\u00ednez Barrio que se escindira do Partido Republicano Radical en desconformidade co apoio deste \u00e1 CEDA con agrupaci\u00f3ns na Coru\u00f1a, Ferrol, Santiago de Compostela e Lugo. Contaba como \u00f3rganos de prensa con \"El Noroeste\" da Coru\u00f1a e \"Democracia\" de Ourense.\nA Uni\u00f3n Republicana apoiou o Estatuto de Galicia de 1936 e dentro da Frente Popular conseguiu catro escanos en Galicia nas elecci\u00f3ns de 1936."}
{"id": "51012", "revid": "1987", "url": "https://gl.wikipedia.org/wiki?curid=51012", "title": "ATC C\u00f3digo A07", "text": "Unha secci\u00f3n do Sistema de Clasificaci\u00f3n Qu\u00edmica Anat\u00f3mico-Terap\u00e9utica.\nA SISTEMA DIXESTIVO E METABOLISMO"}
{"id": "51013", "revid": "5312", "url": "https://gl.wikipedia.org/wiki?curid=51013", "title": "Tracy Chapman", "text": "Tracy Chapman, nada en Cleveland (Ohio) o 30 de marzo de 1964, \u00e9 unha cantante de m\u00fasica folk rock estadounidense, vencedora por diversas veces do Grammy, tornada mundialmente famosa pola s\u00faas canci\u00f3ns \"Baby Can I Hold You\" e \"Fast Car\".\nTraxectoria.\nTracy Chapman toca a guitarra e escribe canci\u00f3ns desde nena. Ingresou no programa \"A Better Chance\", o que lle permitiu frecuentar a Wooster School, en Connecticut e posteriormente a Universidade Tufts, en Medford (Massachussets). En maio de 2004 esta Universidade concedeulle o t\u00edtulo de doutora \"honoris causa\" en belas artes, pola s\u00faa contribuci\u00f3n como unha artista socialmente comprometida e polas s\u00faas realizaci\u00f3ns art\u00edsticas.\nA\u00ednda estando na facultade, Chapman comezou a presentarse nas r\u00faas, tocando o seu contrabaixo en caf\u00e9s de Cambridge, Massachussets. Mentres esperaba a s\u00faa graduaci\u00f3n acad\u00e9mica, asinou contrato coa SBK Records, en 1988, lanzando o seu primeiro \u00e1lbum, titulado \"Tracy Chapman\" -que foi logo aclamado pola cr\u00edtica-, e comezou a realizar xiras e conquistar o p\u00fablico. Ap\u00f3s a s\u00faa aparici\u00f3n nun programa de TV, en homenaxe aos setenta anos de Nelson Mandela, en xu\u00f1o, a canci\u00f3n \"Fast Car\" alcanzou o cume das listas de \u00e9xitos nos Estados Unidos, ficando entre as 10 m\u00e1is executadas da lista da \"Billboard Hot 100\", con outras canci\u00f3ns na lista como \"Baby Can I Hold You\".\nO disco vendeuse ben, alcanzando varios certificados de venda da RIAA (discos de platina), e fac\u00e9ndoa vencer no ano seguinte (1989) catro Grammy Awards, inclusive a de mellor artista revelaci\u00f3n.\nChapman tornouse, despois disto, unha artista ligada a Amnistia Internacional, participando da \"xira\" \"Human Rights Now!\". Segundo algunhas fontes, Chapman converteuse nunha das m\u00e1is influentes artistas no medio universitario norteamericano dos anos 80.\nO seu \u00e1lbum seguinte, \"Crossroads\" (1989), non tivo o mesmo \u00e9xito comercial. En 1992, cando lanzou o seu traballo seguinte - \"Matters of the Heart\" - o seu p\u00fablico quedaba restrinxido a fans dedicados. A pesar de todos acreditaren que a s\u00faa carreira xa estaba conxelada, sorprendeu os analistas en 1995, con \"New Beginning\", que vendeu m\u00e1is de 3 mill\u00f3ns de copias apenas nos EUA, e rendeulle un Grammy, en 1997, de mellor canci\u00f3n de rock.\nEn 2000 \"Telling Stories\" foi un \u00e1lbum con m\u00fasicas m\u00e1is envorcadas cara ao rock que cara ao estilo pop, que at\u00e9 ent\u00f3n practicara. A canci\u00f3n que d\u00e1 t\u00edtulo ao disco foi bastante executada nas radios europeas, e nalg\u00fans segmentos norteamericanos.\nO sexto \u00e1lbum foi \"Let It Rain\", de 2002, que Chapman divulgou en xira pola Europa e EUA en 2003.\n\"Where You Live\", s\u00e9timo \u00e1lbum da cantante, foi lanzado en setembro de 2005. Con este traballo realizou xiras polos EUA e Europa.\nDiscograf\u00eda.\n\"Tracy Chapman\" (1988)\n\"Crossroads\" (1989)\n\"Matters of the Heart\" (1992)\n\"New Beginning\" (1995)\n\"Telling Stories\" (2000)\n\"Collection\" (2001)\n\"Let It Rain\" (2002)\n\"Where You Live\" (2005)\nOutros traballos.\nDuetos:"}
{"id": "51014", "revid": "336", "url": "https://gl.wikipedia.org/wiki?curid=51014", "title": "Amnistia Internacional", "text": ""}
{"id": "51015", "revid": "85894", "url": "https://gl.wikipedia.org/wiki?curid=51015", "title": "Cat\u00e1lise", "text": "En qu\u00edmica e biolox\u00eda a cat\u00e1lise \u00e9 a aceleraci\u00f3n (incremento da velocidade) da reacci\u00f3n qu\u00edmica por medio dunha substancia, chamada catalizador, que non \u00e9 consumida na reacci\u00f3n. Esta verba \u00e9 derivada do seu nome grego \"\u03ba\u03b1\u03c4\u03ac\u03bb\u03c5\u03c3\u03b9\u03c2\".\nO catalizador prov\u00e9 un mecanismo de reacci\u00f3n alternativo, no que a enerx\u00eda de activaci\u00f3n \u00e9 menor c\u00f3 do mecanismo orixinal de reacci\u00f3n. O catalizador participa na reacci\u00f3n pero non \u00e9 un reaxente nin un produto da reacci\u00f3n que cataliza. Unha excepci\u00f3n son os procesos de autocat\u00e1lise onde os produtos da reacci\u00f3n promoven a aceleraci\u00f3n da reacci\u00f3n.\nO concepto de cat\u00e1lise foi inventado pola qu\u00edmica Elizabeth Fulhame e descrito nun libro de 1794, baseado no seu novo traballo en experimentos de oxidaci\u00f3n-reduci\u00f3n."}
{"id": "51016", "revid": "1556", "url": "https://gl.wikipedia.org/wiki?curid=51016", "title": "Fernando de Casas e Novoa", "text": ""}
{"id": "51017", "revid": "54336", "url": "https://gl.wikipedia.org/wiki?curid=51017", "title": "Esp\u00edrito Santo", "text": "O Esp\u00edrito Santo \u00e9, para a maior\u00eda de confesi\u00f3ns cristi\u00e1s, a terceira persoa da Santa Trindade. Verdade fundamental do cristianismo, contido dun dogma apuntado xa no Concilio de Nicea e definido definitivamente polo primeiro concilio de Constantinopla. Rec\u00f3llese, xa que logo, no chamado s\u00edmbolo niceno-constantinopolitano ou Credo. Os cristi\u00e1ns que non aceptan esta doutrina ch\u00e1manse non trinitarios.\nSegundo esta doutrina Deus, na s\u00faa Unidade, \u00e9 Amor e, xa que logo, Comu\u00f1\u00f3n interpersoal. A expresi\u00f3n difusiva e gratu\u00edta dese Amor \u00e9 o Esp\u00edrito, que fai experimentar ao crente a entra\u00f1a da divindade. O Home, en canto criatura feita a imaxe e semellanza de Deus, arela unha comu\u00f1\u00f3n plena cos seus irm\u00e1ns e con Deus no Esp\u00edrito. O cumprimento desa arela \u00e9 a Salvaci\u00f3n.\nO Esp\u00edrito na Escritura.\nNo Antigo Testamento, o Esp\u00edrito \u00e9 a forza vivificadora de Deus nas s\u00faas criaturas e no Universo enteiro. \u00c9 a enerx\u00eda inspiradora das palabras dos Profetas (Is 61, 1-2). Forma parte das promesas de Deus a Israel: \"Dareivos un coraz\u00f3n novo e infundireivos un Esp\u00edrito novo; arrincareivos o coraz\u00f3n de pedra, e dareivos un coraz\u00f3n de carne. Infundirei o meu Esp\u00edrito en v\u00f3s\" (Ez 36 26-27).\nO termo hebreo \u00e9 \"ruah\", que significa alento. \u00c9 unha palabra en feminino que expresa a atmosfera divina na que a s\u00faa palabra \u00e9 pronunciada \u00e9 a s\u00faa acci\u00f3n \u00e9 realizada.\nXes\u00fas de Nazaret empr\u00e9gaa nese mesmo sentido ao comezo da s\u00faa predicaci\u00f3n: \"O Esp\u00edrito de Deus est\u00e1 sobre min\" (Lc 4, 18-19). No seu bautismo por Xo\u00e1n Bautista, acada \u00e1 plena conciencia da s\u00faa misi\u00f3n e recibe o impulso para anunciar a boa noticia (\"evangelion\") do Reino de Deus.\nNos evanxeos a palabra trad\u00facese ao grego como \"pneuma\". No evanxeo de Xo\u00e1n, Xes\u00fas promete, antes da s\u00faa morte, o Esp\u00edrito como \"Par\u00e1clito\", \u00e9 dicir, como consolador e fonte de alegr\u00eda, que dar\u00e1 a entender os ditos e feitos de Xes\u00fas. Segundo os Feitos dos Ap\u00f3stolos, trala resurrecci\u00f3n, os disc\u00edpulos ter\u00e1n unha experiencia inefable que os impulsa a proclamar a salvaci\u00f3n en todas as linguas. \u00c9 a vivencia da Pentecoste.\nEvoluci\u00f3n da crenza.\nCristianismo primitivo.\nXa as primeiros cristi\u00e1ns bautizaban \"no nome do Pai, do Fillo e do Esp\u00edrito Santo\" entendendo que o fac\u00edan por mandato de Xes\u00fas mesmo tal como se recolle nos evanxeos. Nun texto do s\u00e9culo II composto en Siria, denominado a Didaqu\u00e9, d\u00e1se testemu\u00f1o deste rito. Segundo a \"Tradici\u00f3n Apost\u00f3lica\" de Hip\u00f3lito de Roma, de comezos do s\u00e9culo III, a terceira inmersi\u00f3n na auga realiz\u00e1base trala confesi\u00f3n de fe no Esp\u00edrito Santo. No cristianismo primitivo era a forza do Esp\u00edrito a que perdoaba os pecados e transfiguraba ao crente para unha vida nova. Nos primeiros textos, f\u00e1lase como dunha primicia de Vida Eterna que arrinca da escravitude do pecado para unha vida plena no amor e permite superar o medo \u00e1 morte ata o mesmo martirio. \"Onde est\u00e1 o Esp\u00edrito de Se\u00f1or hai liberdade\" (2 Cor 3,17).\nDefinici\u00f3n dogm\u00e1tica.\nSer\u00e1n os Pais da Igrexa os que sacar\u00e1n as consecuencias desta experiencia. Para Ireneo de Li\u00f3n o Esp\u00edrito \u00e9 quen constantemente rexuvenece a fe e \u00e1 comunidade dos crentes. Na s\u00faa pol\u00e9mica contra Ario e o arianismo, Atanasio de Alexandr\u00eda atribu\u00edu xa ao Esp\u00edrito unha actividade e uns froitos propios de Deus mesmo. Isto ser\u00e1 desenvolvido polo Pai da Capadocia Basilio o Grande no seu \"Tratado Sobre o Esp\u00edrito Santo\": toda graza e toda forza, o senso moral, o consolo, a transformaci\u00f3n que conduce \u00e1 inmortalidade, o paso \u00e1 liberdade e todos os demais bens son tam\u00e9n obra do Esp\u00edrito. Isto abrir\u00e1 paso \u00e1 profesi\u00f3n de fe no \"Esp\u00edrito Santo, Se\u00f1or e vivificante, que procede do Pai, e co Pai e co Fillo, recibe a mesma adoraci\u00f3n e Gloria.\" do primeiro Concilio de Constantinopla no ano 381.\nCismas.\nA Igrexa Cat\u00f3lica afastar\u00edase das demais Igrexas ao engadir a expresi\u00f3n latina: \"filioque\". A concepci\u00f3n do Esp\u00edrito como procedente do Pai pero tam\u00e9n do Fillo, deriva do pensamento cristi\u00e1 latino, que concibe a xeraci\u00f3n do Fillo primariamente como un acto de co\u00f1ecemento do Pai do seu propio Verbo (en grego \"Logos\"), onde o co\u00f1ecer precede e posibilita o amar. Do amor rec\u00edproco entre o Pai e o Fillo procede o Esp\u00edrito.\nCo gallo deste engadido, Constantinopla e Roma cruz\u00e1ronse anatemas e deron lugar ao Gran Cisma de Oriente (1054), que chega aos nosos d\u00edas. As Igrexas ortodoxas consideraron o termo \"filioque\" como unha traiz\u00f3n aos concilios da Igrexa indivisa. Pu\u00f1a en cuesti\u00f3n a monarqu\u00eda do Pai como creador dende toda a eternidade; o Fillo e o Esp\u00edrito participan plenamente da omnipotencia divina dada antes de t\u00f3dolos s\u00e9culos pola orixe paterna. Se Deus \u00e9 Amor, o Pai, na entrega que fai de si mesmo no seo da Trindade, doa o seu Amor, xa que logo, o Esp\u00edrito procede del. Hoxe en d\u00eda, as xerarqu\u00edas das Igrexas cat\u00f3lica e ortodoxa te\u00f1en afirmado que esta diversidade terminol\u00f3xica non manifesta unha fe diferente, m\u00e1xime cando, como afirman os te\u00f3logos de \u00e1mbalas confesi\u00f3ns, na vida divina non \u00e9 concibible un antes e un despois temporal.\nNas Igrexas ortodoxas a vida cristi\u00e1 \u00e9, ante todo, unha vida no Esp\u00edrito. Isto desenvolveuse en maior grao que no catolicismo, onde se veu insistindo m\u00e1is no cumprimento de preceptos morais en orde a ga\u00f1ar a Vida Eterna. Na ortodoxia, xa dende autores medievais como Nicol\u00e1s Cabasilas ou Gregorio Palamas ten un papel central a recepci\u00f3n das \"enerx\u00edas divinas\" a trav\u00e9s da oraci\u00f3n do coraz\u00f3n. Elas son expresi\u00f3n da acci\u00f3n do Esp\u00edrito que nos fai vivir, xa neste mundo, a divinohumanidade como manifestaci\u00f3n do don gratu\u00edto da salvaci\u00f3n.\nPara o protestantismo, dende o propio Marti\u00f1o Lutero, o gran don do Esp\u00edrito \u00e9 a Fe en Xes\u00fas. Ela soa, por pura Graza, reg\u00e1lanos a salvaci\u00f3n sen necesidade das boas obras e sen mediaci\u00f3n eclesial a trav\u00e9s do falso sacramento da orde sacerdotal. A xustificaci\u00f3n pola Fe ser\u00e1 a afirmaci\u00f3n central que o leve a romper con Roma e dar comezo \u00e1 Reforma.\nTeolox\u00eda contempor\u00e1nea.\nSon moitos e moi importantes os te\u00f3logos contempor\u00e1neos que estudaron a crenza no Esp\u00edrito; no eido do protestantismo evanx\u00e9lico salienta J\u00fcrgen Moltmann que concibe ao Esp\u00edrito Santo como o Esp\u00edrito da vida real do home concreto aberto a acci\u00f3n de Deus pola fe en Xesucristo.Para el o si total e sen reservas \u00e1 vida e o amor total e sen reservas a todo o que vive son as primeiras experiencias do Esp\u00edrito de Deus. Dende o \u00e1mbito ortodoxo, salienta Pavl Evdokimov que ve no Esp\u00edrito o impulsor das idades da vida espiritual do crente que ten o seu comezo na humildade. Dende a teolox\u00eda cat\u00f3lica, debe mencionarse a Yves Congar que ve nel a forza que dinamiza toda a existencia cristi\u00e1 e, en canto Persoa, \u00e9 o Visitante que arela o coraz\u00f3n baleiro do home.Karl Rahner chegou a desenvolver unha teor\u00eda da acci\u00f3n do Esp\u00edrito noutras relixi\u00f3ns e mesmo nos non crentes, os cristi\u00e1ns an\u00f3nimos. A visi\u00f3n da teolox\u00eda contempor\u00e1nea, se cadra pode resumirse nestas palabras de Hans Urs von Balthasar: \"O m\u00e1is \u00edntimo de Deus \u00bfnon \u00e9 o Amor?, polo tanto \u00bfnon est\u00e1 presente o Esp\u00edrito onde iso m\u00e1is \u00edntimo acontece?\"\nAcci\u00f3n do Esp\u00edrito.\nXa en San Paulo, descr\u00edbese ao Esp\u00edrito como a acci\u00f3n do Amor de Deus que sondea os coraz\u00f3ns e nos da un sentido de fillos que nos permite chamalo con confianza, como Xes\u00fas: \"Abba\", en arameo, pap\u00e1 (Gal 4,6). De feito ningu\u00e9n pode afirmar con fe que Xes\u00fas \u00e9 o Se\u00f1or sen\u00f3n por influxo do Esp\u00edrito (1 Co 12,3)\nNo evanxeo de Xo\u00e1n aparece como un don misterioso de Deus que \"sopra onde quere, oes o seu rumor, pero non sabes de onde v\u00e9n e a onde vai\" (Xn 3,8). Expresa a soberana liberdade da acci\u00f3n salvadora de Deus, da que ningu\u00e9n pode apropiarse nin someter a manipulaci\u00f3n.\nA acci\u00f3n non \u00e9 evanescente sen\u00f3n que se traduce en froitos concretos, estes son: o amor, a alegr\u00eda, a paz, a paciencia, a afabilidade, a bondade, a fidelidade, a mansedume, a temperanza (Ga 22-23).\nO Esp\u00edrito na vida das Igrexas manif\u00e9stase de diversos modos:\nNa liturxia sacramental existen determinados s\u00edmbolos que expresan a s\u00faa acci\u00f3n:\nNa teolox\u00eda ortodoxa, ins\u00edstese en que a acci\u00f3n do Esp\u00edrito afirma a liberdade e a pluralidade; segundo Berdiaev, o Esp\u00edrito da a cada cristi\u00e1n unha xenialidade que lle \u00e9 propia. Para Olivier Cl\u00e9ment o Esp\u00edrito innova en cada un unha existencia persoal afirmando, en e pola comu\u00f1\u00f3n, unha novidade sen precedentes. F\u00e1lase da ilimitada diversidade do Esp\u00edrito.\nNa ortodoxia tam\u00e9n ten un lugar importante, como acci\u00f3n do Esp\u00edrito, a creaci\u00f3n da Beleza. A Igrexa ortodoxa rusa concibe o seu nacemento como unha subxugaci\u00f3n da Beleza manifestada na liturxia bizantina. As\u00ed o Esp\u00edrito inspira ao m\u00fasico e leva a man do artista. Para Pavel Florenskii a beleza transcendente e esencializada dunha icona pode ser veh\u00edculo da enerx\u00eda vivificante e sandadora do Esp\u00edrito.\nRepresentaci\u00f3ns.\nA m\u00e1is frecuente \u00e9 como unha pomba. S\u00edmbolo dunha vida nova rescatada das augas da morte. No antigo testamento tras o Diluvio, No\u00e9 solta unha pomba que volta cunha pola de oliveira, signo dunha vida renacida. Esta simbolox\u00eda expr\u00e9sase tam\u00e9n nos evanxeos para visualizar a compracencia de Deus en Xes\u00fas, no seu bautismo por Xo\u00e1n no r\u00edo Xord\u00e1n.\nAs linguas de lume ou chamas, expresan a experiencia de Pentecoste, que impulsa aos primeiros disc\u00edpulos \u00e1 sa\u00edr \u00e1 luz e proclamar a salvaci\u00f3n en Xes\u00fas crucificado, morto e resucitado. O Esp\u00edrito \u00e9 un fogo devorador que se difunde por toda a terra para transfigurala no amor de Deus. Nas igrexas de Oriente, onde os fieis comungan o sangue de Cristo, botan no vi\u00f1o unha pinga de auga quente, s\u00edmbolo do lume do Esp\u00edrito Santo.\nHimnolox\u00eda.\nDebido a que a crenza no Esp\u00edrito conc\u00edbese como unha experiencia de exultaci\u00f3n inefable, para achegarse ao seu sentido m\u00edstico, resulta imprescindible co\u00f1ecer como se expresa nos himnos das diferentes Igrexas. O sistema h\u00edmnico de Bizancio \u00e9 como unha enciclopedia po\u00e9tica de espiritualidade e teolox\u00eda. As\u00ed, nos himnos po\u00e9ticos de Sime\u00f3n o Novo Te\u00f3logo f\u00e1lase do Esp\u00edrito con frases como:\nPola s\u00faa parte, o cristianismo occidental, expresou experiencias an\u00e1logas a trav\u00e9s do canto gregoriano. As\u00ed, no himno de Pentecoste \"Veni Creator Spiritus\", do s\u00e9culo IX, encontramos frases como:\nNoutro canto titulado \"Veni Sancte Spiritus\", do s\u00e9culo XIII, interpr\u00e9tanse sentenzas como:\nProbablemente, sexa nestes himnos onde mellor se poida captar o significado dunha crenza al\u00e9n do fr\u00edo siloxismo especulativo escol\u00e1stico, da teolox\u00eda sistem\u00e1tica ou da fenomenolox\u00eda das relixi\u00f3ns."}
{"id": "51018", "revid": "1556", "url": "https://gl.wikipedia.org/wiki?curid=51018", "title": "Revoltas Irmandi\u00f1as", "text": ""}
{"id": "51019", "revid": "23204", "url": "https://gl.wikipedia.org/wiki?curid=51019", "title": "Provincia de Burgos", "text": "A provincia de Burgos \u00e9 unha das provincias de Castela e Le\u00f3n, est\u00e1 situada ao nord\u00e9s desta comunidade. A s\u00faa capital \u00e9 a cidade hom\u00f3nima de Burgos. Ocupa unha superficie de 14.300\u00a0km\u00b2 e a s\u00faa poboaci\u00f3n en 2006 era de 363.874 habitantes. Moitos dos 370 concellos da provincia (131 en 2006) te\u00f1en menos de 100 habitantes.\nBurgos pos\u00fae un enclave no interior da provincia de \u00c1raba: o enclave de Trevi\u00f1o.\nXeograf\u00eda.\nA provincia limita coa Comunidade Aut\u00f3noma da Rioxa e Soria polo leste; con Palencia e Valladolid polo oeste ; con Segovia polo sur e coa Comunidade Aut\u00f3noma de Cantabria e o Pa\u00eds Vasco (Biscaia e \u00c1raba) polo norte.\nR\u00edos.\nPola provincia pasan o Ebro, o Douro, o Arlanz\u00f3n e o Arlanza.\nComarcas.\nA provincia de Burgos div\u00eddese en 10 comarcas:\nLocalidades principais.\nAs localidades da provincia con m\u00e1is de mil habitantes son:\nPartidos xudiciais.\nA provincia de Burgos conta con sete partidos xudiciais:\nEntidades Locais Menores.\nAs Entidades Locais Menores son un tipo de subdivisi\u00f3ns dos concellos que se dan na provincia de Burgos.\nComunicaci\u00f3ns.\nAutoestradas, autov\u00edas e estradas.\nPola provincia discorren numerosas estradas nacionais, autov\u00edas e autoestradas que unen o territorio con outros da mesma comunidade e coas de f\u00f3ra. Destacan:\nEn proxecto est\u00e1 a AP-69 ou \"Autoestrada Dous Mares\" que unir\u00e1 Miranda de Ebro coa cornixa cant\u00e1brica a trav\u00e9s dos meiri\u00f1ados.\nFerrocarril.\nA provincia conta con d\u00faas estaci\u00f3ns de ferrocarril consideradas de primeira orde: a estaci\u00f3n de Burgos e a estaci\u00f3n de Miranda de Ebro. A primeira delas at\u00f3pase na li\u00f1a Madrid-Ir\u00fan e a partir de decembro do 2007, est\u00e1 conectada con Madrid grazas a un servizo Alvia de Alta Velocidade. Na segunda estaci\u00f3n \u00fanese \u00e1 devandita li\u00f1a Madrid-Ir\u00fan coa de Castej\u00f3n-Bilbao. Tam\u00e9n quedar\u00e1 conectada a Madrid co mesmo servizo de Alta Velocidade que Burgos. A estaci\u00f3n de Miranda conta cun importante n\u00facleo lox\u00edstico coa s\u00faa \"Clasificaci\u00f3n de Mercanc\u00edas\" e numerosos talleres de RENFE. Nas instalaci\u00f3ns ferroviarias de Miranda est\u00e1 o Posto de Mando de Adif que se encarga do control do tr\u00e1fico de todo o norte peninsular.\nA Estaci\u00f3n de Aranda de Duero veu remitida a s\u00faa actividade nos \u00faltimos anos, empreg\u00e1ndose no uso industrial para algunhas empresas da zona.\nAeroportos.\nA provincia ten un aeroporto, o Aeroporto de Burgos. Pertence \u00e1 rede de AENA e est\u00e1 situado a uns catro quil\u00f3metros ao nord\u00e9s da capital, nunha ampla chaira sobre terreos do termo municipal de Burgos e comprendendo os barrios de Gamonal e Villafr\u00eda. Incorporouse \u00e1 rede de aeroportos de AENA en outubro do ano 2000.\nEconom\u00eda.\nA potencia de xeraci\u00f3n el\u00e9ctrica total instalada na provincia de Burgos a 31 de decembro do 2003, inclu\u00edndo autoprodutores, era de 964 MW, aproximadamente un 8,5% superior \u00e1 potencia xerada no ano anterior. Destaca a entrada en servizo no ano de parques e\u00f3licos as\u00ed como a entrada en funcionamento de d\u00faas plantas de tratamento de residuos, neste caso de xurros, para a produci\u00f3n de enerx\u00eda. Cabe comentar o incremento nun 22% con respecto ao ano 2002 da potencia instalada en coxeraci\u00f3n. Este incremento \u00e9, en parte, debido \u00e1 transposici\u00f3n en Espa\u00f1a de Directivas Europeas para o fomento das enerx\u00edas renovables e a coxeraci\u00f3n.\nLugares de interese.\nPatrimonio da Humanidade:\nHist\u00f3ricos/arqueol\u00f3xicos\nOutros"}
{"id": "51020", "revid": "12452", "url": "https://gl.wikipedia.org/wiki?curid=51020", "title": "Igrexa Romana", "text": ""}
{"id": "51021", "revid": "12452", "url": "https://gl.wikipedia.org/wiki?curid=51021", "title": "Igrexa de Roma", "text": ""}
{"id": "51023", "revid": "56817", "url": "https://gl.wikipedia.org/wiki?curid=51023", "title": "-667", "text": "Outros.\nHistoria ano a ano"}
{"id": "51025", "revid": "47401", "url": "https://gl.wikipedia.org/wiki?curid=51025", "title": "Martti Ahtisaari", "text": "Martti Oiva Kalevi Ahtisaari, nado en Vyborg o 23 de xu\u00f1o de 1937 e finado en Helsinki o 16 de outubro de 2023, foi un pol\u00edtico e diplom\u00e1tico das Naci\u00f3ns Unidas finland\u00e9s, presidente de Finlandia entre 1994 e 2000. Traballou coa mediaci\u00f3n entre o goberno de Serbia e a que daquela era a provincia de Kosovo.\nTraxectoria.\nFoi Premio Nobel da Paz no 2008 \"polos seus esforzos para resolver conflitos internacionais en varios continentes durante m\u00e1is de tres d\u00e9cadas\"."}
{"id": "51026", "revid": "624", "url": "https://gl.wikipedia.org/wiki?curid=51026", "title": "Augusta Antonina", "text": ""}
{"id": "51027", "revid": "1131", "url": "https://gl.wikipedia.org/wiki?curid=51027", "title": "Condado de Trevi\u00f1o", "text": "Condado de Trevi\u00f1o \u00e9 un concello espa\u00f1ol da provincia de Burgos (Castela e Le\u00f3n). Xunto co municipio de La Puebla de Arganz\u00f3n forma o enclave de Trevi\u00f1o, situado dentro da provincia vasca de \u00c1raba. A capital do municipio \u00e9 a localidade de Trevi\u00f1o.\nHistoria.\nNa entidade local menor de La\u00f1o a\u00ednda se poden ver as covas artificiais que foran habitadas por ermit\u00e1ns hai uns mil qui\u00f1entos anos. O conxunto de Las Gobas conserva gravados de figuras de animais e inscrici\u00f3ns.\nA fundaci\u00f3n oficial de Trevi\u00f1o tivo lugar en 1161 polo rei de Navarra Sancho VI o Sabio, mais en 1200 pasa a poder de Castela logo da vitoria obtida polo rei castel\u00e1n Afonso VIII, durante a guerra sostida contra o monarca navarro, pasando a ser, desde ese momento, o Condado de Trevi\u00f1o unha parte m\u00e1is de Castela ata hoxe.\nAo ficar nunha encrucillada de v\u00edas durante a Idade Media, desenvolveuse aqu\u00ed unha pr\u00f3spera poboaci\u00f3n xud\u00eda. S\u00e1seta foi unha das aldeas que antes se desenvolveron, ao estar na entrada no Condado do \"Cami\u00f1o do Vi\u00f1o e o Peixe\" (Cami\u00f1o Real que comunicaba os vales do Ebro coa costa cant\u00e1brica).\nO 8 de abril de 1366, Henrique II de Trast\u00e1mara concedeu a Pedro Manrique, como pago polos servizos por el emprestados, a vila de \"Trevi\u00f1o de Uda\", con todas as s\u00faas aldeas e termos, polo que a comarca pasa de ser zona de reguengo a zona de se\u00f1or\u00edo. Un bisneto de Pedro, Diego G\u00f3mez Manrique, recibiu do rei Xo\u00e1n II de Castela, en 1453, o t\u00edtulo de conde de Trevi\u00f1o. Un fillo deste, Pedro Manrique de Lara, recibiu dos Reis Cat\u00f3licos o t\u00edtulo de duque de N\u00e1jera, t\u00edtulo que hoxe d\u00eda ostentan a\u00ednda.\nNo s\u00e9culo XVI, os condes de Trevi\u00f1o, que eran xa, desde 1593, duques de N\u00e1jera, constru\u00edron o seu pazo, na actualidade Casa do Concello da Vila. \nPol\u00edtica.\nAs elecci\u00f3ns de 2003 deron, no concello de Condado de Trevi\u00f1o, cinco concelleiros \u00e1 Agrupaci\u00f3n Electoral Independiente del Condado de Trevi\u00f1o e catro ao Partido Popular. A Agrupaci\u00f3n Electoral Independiente, favor\u00e1bel a que o condado pase a depender administrativamente de \u00c1raba, f\u00edxose co goberno municipal.\nAs elecci\u00f3ns municipais de 2007 deron, no municipio de Condado de Trevi\u00f1o, catro concelleiros ao Partido Popular, tres concelleiros \u00e1 Agrupaci\u00f3n Electoral Indepiendente del Condado de Trevi\u00f1o, un para o PSOE e outro para ANV.\nEn 2011 EAJ/PNV e Bildu logran un concelleiro cada un sendo o \u00fanico municipio non vasco nin navarro con representaci\u00f3n de devanditos partidos nacionalistas.\nReivindicaci\u00f3n territorial.\nDesde hai ben anos, as forzas pol\u00edticas presentes en \u00c1raba reclaman e consideran este territorio como parte de \u00c1raba. Celebrouse unha consulta e a maior parte da poboaci\u00f3n, residente en Trevi\u00f1o, mostrouse a favor de solicitar un referendo ao respecto. A Deputaci\u00f3n de Burgos e a Xunta de Castela e Le\u00f3n, pola s\u00faa parte, op\u00f3\u00f1ense a que o Condado deixe de formar parte de Burgos.\nO Estatuto de Autonom\u00eda de Castela e Le\u00f3n esixe, para que Trevi\u00f1o se incorpore a \u00c1raba, un informe favor\u00e1bel da provincia de Burgos e da Comunidade Aut\u00f3noma de Castela e Le\u00f3n, as\u00ed como a aprobaci\u00f3n polas Cortes Xerais mediante Lei Org\u00e1nica. O goberno e o parlamento vascos presentaron un recurso de inconstitucionalidade nos anos 80 contra o devandito Estatuto, que foi desestimado polo Tribunal Constitucional.\nMentres tanto o nacionalismo castel\u00e1n reivindica a pertenza de Trevi\u00f1o a Burgos e a Castela e Le\u00f3n, avogando por continuar coa situaci\u00f3n actual.\nD\u00e1se a curiosa situaci\u00f3n que desde hai varios lustros proliferaron no Condado moreas de urbanizaci\u00f3ns de chal\u00e9s en ringleira dada a proximidade da cidade de Vitoria, sendo a gran maior\u00eda dos residentes vitorianos que cambiaron o seu piso na capital do Pa\u00eds Vasco por un chal\u00e9 no Condado burgal\u00e9s."}
{"id": "51028", "revid": "8354", "url": "https://gl.wikipedia.org/wiki?curid=51028", "title": "Mauno Koivisto", "text": "Mauno Henrik Koivisto foi o presidente da Finlandia entre 1982 e 1994.\nNado en Turku o 25 de novembro de 1923, loitou \u00f3s 16 anos de idade na guerra do seu pa\u00eds contra a Uni\u00f3n Sovi\u00e9tica."}
{"id": "51029", "revid": "23204", "url": "https://gl.wikipedia.org/wiki?curid=51029", "title": "Provincia de Valladolid", "text": "A provincia de Valladolid est\u00e1 situada na Comunidade Aut\u00f3noma de Castela e Le\u00f3n, con capital na cidade hom\u00f3nima. Ten unha poboaci\u00f3n de 513.712 habitantes (2005), repartidos entre 255 concellos, que abranguen unha superficie de 8.202 km\u00b2. Limita ao norte co provincia de Palencia, polo leste con Burgos, polo sueste con Segovia, polo suroeste con Salamanca, polo oeste con Zamora, e polo noroeste con Le\u00f3n.\nA provincia de Valladolid pos\u00fae un pequeno enclave, Roales, entre o linde das provincias de Le\u00f3n e Zamora.\nXeograf\u00eda.\nSita na Meseta Norte, a provincia caracter\u00edzase polo seu terreo chairo, con elevaci\u00f3ns de escasa importancia, O seu clima \u00e9 de tipo mediterr\u00e1neo continentalizado, con invernos secos e fr\u00edos, e veranos calorosos. O nivel das precipitaci\u00f3ns \u00e9 de tipo mediterr\u00e1neo.\nA rede hidrogr\u00e1fica est\u00e1 dominada polo r\u00edo Douro e os seus afluentes.\nComarcas de Valladolid.\nNa provincia de Valladolid existen 8 comarcas hist\u00f3ricas:"}
{"id": "51031", "revid": "23204", "url": "https://gl.wikipedia.org/wiki?curid=51031", "title": "Provincia de Cuenca", "text": "A provincia de Cuenca \u00e9 unha provincia espa\u00f1ola situada na parte oriental de Castela-A Mancha. No ano 2006 estaban censadas na provincia 208.616 persoas, nunha \u00e1rea de 17.061\u00a0km\u00b2, repartida entre 238 municipios. Unha cuarta parte da poboaci\u00f3n resid\u00eda na capital.\nLimita ao sur coas provincias de Albacete e Cidade Real, ao norte coa provincia de Guadalaxara e m\u00e1is a Comunidade Aut\u00f3noma de Arag\u00f3n, ao leste coa Comunidade Valenciana, e ao oeste coa provincia de Toledo e a Comunidade de Madrid.\nEconom\u00eda.\nCuenca, cunha econom\u00eda algo deprimida debido principalmente \u00e1 emigraci\u00f3n continuada, parece renacer agora co turismo e o progresivo co\u00f1ecemento das s\u00faas excelentes paisaxes e recursos. A econom\u00eda estivo tradicionalmente centrada nas actividades agrarias e forestais: cereais, vide, oliveira, azafr\u00e1n, allos, garavanzos, lentellas, cultivo de fungos (Villanueva de la Jara, Altarejos, Las Pedro\u00f1eras, Los Hinojosos, Mota del Cuervo, Poboa de Almenara). A industria c\u00e9ntrase sobre todo no sector derivado da riqueza forestal conquense: serradoiros (Conca, Almod\u00f3var del Pinar) e resinas (Conca, Arcos de la Sierra). Os seus mananciais de augas minerais de gran calidade, principalmente ao norte da provincia, dan lugar a unha industria embotelladora de importancia crecente (por exemplo, as augas de Beteta e de Huerta del Marquesado). Ten no seu territorio os encoros de Buend\u00eda, La Toba, Alarc\u00f3n e Contreras que hoxe d\u00eda est\u00e1n nunha situaci\u00f3n moi deficitaria.\nOs seus produtos m\u00e1is caracter\u00edsticos son os derivados c\u00e1rnicos, sobremesas como o \"alaj\u00fa\", bebidas como o \"resol\u00ed\", o vi\u00f1o e a augardente de Ribatajada, o queixo, o allo morado de Las Pedro\u00f1eras, os cogomelos e o champi\u00f1\u00f3n da Manchuela e o mel da Alcarria."}
{"id": "51032", "revid": "34681", "url": "https://gl.wikipedia.org/wiki?curid=51032", "title": "Urho Kekkonen", "text": "Urho Kaleva Kekkonen, nada en Pielavesi o 3 de setembro de 1900 e finada en Helsinqui o 31 de agosto de 1986, foi un pol\u00edtico fin\u00e9s, presidente do seu pa\u00eds entre 1956 e 1982."}
{"id": "51033", "revid": "89787", "url": "https://gl.wikipedia.org/wiki?curid=51033", "title": "\u00c1lxebra abstracta", "text": "A \u00e1lxebra abstracta \u00e9 a rama da matem\u00e1tica que se ocupa principalmente do estudo das estruturas alx\u00e9bricas, como grupo, anel, espazo vectorial ou corpo, e das s\u00faas relaci\u00f3ns.\nO termo \u00e1lxebra abstracta \u00e9 utilizado \u00e1s veces en contraposici\u00f3n ao de \u00e1lxebra elemental, que ensina as regras de manipulaci\u00f3n das f\u00f3rmulas e das expresi\u00f3ns alx\u00e9bricas nas que se empregan n\u00fameros reais ou complexos. De t\u00f3dolos xeitos hoxe en d\u00eda a maior parte dos autores prefiren empregar directamente o termo \u00e1lxebra no lugar do de \u00e1lxebra abstracta, considerando a \u00e1lxebra elemental como unha iniciaci\u00f3n informal a estruturas importantes coma a dos corpos dos n\u00fameros reais e complexos ou a das \u00e1lxebras conmutativas.\nA \u00e1lxebra abstracta \u00e9 empregada intensivamente na matem\u00e1tica moderna, as\u00ed como na f\u00edsica matem\u00e1tica; por exemplo, a f\u00edsica te\u00f3rica recorre \u00e1s \u00e1lxebras de Lie. A teor\u00eda alx\u00e9brica de n\u00fameros, a topolox\u00eda alx\u00e9brica ou a xeometr\u00eda alx\u00e9brica son exemplos de campos que emerxen do emprego dos m\u00e9todos da \u00e1lxebra abstracta noutras \u00e1reas da matem\u00e1tica como a teor\u00eda de n\u00fameros, a topolox\u00eda ou a xeometr\u00eda.\nDous campos da matem\u00e1tica que estudan as estruturas coma un todo son a \u00e1lxebra universal e a teor\u00eda de categor\u00edas. En matem\u00e1ticas unha categor\u00eda ven a ser un obxecto que cont\u00e9n todas as estruturas dun determinado tipo xunto cos seus homomorfismos (por exemplo a categor\u00eda de grupos est\u00e1 composta polos grupos xunto cos homomorfismos de grupos). A teor\u00eda de categor\u00edas ven sendo unha poderosa abstracci\u00f3n \u00fatil para estudar e comparar diferentes estruturas alx\u00e9bricas.\nHistoria e exemplos.\nAs\u00ed como noutras ramas da matem\u00e1tica, os problemas concretos e os exemplos xogaron un papel importante na evoluci\u00f3n da \u00e1lxebra. Contra finais do s\u00e9culo XIX moitos, quizais a maior\u00eda destes problemas gardaban dalg\u00fan xeito relaci\u00f3n coa teor\u00eda de ecuaci\u00f3ns alx\u00e9bricas. Entre os m\u00e1is importantes poder\u00edanse citar: \nNumerosos libros de iniciaci\u00f3n \u00e1 \u00e1lxebra abstracta principian coa definici\u00f3n axiom\u00e1tica de varias estruturas alx\u00e9bricas e despois proceden a establecer as s\u00faas propiedades, xerando a falsa impresi\u00f3n de que na \u00e1lxebra primeiro cre\u00e1ronse os axiomas e despois estes valeron de motivaci\u00f3n e base para as investigaci\u00f3ns posteriores. Mais a verdadeira orde no desenvolvemento dos feitos foi en realidade a contraria. A maior parte das teor\u00edas que hoxe en d\u00eda reco\u00f1ecemos como partes da \u00e1lxebra comezaron coma colecci\u00f3ns de feitos dispares provenientes de diferentes ramas da matem\u00e1tica, logo acadaron un punto en com\u00fan que serviu de n\u00facleo ao redor do cal agrup\u00e1ronse varios resultados, e finalmente unific\u00e1ronse nunha base com\u00fan de conceptos. Un exemplo arquet\u00edpico desta evoluci\u00f3n p\u00f3dese apreciar no desenvolvemento da teor\u00eda de grupos.\nComezos da teor\u00eda de grupos.\nNos comezos da teor\u00eda de grupos houbo varias li\u00f1as de expansi\u00f3n, que na linguaxe actual vir\u00edanse a corresponder dun xeito aproximado coa \"teor\u00eda de n\u00fameros\", a \"teor\u00eda de ecuaci\u00f3ns\", e a \"xeometr\u00eda\", das cales concentrar\u00e9monos nas d\u00faas primeiras.\nXa Leonhard Euler realizaba operaci\u00f3ns aritm\u00e9ticas m\u00f3dulo un enteiro (aritm\u00e9tica modular), probando a s\u00faa xeneralizaci\u00f3n do Pequeno teorema de Fermat. As s\u00faas investigaci\u00f3ns foron retomadas en profundidade por Carl Friedrich Gauss, quen considerou a estrutura de grupo multiplicativo das clases de restos primos m\u00f3dulo un enteiro n, e estableceu varias propiedades dos grupos c\u00edclicos e en xeral doutros grupos abelianos que xurd\u00edan deste xeito. Nas s\u00faas investigaci\u00f3ns sobre a composici\u00f3n de formas cadr\u00e1ticas binarias, Gauss expresa explicitamente a propiedade asociativa para a composici\u00f3n de formas, mais do mesmo xeito ca Euler, semella estar m\u00e1is interesado en resultados concretos que no desenvolvemento dunha teor\u00eda xeral. En 1870, Leopold Kronecker definiu grupo abeliano no contexto dos grupos das clases de ideais dun corpo de n\u00fameros alx\u00e9bricos, unha xeneralizaci\u00f3n de longo alcance do traballo de Gauss. Kronecker non vincula a s\u00faa definici\u00f3n cos traballos previos sobre grupos, en concreto cos grupos de permutaci\u00f3ns. En 1882, considerando a mesma cuesti\u00f3n, Heinrich Weber estableceu dita ligaz\u00f3n e deu unha definici\u00f3n parella que involucraba a propiedade de cancelaci\u00f3n mais non requir\u00eda a existencia do elemento inverso, o cal lle chegaba de t\u00f3dolos xeitos na s\u00faa investigaci\u00f3n no seu contexto dos grupos finitos.\nAs permutaci\u00f3ns foron estudadas por Joseph-Louis de Lagrange no seu traballo de 1770 \"R\u00e9flexions sur la r\u00e9solution alg\u00e9brique des \u00e9quations\", dedicado ao estudo das soluci\u00f3ns das ecuaci\u00f3ns alx\u00e9bricas, no que introduce a resolvente de Lagrange. O obxectivo de Lagrange era o de comprender por que as ecuaci\u00f3ns de terceiro e cuarto grao admiten f\u00f3rmulas para as s\u00faas soluci\u00f3ns, identificando o estudo das permutaci\u00f3ns das s\u00faas ra\u00edces como a chave da cuesti\u00f3n. Unha novidade importante foi o feito de que neste traballo Lagrange considera as ra\u00edces dunha ecuaci\u00f3n dun xeito abstracto, isto \u00e9 como s\u00edmbolos e non como n\u00fameros. A\u00ednda as\u00ed non considerou a composici\u00f3n de permutaci\u00f3ns. Afortunadamente apareceu no mesmo ano a primeira edici\u00f3n do \"Meditationes Algebraicae\" de Edward Waring (unha versi\u00f3n expandida foi publicada no 1782). Waring demostra o teorema fundamental dos polinomios sim\u00e9tricos, e estudo especialmente a relaci\u00f3n entre as ra\u00edces dunha ecuaci\u00f3n cu\u00e1rtica coa s\u00faa c\u00fabica resolvente. En 1771 Alexandre-Th\u00e9ophile Vandermonde analiza en \"M\u00e9moire sur la r\u00e9solution des \u00e9quations\" a teor\u00eda de funci\u00f3ns sim\u00e9tricas dende un \u00e1ngulo lixeiramente diferente, pero do mesmo xeito ca Lagrange, co obxectivo de botar luz sobre a resoluci\u00f3n das ecuaci\u00f3ns alx\u00e9bricas.\nPaolo Ruffini foi a primeira persoa en desenvolver a teor\u00eda dos grupos de permutaci\u00f3ns, e coma os seus predecesores, tam\u00e9n o fixo no contexto da resoluci\u00f3n de ecuaci\u00f3ns alx\u00e9bricas. O seu obxectivo foi o de establecer a inexistencia dunha expresi\u00f3n xeral con radicais para as soluci\u00f3ns das ecuaci\u00f3ns alx\u00e9bricas de grao maior ca catro. No transcurso da s\u00faa investigaci\u00f3n introduciu as noci\u00f3ns de orde dun elemento dun grupo, conxugaci\u00f3n, grupo primitivo e imprimitivo as\u00ed como a descomposici\u00f3n dunha permutaci\u00f3n en produto de ciclos, e probou alg\u00fans teoremas importantes enlazando estes conceptos, como \n\u00c9 de sinalar que para chegar a resultados coma este, arranxouse sen nin sequera ter formalizado o concepto de grupo, ou o de grupo de permutaci\u00f3ns.\nO paso seguinte deuno \u00c9variste Galois en 1832 (se ben o seu traballo permaneceu sen publicar ata o 1846), cando considerou por vez primeira o que hoxe chamar\u00edamos \"propiedade de clausura\" dun grupo de permutaci\u00f3ns, que el expresou como \nA teor\u00eda de grupos de permutaci\u00f3ns acadou un grande alcance e fondura coas achegas de Augustin Louis Cauchy e Camille Jordan, tanto pola introduci\u00f3n de novos conceptos coma, ante todo, pola riqueza en resultados sobre clases especiais de grupos de permutaci\u00f3ns, chegando a establecer incluso alg\u00fans teoremas m\u00e1is xerais. Entre outras cousas, Jordan definiu a noci\u00f3n de isomorfismo, a\u00ednda que a\u00ednda no contexto dos grupos de permutaci\u00f3ns, e foi el quen puxo de moda o termo \"grupo\".\nA noci\u00f3n abstracta de grupo apareceu por vez primeira en 1854 nos traballos de Arthur Cayley. Cayley decatouse de que un grupo non ti\u00f1a por que ser de permutaci\u00f3ns (ou incluso \"finito\"), podendo estar constitu\u00eddo por matrices, cuxas propiedades alx\u00e9bricas, tales como a da s\u00faa multiplicaci\u00f3n ou inversa, investigou en anos sucesivos. Moito m\u00e1is tarde Cayley volver\u00eda \u00e1 cuesti\u00f3n de se os grupos abstractos eran realmente m\u00e1is xerais que os grupos de permutaci\u00f3ns, establecendo que, de feito, calquera grupo \u00e9 isomorfo a un subgrupo dun grupo de permutaci\u00f3ns, resultado co\u00f1ecido como teorema de Cayley.\n\u00c1lxebra moderna.\nEntre finais do s\u00e9culo XIX e comezos do XX houbo un enorme cambio de metodolox\u00eda nas matem\u00e1ticas. Os matem\u00e1ticos deixaron de contentarse co establecemento de propiedades de obxectos concretos, e comezaron a dirixir os seus esforzos cara a confecci\u00f3n de teor\u00edas xerais. Por exemplo, alg\u00fans resultados sobre grupos de permutaci\u00f3ns v\u00edronse coma casos particulares de teoremas que empregaban a noci\u00f3n m\u00e1is ampla de \"grupo abstracto\", e en xeral pux\u00e9ronse de moda os estudos da estrutura e clasificaci\u00f3n de varios obxectos matem\u00e1ticos. Este proceso aconteceu en todas as ramas da matem\u00e1tica, pero f\u00edxose especialmente pronunciado na \u00e1lxebra. Para moitas estruturas alx\u00e9bricas b\u00e1sicas coma as de grupo, anel, e corpo, propux\u00e9ronse definici\u00f3ns formais a partir de axiomas que involucraban as s\u00faas operaci\u00f3ns. As investigaci\u00f3ns acerca de corpos xerais de Ernst Steinitz e de aneis conmutativos e despois de aneis xerais por David Hilbert, Emil Artin e Emmy Noether, baseadas no traballo de Ernst Kummer, Leopold Kronecker e Richard Dedekind, que consideraron ideais sobre aneis conmutativos, e de Ferdinand Georg Frobenius e Issai Schur sobre a teor\u00eda de representaci\u00f3n de grupos, son a base da redefinici\u00f3n posterior da \u00e1lxebra. Estes desenvolvementos do \u00faltimo cuarto do s\u00e9culo XIX e primeiro cuarto do XX foron sistematizados no libro \"Moderne algebra\" de Bartel Leendert van der Waerden, unha monograf\u00eda de dous volumes publicada en 1930 que supuxo para o mundo matem\u00e1tico o troco de significado da palabra \"\u00e1lxebra\", que pasou de denotar a \"teor\u00eda de ecuaci\u00f3ns\" a significar \"teor\u00eda de estruturas alx\u00e9bricas\"."}
{"id": "51034", "revid": "25871", "url": "https://gl.wikipedia.org/wiki?curid=51034", "title": "Juho Kusti Paasikivi", "text": "Juho Kusti Paasikivi, nado en Koski o 27 de novembro de 1870 e finado en Helsinqui o 14 de decembro de 1956, foi un avogado e pol\u00edtico fin\u00e9s, presidente do seu pa\u00eds entre 1946 e 1956. Tam\u00e9n foi primeiro ministro do pa\u00eds en d\u00faas ocasi\u00f3ns: en 1918, e de 1944 a 1946. Foi unha figura influente na econom\u00eda e na pol\u00edtica do pa\u00eds por case 50 anos.\nTraxectoria.\nNado nunha familia sueco-finlandesa, foi bautizado Johan Gustaf Hellsten en 1870. En 1885 mudou o seu nome para o finland\u00e9s Juho Kusti Paasikivi. Estudou na Universidade de Helsinqui onde se graduou en Filosof\u00eda en 1892 e en Dereito en 1897."}
{"id": "51038", "revid": "23204", "url": "https://gl.wikipedia.org/wiki?curid=51038", "title": "Lavanco", "text": "O lavanco (\"Anas platyrhynchos\") \u00e9 probablemente a forma de parrulo m\u00e1is co\u00f1ecida, e a orixe de case t\u00f3dolos parrulos dom\u00e9sticos. \u00c9 unha ave da familia dos an\u00e1tidos (\"Anatidae\"). O nome cient\u00edfico significa, en grego antigo \"parrulo de bico chan\".\nDescrici\u00f3n.\nPesa entre 700 e 1.500 gramos, mide de 56 a 65\u00a0cm de longo e \u00e1 envergadura das \u00e1s acada os 95\u00a0cm. A velocidade de voo chega \u00f3s 110\u00a0km hora.\nO aspecto do macho na \u00e9poca reprodutora \u00e9 moi caracter\u00edstico. \u00c9 gris co peito e o lombo casta\u00f1os e a cola negra. A cabeza \u00e9 de cor verde met\u00e1lica cun anel branco na parte inferior e o peteiro amarelo agrisado. Na beira posterior das \u00e1s ten unha banda azul con beira branca, o espello (\"speculum\"), ben visible cando voa. As puntas da cola son rizadas. Entre xullo e agosto o macho perde a plumaxe de gala e o seu aspecto \u00e9 similar o das femias, ag\u00e1s pola cor do bico, que nas femias \u00e9 gris escuro ou acasta\u00f1ado.\nA plumaxe da femia e de cor casta\u00f1a clara con debuxos escuros, semellante \u00e1 das femias doutras especies, das que se diferenza polo espello, que e coma o do macho.\nOs lavancos, coma t\u00f3dolos parrulos, mudan a plumaxe d\u00faas veces \u00f3 ano. Untan continuamente as plumas coa graxa procedente dunha gl\u00e1ndula situada no comezo da cola para evita que entre a auga. Collen a graxa co bico e est\u00e9ndena pola plumaxe.\nAs formas dom\u00e9sticas ou semidom\u00e9sticas poden ter cores diferentes da forma salvaxe.\nO lavanco cumpre a un tempo, cousa dif\u00edcil de atopar nunha ave, a regra de Allen e a regra de Bergmann. A regra de Bergmann establece que as formas polares dunha ave determinada son de maior tama\u00f1o c\u00e1s de climas m\u00e1is quentes. A regra de Allen afirma que os ap\u00e9ndices (coma as orellas ou o bico) tenden a ser m\u00e1is pequenos nas formas setentrionais dun animal, para evitar perdas de temperatura e meirandes nos exemplares de zonas moi c\u00e1lidas, para facilitar a difusi\u00f3n de calor. O tama\u00f1o do lavanco tam\u00e9n var\u00eda coa latitude e os de Groenlandia son meirandes e m\u00e1is grosos c\u00f3s do sur, pero te\u00f1en o bico, no que abundan os vasos sangu\u00edneos, m\u00e1is pequeno.\nOs parrulos sost\u00e9\u00f1ense na auga sobre unha especie de colch\u00f3n de aire. Rete\u00f1en o aire entre a penuxe e as plumas exteriores. Esta c\u00e1mara de aire e a capa de graxa que te\u00f1en debaixo da pel evitan que a ave perda temperatura corporal.\nDistribuci\u00f3n xeogr\u00e1fica e h\u00e1bitat.\nO lavanco \u00e9 un dos parrulos m\u00e1is com\u00fans e m\u00e1is espallados polo mundo. Esta presente como reprodutor en todo o hemisferio Norte. Foi introducido en Australia e Nova Zelandia onde se cruzou coa especie local \u00e1 que est\u00e1 a desprazar.\nEn moitas cidades aparecen exemplares h\u00edbridos, resultado de cruces con patos dom\u00e9sticos.\n\u00c9 moi adaptable e aparece en zonas acu\u00e1ticas moi diversas: lagos, pantanos, estanques, lagos alpinos, r\u00edos e mesmo en pequenos bosques e zonas de prader\u00eda. Cr\u00edan mesmo nalgunhas cidades que dispo\u00f1en de lugares axeitados.\nCostumes.\n\u00c9 moi caracter\u00edstica a s\u00faa maneira de \"ba\u00f1arse\": primeiro mete a cabeza na auga, despois bate con forza a auga coas \u00e1s e prox\u00e9ctase cara a adiante baixo a superficie.\nEn estado salvaxe poden vivir entre 10 e 15 anos, pero s\u00e1bese de animais dom\u00e9sticos que chegaron a idades moi superiores.\nA conduta migratoria \u00e9 moi variable, pero os lavancos que viven na zona norte da s\u00faa distribuci\u00f3n son estritamente migratorios, e a especie est\u00e1 inclu\u00edda no AEWA (\"Acordo para a conservaci\u00f3n das aves acu\u00e1ticas migratorias de Eurasia e \u00c1frica\"). En Europa os do leste e norte emigran a partir de outubro cara o sur, o centro e o oeste do continente. Os exemplares do oeste e sur de Europa son sedentarios. Os do centro poden emigrar, facer desprazamentos curtos ou ser sedentarios.\nAlimentaci\u00f3n.\nA parte m\u00e1is importante da s\u00faa dieta \u00e9 de orixe vexetal, inclu\u00edndo plantas acu\u00e1ticas e terrestres, sementes, froitas. Come tam\u00e9n insectos, moluscos, larvas, pequenos crust\u00e1ceos, cabezolos, ras pequenas, cr\u00edas de peixes, vermes e mesmo ratos pequenos. No outono poden comer landras e outros froitos secos. Mesmo poden comer pan e outros restos de comida.\nSe se senten ameazados mentres est\u00e1n comendo na auga, som\u00e9rxense inmediatamente. Cando comen mergullan a cabeza quedando o corpo vertical mentres arrincan anacos de plantas co bico, que traballa coma un coador, expulsando a auga pero retendo o alimento.\nReproduci\u00f3n.\nA \u00e9poca de aparellamento en Europa \u00e9 o comezo da primavera. A danza nupcial ten un ritual complicado. Os machos forman un c\u00edrculo para realizar a \"danza\", que \u00e9 observada polas femias dende un c\u00edrculo exterior. \u00c1s veces alg\u00fans machos que quedan sen parella perseguen a unha femia ata que esta accede a ser copulada polos membros do grupo. Ocasionalmente uns machos poden atacar a outros do mesmo xeito.\nOs lavancos forman parellas s\u00f3 ata que a femia pon os ovos, momento en que o macho a abandona. Fan os ni\u00f1os de plantas, cerca da auga. A ni\u00f1ada \u00e9 de entre 7 e 16 ovos, que son chocados de 25 a 28 d\u00edas. Os polos son precoces e poden nadar e buscar alimentos desde que nacen, a\u00ednda que se mante\u00f1en preto da mai, da que dependen para impermeabilizar a plumaxe, buscando protecci\u00f3n. A conduta dos parruli\u00f1os \u00f3 naceren para identificar a s\u00faa nai foi moi estudada e \u00e9 un momento decisivo do ciclo reprodutivo. Esta fase co\u00f1ecida como \"impresi\u00f3n\" difer\u00e9nciase doutros tipos de aprendizaxe por d\u00faas caracter\u00edsticas: \u00e9 irreversible e lim\u00edtase a un per\u00edodo cr\u00edtico moi curto. Os pati\u00f1os tardan entre 50 d\u00edas e dous meses en ter as plumas completamente desenvolvidas e ser capaces de voar. \nHibridaci\u00f3n e sistem\u00e1tica.\nOs lavancos cr\u00fazanse frecuentemente con especies relacionadas do x\u00e9nero \"Anas\" e mesmo con especies non tan pr\u00f3ximas, producindo formas h\u00edbridas que son, por\u00e9n, f\u00e9rtiles. Esta circunstancia, pouco habitual, parece deberse \u00e1 r\u00e1pida evoluci\u00f3n da especie que ter\u00eda empezado \nno per\u00edodo, relativamente recente, do Plistoceno Superior. Por suposto as variedades dom\u00e9sticas de parrulos, que derivan do lavanco, poden cruzarse coas aves salvaxes.\nO lavanco \u00e9 considerado unha especie invasora en Nova Zelandia. Al\u00ed, coma noutras partes da s\u00faa area de distribuci\u00f3n, estanse a ver favorecidos pola urbanizaci\u00f3n e hibridando cos parentes locais (Rhymer &amp; Simberloff 1996). Esta situaci\u00f3n causa preocupaci\u00f3n pola conservaci\u00f3n das especies pr\u00f3ximas \u00f3 lavanco coma o Pato de Hawai (\"Anas wyvilliana\"), o Pato gris de Nova Zelandia, o Pato negro americano (\"Anas rubripes\"), o Pato de Florida (\"Anas fulvigula\"), o Pato de bico amarelo (\"Anas ondulata\") ou o Pato mexicano (\"Anas diazi\"). No caso deste \u00faltimo, disc\u00fatese a s\u00faa independencia como especie, o que incide nas pol\u00edticas de conservaci\u00f3n.\nPor outra parte o \"Anas zonorhyncha\" est\u00e1 a introducirse na poboaci\u00f3n de lavancos na zona do Primorski Krai no extremo leste de Rusia, se cadra por causa do cambio clim\u00e1tico (Kulikova \"et al.\" 2004). O Pato das Marianas, posiblemente derivado de cruces entre o lavanco e o Pato negro do Pac\u00edfico, extinguiuse no 1980. Os cruces con parrulos dom\u00e9sticos fuxidos est\u00e1n a producir un aumento de tama\u00f1o dos lavancos, sobre todo dos machos, que viven en \u00e1reas urbanas.\nA consideraci\u00f3n de que o suposto maior atractivo sexual dos machos salvaxes, orixinado pola s\u00faa plumaxe, favorecer\u00eda, en xeral, a hibridaci\u00f3n entre femias dom\u00e9sticas e machos bravos e non \u00f3 rev\u00e9s, parece ser incorrecta (Rhymer \"et al.\" 1994, Kulikova \"et al.\" 2004).\nDe t\u00f3dolos xeitos a hibridaci\u00f3n non \u00e9 a amenaza meirande para a subsistencia dos an\u00e1tidos. O Pato de Laysan (\"Anas laysanensis\"), da illa de Laysan en Hawai, parente do lavanco cunha pequena poboaci\u00f3n, poder\u00eda ter hibridado con lavancos migratorios pero os h\u00edbridos non parecen adaptarse as condici\u00f3ns de vida da illa e desaparecen axi\u00f1a. En xeral, as causas da desaparici\u00f3n das especies locais te\u00f1en m\u00e1is que ver coa caza, os cambios ecol\u00f3xicos e o illamento dalgunhas delas que cos cruces cos lavancos.\nO parrulo urbano.\nOs parrulos urbanos habitan sobre todo en estanques e zonas de augas tranquilas dalgunhas cidades e vilas, mais tam\u00e9n en cursos de auga que as atravesen, e mesmo en fontes grandes.\nAspecto.\nOs exemplares que viven en vilas e cidades te\u00f1en coloraci\u00f3ns \"defectuosas\". Son en xeral m\u00e1is escuros, \u00e1s veces negros, marr\u00f3ns ou gris escuros. A mi\u00fado te\u00f1en un \"babeiro\" branco no peito. De t\u00f3dolos xeitos a coloraci\u00f3n \u00e9 moi variable e nalgunhas zonas est\u00e1 m\u00e1is preto da orixinal que\nnoutras.\nComportamento.\nOs patos urbanos amosan a mi\u00fado menos car\u00e1cter protector cara os fillos, que se afastan da nai m\u00e1is axi\u00f1a c\u00e1s dos lavancos bravos. Na fase reprodutora \u00e9 com\u00fan que varios machos intenten copular coa mesma femia, chegando a afogala co seu peso \u00f3 lanzarse sobre ela na auga. En xeral os machos son m\u00e1is abundantes c\u00e1s femias\nHistoria.\nOs patos urbanos te\u00f1en a s\u00faa orixe m\u00e1is probable en cruces de parrulos dom\u00e9sticos con lavancos. En moitos casos os patos que viven nos estanques das cidades son simplemente exemplares dom\u00e9sticos fuxidos. Danse casos tam\u00e9n doutras especies, m\u00e1is ou menos ex\u00f3ticas, que aparecen en parques e outras zonas acu\u00e1ticas urbanizadas, ben porque fuxiron ou porque foron ceibados polo propietario.\nAparentemente hai unha tendencia entre os exemplares \"urbanistas\" a ir recuperando co paso das xeraci\u00f3ns as cores t\u00edpicas da especie, nun exemplo de selecci\u00f3n natural."}
{"id": "51039", "revid": "88215", "url": "https://gl.wikipedia.org/wiki?curid=51039", "title": "Rey Mysterio", "text": "\u00d3scar Guti\u00e9rrez Rubio, nado en Chula Vista (California) o 11 de decembro de 1974, e m\u00e1is co\u00f1ecido no ring como Rey Mysterio, \u00e9 un loitador profesional estadounidense que traballa na marca SmackDown! de \"World Wrestling Entertainment\" (WWE).\nRey Mysterio \u00e9 co\u00f1ecido internacionalmente polo seu estilo de loita a\u00e9rea e por empezar a revoluci\u00f3n do \"peso cruceiro\" nos Estados Unidos na d\u00e9cada de 1990, a s\u00faa \u00e9poca dentro da empresa de loita chamada \"World Championship Wrestling\" (WCW) a\u00ednda que empezou a s\u00faa carreira nos EUA na empresa \"Extreme Championship Wrestling\" (ECW).\nA perda da M\u00e1scara (WCW).\nNo evento de \"pay per view\" de febreiro de 1999, SuperBrawl IX, Rey Mysterio fixo parella con Konnan para enfrontarse a Kevin Nash e Scott Hall (Os Forasteiros) nunha loita de m\u00e1scara polo t\u00edtulo, onde Mysterio e Konnan foron derrotados a causa de ser Mysterio noqueado por un \"bombazo de poder\" por parte de Kevin Nash. A pesar de que Mysterio perdeu a m\u00e1scara, permaneceu como un dos loitadores m\u00e1is populares da empresa.\nMysterio despois converter\u00edase nun \"mataxigantes\", logo de derrotar varios loitadores grandes como Kevin Nash, Bam Bam Bigelow, The Giant e Scott Norton. Logo far\u00eda parella con Billy Kidman e se unir\u00edan ao grupo Master P's No Limit Soldiers. Despois de que Master P's desapareceu da WCW, formouse un novo grupo co\u00f1ecido como Filthy Animals, conformado por Eddie Guerrero, Konnan e Rey Mysterio.\nWorld Championship Wrestling (WCW).\nRey Mysterio, Jr. ingresou a empresa de loita World Championship Wrestling (WCW) onde empezou a ga\u00f1ar fama no ano de 1996. Foi o estandarte da nova Revolucion Pesocrucero nos EUA. Mudou o seu nome art\u00edstico por \u00faltima vez a Rey Mysterio. en WCW Rey Mysterio tivo loitas moi famosas co \u00daltimo Drag\u00f3n, Dean Malenko, Psicosis, Eddie Guerrero e Juventud Guerrera. Co tempo, Rey Mysterio ga\u00f1ou o Campionato do Peso Cruceiro da WCW 5 veces."}
{"id": "51040", "revid": "624", "url": "https://gl.wikipedia.org/wiki?curid=51040", "title": "Loita", "text": "A loita \u00e9 unha disciplina deportiva e un deporte de combate existente dende hai milenios. Existe un enorme n\u00famero de variedades. D\u00faas delas, ao seren disciplinas ol\u00edmpicas, contan cunha especial difusi\u00f3n internacional: son a loita libre ou loita libre ol\u00edmpica e a loita grecorromana. Ademais, a variedade de loita libre \u00e9 practicada por homes e por mulleres, polo cal ao deporte feminino se lle co\u00f1ece \u00e1s veces co nome independente de loita feminina.\nA loita \u00e9 un deporte onde cada participante intenta vencer ao seu rival sen o uso de golpes. O obxectivo consiste en ga\u00f1ar o combate facendo caer ao adversario ao chan e mantendo os dous ombros fixos sobre o tapiz ou ga\u00f1ando a puntos. Existen por\u00e9n regras particulares segundo os distintos estilos.\nLoita na antiga Grecia.\nNa Grecia antiga, a loita ti\u00f1a un lugar principal nas lendas e na literatura. Segundo determinados mitos, as leis deste deporte f\u00f3ranlles entregadas aos homes pola deusa Atenea, a trav\u00e9s do heroe Teseo. Noutras lendas, af\u00edrmase que a loita fora inventada por Heracles, por Hermes, pola s\u00faa filla Palestra etc. Velaqu\u00ed a raz\u00f3n pola que non \u00e9 estra\u00f1o que a loita fose deporte fundamental non s\u00f3 nos xogos ol\u00edmpicos antigos, sen\u00f3n en todos os xogos realizados ao longo e largo da Antiga Grecia. Homero (s\u00e9culo VIII a.C.) rel\u00e1tanos no canto XXIII da \"Il\u00edada\" o combate entre \u00c1iax Telamonio e Ulises, e tam\u00e9n fai referencia a ela no canto VII da \"Odisea\". Outros autores que falan da loita son Plat\u00f3n, Pausanias, Fil\u00f3strato, Plutarco, Heliodoro etc. Tam\u00e9n na pintura e escultura aparece reflectida en moitos frescos e decoraci\u00f3ns de cer\u00e1mica e baixorrelevos deixan ver momentos de combates."}
{"id": "51042", "revid": "133004", "url": "https://gl.wikipedia.org/wiki?curid=51042", "title": "Eiruga", "text": "Unha eiruga \u00e9 unha larva de bolboreta. Por extensi\u00f3n ch\u00e1mase \u00e1s veces eiruga a calquera larva de corpo longo e formado por aneis doutros grupos de insectos, como as dalg\u00fans cole\u00f3pteros. A eiruga \u00e9 o estadio larvario dos insectos da orde dos lepid\u00f3pteros (orde de insectos que comprende as bolboretas e as avela\u00ed\u00f1as).\nH\u00e1bitos.\nAs eirugas son na s\u00faa maior parte \"fit\u00f3fagas\" (comen vexetais) en canto a h\u00e1bitos alimenticios, salvo algunhas especies que son \"entom\u00f3fagas\" (predadoras doutros insectos). \nO seu crecemento ten lugar a trav\u00e9s dunha serie de mudas, con varias fases ou estados intermedios. \nSon comedoras voraces e moitas delas son consideradas como pragas na agricultura. Moitas especies de avela\u00ed\u00f1as e mesmo bolboretas son moi ben co\u00f1ecidas no seu estadio larvario a causa dos danos que causan \u00e1 froita e outros produtos da agricultura, ou mesmo cousas dom\u00e9sticas como roupa e libros.\nMorfolox\u00eda.\n1. Cabeza\n2. T\u00f3rax\n3. Abdome\n4. Espir\u00e1culo\n5. Falsas patas anais \n6. Falsas patas abdominais\n7. Segmento\n8. Patas tor\u00e1cicas\n9. Antena\nConstituci\u00f3n xeral.\nA maior\u00eda das eirugas te\u00f1en uns corpos longos, tubulares, e segmentados. O seu corpo \u00e9 brando e crece, inflando rapidamente, como globos, entre as diferentes mudas. S\u00f3 a c\u00e1psula da cabeza \u00e9 de consistencia dura.\nCabeza.\nNas eirugas, as mand\u00edbulas son duras e afiadas para mastigar as follas; por\u00e9n, na maior\u00eda dos lepid\u00f3pteros adultos, as mand\u00edbulas at\u00f3panse moi atrofiadas, ou son incluso brandas. Detr\u00e1s das mand\u00edbulas da eiruga podemos atopar o aparato fiador, que segrega e manipula a seda.\nSegmentos corporais e extremidades.\nAs eirugas contan con tres pares de patas verdadeiras nos tres segmentos tor\u00e1cicos, tendo ata catro pares de extremidades falsas nos segmentos medios do abdome, e incluso a mi\u00fado un \u00fanico par de falsas extremidades provistas de pequenas unllas ou ganchos no \u00faltimo segmento abdominal, tendo dez segmentos abdominais en total. \nAs familias de lepid\u00f3pteros difiren no n\u00famero e posici\u00f3n das extremidades falsas. Por exemplo, mentres a separaci\u00f3n entre segmentos dalgunhas especies \u00e9 moi pequeno, noutras, como nas pertencentes \u00e1 familia das \"Xeometridae\", \u00e9 moito maior. Os xe\u00f3metras, tam\u00e9n chamados \"vermes medidores\", reciben ese nome debido \u00e1 s\u00faa maneira de avanzar, que parece medir a terra. A palabra \"xe\u00f3metra\" significa de feito \"medidor da terra\" en grego) e a principal raz\u00f3n para este desprazamento tan peculiar \u00e9 a eliminaci\u00f3n de case todas as falsas extremidades excepto as prensoras do segmento final."}
{"id": "51046", "revid": "22570", "url": "https://gl.wikipedia.org/wiki?curid=51046", "title": "Licenciatura de F\u00edsica", "text": "A Licenciatura de F\u00edsica (ou Licenciatura en Ciencias F\u00edsicas) \u00e9 unha licenciatura que se imparte actualmente en Espa\u00f1a como carreira de 5 anos."}
{"id": "51047", "revid": "12452", "url": "https://gl.wikipedia.org/wiki?curid=51047", "title": "ESO", "text": ""}
{"id": "51048", "revid": "98629", "url": "https://gl.wikipedia.org/wiki?curid=51048", "title": "Educaci\u00f3n secundaria obrigatoria", "text": "A educaci\u00f3n secundaria obrigatoria (ESO) \u00e9 o nivel educativo en ensino medio en Espa\u00f1a, obrigado dende a implantaci\u00f3n da LOGSE a comezos dos anos noventa.\nCaracter\u00edsticas.\nA educaci\u00f3n secundaria obrigatoria consta de catro subniveis agrupados en dous ciclos:\nA idade do alumnado da ESO \u00e9 a partir dos 12 anos en diante. O 1\u00ba e 2\u00ba cursos da ESO corresponden ao 7\u00ba e 8\u00ba da antiga Educaci\u00f3n Xeral B\u00e1sica (EXB) e o 3\u00ba e 4\u00ba cursos da ESO corresponden a 1\u00ba e 2\u00ba do anterior Bacharelato Unificado Polivalente (BUP).\nA entrada na ESO prod\u00facese a partir da educaci\u00f3n primaria, e a sa\u00edda, cara \u00f3 mundo do traballo, programas de formaci\u00f3n profesional b\u00e1sica, ciclos de formaci\u00f3n profesional ou bacharelato, posibilidades presentes en funci\u00f3n dos resultados acadados."}
{"id": "51049", "revid": "1093", "url": "https://gl.wikipedia.org/wiki?curid=51049", "title": "Educaci\u00f3n secundaria", "text": "A educaci\u00f3n secundaria \u00e9 unha etapa do proceso educativo das persoas. No sistema educativo espa\u00f1ol actual, recollido na Lei Org\u00e1nica de Educaci\u00f3n de 2006, abrangue unha etapa obrigatoria (ESO), e outra post-obrigatoria (Bacharelato e Formaci\u00f3n profesional en ciclos formativos)."}
{"id": "51051", "revid": "355663", "url": "https://gl.wikipedia.org/wiki?curid=51051", "title": "Determinismo Cient\u00edfico", "text": ""}
{"id": "51052", "revid": "1987", "url": "https://gl.wikipedia.org/wiki?curid=51052", "title": "Determinismo nas ciencias naturais", "text": "O determinismo nas ciencias naturais foi dominante durante s\u00e9culos, sendo no campo da F\u00edsica alg\u00fans dos seus principais defensores Pierre Simon Laplace e Albert Einstein.\nCaracter\u00edsticas.\nA mec\u00e1nica cl\u00e1sica e a teor\u00eda da relatividade son teor\u00edas que postulan leis de evoluci\u00f3n temporal, \u00e9 dicir, \"ecuaci\u00f3ns de movemento\" de tipo determinista. Segundo elas, cando se ten co\u00f1ecemento completo do estado dun sistema nun momento dado ser\u00e1 posible co\u00f1ecer o estado do sistema en calquera momento futuro. A pesar deste feito sobre o modo en que as mec\u00e1nicas cl\u00e1sica e relativista tratan a evoluci\u00f3n temporal dos sistemas f\u00edsicos, na pr\u00e1ctica existen moitas dificultades para lograr un co\u00f1ecemento completo do estado f\u00edsico dun sistema (cl\u00e1sico ou relativista). (ver o 'efecto bolboreta')\nA mec\u00e1nica cu\u00e1ntica \u00e9 considerada globalmente como unha teor\u00eda non determinista na que o azar si ten un papel. Con todo, ata en mec\u00e1nica cu\u00e1ntica ten un papel restrinxido. Segundo a interpretaci\u00f3n com\u00fan da f\u00edsica cu\u00e1ntica, a\u00ednda que postula a evoluci\u00f3n determinista da funci\u00f3n de onda cando non \u00e9 observada ou medida, postula unha \"evoluci\u00f3n\" ou colapso azaroso do estado dun sistema microsc\u00f3pico cando se realiza unha medida sobre este. Iso suxire que o azar xoga un papel importante na escala at\u00f3mica pero que a escala humana o mundo \u00e9 practicamente determinista (a\u00ednda que existe a posibilidade de que un efecto cu\u00e1ntico amplificado introduza o azar tam\u00e9n a escalas maiores)."}
{"id": "51053", "revid": "56817", "url": "https://gl.wikipedia.org/wiki?curid=51053", "title": "F\u00edsica molecular", "text": "A f\u00edsica molecular \u00e9 a parte da f\u00edsica que explica a estrutura molecular, os altos entre \u00e1tomos que levan a ela, a ligaz\u00f3n qu\u00edmica e as propiedades f\u00edsicas que presentan as mol\u00e9culas. Permite estudar como derivado do anterior as estruturas das mol\u00e9culas, as s\u00faas funci\u00f3ns, as s\u00faas caracter\u00edsticas etc.\nAs t\u00e9cnicas experimentais m\u00e1is importantes coas que traballa son os diversos tipos de espectroscop\u00eda. O campo de estudo correspondente est\u00e1 fortemente relacionado coa f\u00edsica at\u00f3mica e coa qu\u00edmica te\u00f3rica, F\u00edsica Qu\u00edmica e a Qu\u00edmica F\u00edsica."}
{"id": "51054", "revid": "12452", "url": "https://gl.wikipedia.org/wiki?curid=51054", "title": "F\u00edsica Qu\u00edmica", "text": ""}
{"id": "51055", "revid": "736", "url": "https://gl.wikipedia.org/wiki?curid=51055", "title": "Zhores I. Alferov", "text": ""}
{"id": "51056", "revid": "736", "url": "https://gl.wikipedia.org/wiki?curid=51056", "title": "Antoine Henri Becquerel", "text": ""}
{"id": "51057", "revid": "2023", "url": "https://gl.wikipedia.org/wiki?curid=51057", "title": "\u00c1lxebra moderna", "text": ""}
{"id": "51058", "revid": "23204", "url": "https://gl.wikipedia.org/wiki?curid=51058", "title": "Provincia das Palmas", "text": "As Palmas (en castel\u00e1n: \"Las Palmas\") \u00e9 unha provincia espa\u00f1ola das d\u00faas que forman a comunidade aut\u00f3noma das Illas Canarias, e est\u00e1 formada polas illas de Gran Canaria, Fuerteventura, Lanzarote e La Graciosa, as\u00ed como por unha serie de cinco illotes: Alegranza, Monta\u00f1a Clara, Lobos, Roque del Este e Roque del Oeste, que son as illas m\u00e1is orientais do arquip\u00e9lago, e que suman unha \u00e1rea de 4.066\u00a0km\u00b2. Conta cunha poboaci\u00f3n de 1.083.502 habitantes (2010), sendo a 13\u00aa provincia espa\u00f1ola en n\u00famero de habitantes e a primeira das Canarias.\nA s\u00faa capital \u00e9 a cidade das Palmas de Gran Canaria, sita na illa de Gran Canaria, que \u00e9 tam\u00e9n a capital das Canarias xunto con Santa Cruz de Tenerife.\nA provincia xurdiu en 1927 coa separaci\u00f3n desta provincia coa ata ent\u00f3n \u00fanica provincia do arquip\u00e9lago, a Provincia de Canarias."}
{"id": "51060", "revid": "114", "url": "https://gl.wikipedia.org/wiki?curid=51060", "title": "Educaci\u00f3n Secundaria", "text": ""}
{"id": "51062", "revid": "5312", "url": "https://gl.wikipedia.org/wiki?curid=51062", "title": "Embutido", "text": "O embutido \u00e9 un tipo de alimento que consiste basicamente na conserva de carne dentro dunha tripa animal ou dunha funda de pl\u00e1stico sint\u00e9tica.\nEstes son alg\u00fans tipos de embutidos:"}
{"id": "51063", "revid": "1093", "url": "https://gl.wikipedia.org/wiki?curid=51063", "title": "Provincia de As Palmas", "text": ""}
{"id": "51064", "revid": "5312", "url": "https://gl.wikipedia.org/wiki?curid=51064", "title": "Asemblea Nacional-Popular Galega", "text": "A Asemblea Nacional-Popular Galega (AN-PG) foi unha organizaci\u00f3n suprapartidaria de coordinaci\u00f3n de diversas frontes creada en 1975.\nTraxectoria.\nOs seus principios eran a autodeterminaci\u00f3n, o autogoberno, o anticolonialismo, a democracia e o protagonismo das forzas pol\u00edticas propias de Galiza e ti\u00f1a como obxectivo a formaci\u00f3n dun goberno galego provisional tras conseguir o poder. A AN-PG ti\u00f1a como s\u00edmbolo a bandeira galega coa estrela de cinco puntas e era quen convocaba as manifestaci\u00f3ns do 25 de xullo. Celebrou o seu I Plenario en abril de 1976 que acabou coa escisi\u00f3n dun sector que consideraba \u00e1 AN-PG excesivamente ligada \u00e1 UPG, ese sector constitu\u00edu a Asemblea Popular Galega. No III Plenario celebrado en outubro de 1977 aprobou os seus estatutos nos que se defin\u00eda como organizaci\u00f3n interclasista e apartidaria dirixida por unha secretar\u00eda colexida, na que Lois Di\u00e9guez exerc\u00eda como portavoz. Logo das elecci\u00f3ns municipais de 1979 a AN-PG sufriu unha reestruturaci\u00f3n para propiciar unha maior coordinaci\u00f3n entre os seus concelleiros, cre\u00e1ndose asembleas locais. En 1981 sufriu unha importante crise interna que marcou a celebraci\u00f3n do V Plenario en marzo de 1982 e que levou \u00e1 sa\u00edda da organizaci\u00f3n de dous membros da Direcci\u00f3n Nacional e un grupo de 50 militantes, finalmente neste \u00faltimo plenario da organizaci\u00f3n chamouse a unha reformulaci\u00f3n do modelo organizativo. O periplo vital da AN-PG rematou en 1982, dando paso \u00e1 formaci\u00f3n do Bloque Nacionalista Galego (BNG).\nA AN-PG era contraria a elaboraci\u00f3n dun estatuto de autonom\u00eda por considerar que Galicia era unha colonia que ti\u00f1a que acadar a soberan\u00eda por medio dunhas bases constitucionais. A s\u00faa Frente Cultural constitu\u00edu unha das secci\u00f3ns m\u00e1is activas da AN-PG, nela estaban xente como Dar\u00edo Xoh\u00e1n Cabana, Manuel Mar\u00eda, Emiliano Picouto ou Xes\u00fas V\u00e1zquez."}
{"id": "51067", "revid": "1093", "url": "https://gl.wikipedia.org/wiki?curid=51067", "title": "Rey Misterio", "text": ""}
{"id": "51069", "revid": "23204", "url": "https://gl.wikipedia.org/wiki?curid=51069", "title": "Provincia de M\u00e1laga", "text": "A provincia de M\u00e1laga est\u00e1 situada na parte oriental da Andaluc\u00eda, sobre a costa mediterr\u00e1nea desa comunidade. Linda coas provincias de C\u00e1diz e de Granada, polo Oeste e Leste, respectivamente; polo Norte coas provincias de Sevilla e de C\u00f3rdoba. Ten unha superficie de 7.306\u00a0km\u00b2 e unha poboaci\u00f3n de 1.453.409 habitants (2005), distribu\u00eddos en 100 municipios; a densidade media demogr\u00e1fica \u00e9 de cerca de 200 hab/km\u00b2. A capital \u00e9 a cidade hom\u00f3nima de M\u00e1laga, estando o goberno e a administraci\u00f3n dos intereses provinciais encomendados \u00e1 Deputaci\u00f3n Provincial de M\u00e1laga.\nAta 1995 a provincia inclu\u00eda Melilla.\nXeograf\u00eda.\nBoa parte do seu territorio est\u00e1 comprendido dentro das serras do Sistema Penib\u00e9tico separadas pola Depresi\u00f3n Intrapenib\u00e9tica, nesta provincia co\u00f1ecida como a Foxa de Antequera. No Oeste sit\u00faase a comarca da Serran\u00eda de Ronda e polo Leste os maiores accidentes orogr\u00e1ficos son a serra de Almijara, Tejeda e Alhama. Ao Sur, paralela \u00e1 Serran\u00eda de Ronda \u00e9rguese a Serra Bermeja. Ao p\u00e9 da Serran\u00eda de Ronda sit\u00faase Foxa de M\u00e1laga.\nA vexetaci\u00f3n espont\u00e1nea normalmente incl\u00fae matogueira, sendo o palmito (Chamaerops humilis) a planta representativa. Tam\u00e9n aparecen fragas de pi\u00f1eiros e pinsapos (com\u00fans na Serra de Grazalema). No interior dominan os bosques de aci\u00f1eiras e sobreiras.\nComarcas.\nA divisi\u00f3n comarcal da provincia est\u00e1 regulamentada pola Deputaci\u00f3n de M\u00e1laga, e actuamente son as seguintes:\nEspazos protexidos.\nSon cinco os parques naturais que existen na provincia:\nSon seis as paraxes naturais:\nParques Periurbanos:\nMonumentos Naturais:\nReservas Naturais:"}
{"id": "51071", "revid": "113870", "url": "https://gl.wikipedia.org/wiki?curid=51071", "title": "Escolas asociadas \u00e1 UNESCO", "text": "A Rede do Plan de Escolas Asociadas da UNESCO (redPEA) (ASPnet en ingl\u00e9s), comunmente co\u00f1ecida como Escolas Asociadas da UNESCO, est\u00e1 formada por un conxunto de centros educativos repartidos por todo o mundo. Consta de m\u00e1is de 8000 centros educativos, entre os cales atopamos escolas parvularias, primarias e secundarias e institutos de formaci\u00f3n superior.\nO principal obxectivo desta organizaci\u00f3n \u00e9 o de seguir os principios que marca a UNESCO relacionados entre outros temas coa cultura, a paz, os dereitos humanos, a igualdade entre as persoas e o medio ambiente.\nA rede PEA que naceu a partir do ano 1953 ten entre os seus fins o achegamento entre alumnos e alumnas procedentes de realidades culturais diversas e axudalos a atopar soluci\u00f3ns fronte \u00e1s problem\u00e1ticas do presente s\u00e9culo. Para lograr isto, un dos eixos que vertebran este proxecto \u00e9 a comunicaci\u00f3n de experiencias entre o alumnado dos diversos pa\u00edses e a elaboraci\u00f3n de proxectos com\u00fans que axuden a mellorar o noso planeta.\nPrincipais temas tratados pola rede PEA.\nOs principais temas tratados son:\nProxectos UNESCO nos que participan escolas galegas.\nAs escolas galegas partipan en varios proxectos xunto con outras de distintos pa\u00edses, entre eles podemos destacar os seguintes:"}
{"id": "51072", "revid": "1576", "url": "https://gl.wikipedia.org/wiki?curid=51072", "title": "Rede PEA", "text": ""}
{"id": "51075", "revid": "117237", "url": "https://gl.wikipedia.org/wiki?curid=51075", "title": "Xara", "text": "A xara, estepa ou carpaza do l\u00e1dano (Cistus ladanifer ou ladaniferus) \u00e9 unha especie de planta con flor da familia das Cistaceae. \u00c9 nativa do Occidente da Rexi\u00f3n Mediterr\u00e1nea, onde crece brava desde o sur de Francia a Portugal e no noroeste de \u00c1frica.\nEn Galiza \u00e9 unha planta que cobre amplas \u00e1reas nas zonas de influencia clim\u00e1tica mediterr\u00e1nea, como o val de Quiroga, a comarca de Valdeorras ou Viana do Bolo.\n\u00c9 unha mata que medra de 1 a 2,5 m de alto e ancho. As follas son perennes, lanceoladas, de 3 a 10\u00a0cm de longo e 1 a 2\u00a0cm de largo, de cor verde escura no env\u00e9s e verde p\u00e1lida no rev\u00e9s. As flores acadan entre 5 e 8\u00a0cm de di\u00e1metro, con 5 p\u00e9talas brancas con aspecto de papel, correntemente te\u00f1en unha mancha, entre vermella e casta\u00f1a, na base, arrodeando o estame amarelo e os pistilos. Toda a planta est\u00e1 cuberta dunha exsudaci\u00f3n pega\u00f1enta e arom\u00e1tica resina.\nO froito \u00e9 tipo c\u00e1psula, con moitas sementes, sendo estas con endosperma fari\u00f1oso ou semicartilaginoso.\nUsos.\n\u00c9 unha popular planta ornamental en Gran Breta\u00f1a e os Estados Unidos de Am\u00e9rica, cultivada pola s\u00faa recendente resina e follaxe e fermosas flores. As follas producen unha fragrante oleoresina co\u00f1ecida como l\u00e1dano, usada en perfumes, especialmente como fixante.\nEspecies relacionadas.\nOutras especies pr\u00f3ximas de cist\u00e1ceas, son tam\u00e9n \"xaras\", como o portugu\u00e9s \"esteva\" que engloba o \"Cistus ladaniferus\", o \"Cistus hirsutus\" e o \"Cistus psilosepalus\"."}
{"id": "51077", "revid": "54334", "url": "https://gl.wikipedia.org/wiki?curid=51077", "title": "Juan Antonio Gago de Mendoza", "text": "Juan Antonio Gago de Mendoza, nado na Brea, Seixo, Mar\u00edn (daquela pertencente \u00e1 parroquia de San Tom\u00e9 de Pi\u00f1eiro) o 7 de novembro de 1761 e finado no ver\u00e1n de 1833, foi un mari\u00f1eiro e militar galego.\nTraxectoria.\nFoi un dos capit\u00e1ns e galegos m\u00e1is famosos durante a guerra mar\u00edtima contra os ingleses a finais do s\u00e9culo XVIII, contando con patente de corso do rei Carlos IV. Foi armador do barco \"Peregrina Brillante\" (herdado do seu irm\u00e1n Bernardo) e do \"Carmen\". Unha das s\u00faas bases estaba na Guarda, de vital importancia dado que os portugueses eran aliados dos ingleses.\nO 22 de agosto de 1800 venceu en Aguete \u00e1s tropas inglesas que intentaban capturar a fragata \"Alcudia\", correo do rei cun cargamento de prata que se dirix\u00eda aos almac\u00e9ns do reino en Pontevedra, motivo polo cal o rei recompensouno coa medalla de prata ao m\u00e9rito e o grao de capit\u00e1n. Os d\u00edas 26 e 27 do mesmo mes venceu aos piratas ingleses en Ferrol.\nEn 1801 constru\u00edu o pazo de Chirleu.\nNa Guerra da Independencia espa\u00f1ola contra as tropas francesas foi comandante das alarmas do Morrazo, liberando en abril de 1809 a vila de Mar\u00edn. Participou na batalla de Ponte Sampaio e na reconquista de Vigo xunto a \u00e1s tropas de Cachamu\u00ed\u00f1a."}
{"id": "51079", "revid": "89787", "url": "https://gl.wikipedia.org/wiki?curid=51079", "title": "Xo\u00e1n Gato", "text": "Xo\u00e1n Gato D\u00edaz, nado en Ferrol o 5 de febreiro de 1946, \u00e9 un pol\u00edtico galego, foi coordinador nacional de Terra Galega e candidato \u00e1 Presidencia da Xunta de Galicia nas elecci\u00f3ns do 1 de marzo de 2009 por este mesmo partido. Desde finais de 2010, abandonou esta formaci\u00f3n para crear un novo partido chamado Converxencia Galega de corte galeguista e liberal, no que actualmente milita.\nBiograf\u00eda e traxectoria.\nDiplomado en Relaci\u00f3ns Laborais pola Universidade de Santiago, este antigo traballador do estaleiro ASTANO, foi concelleiro de obras e urbanismo en Nar\u00f3n por Unidade Galega do ent\u00f3n alcalde e ex-sacerdote Antonio Mart\u00ednez Aneiros durante a primeira corporaci\u00f3n municipal da democracia. Na segunda corporaci\u00f3n, esta vez na ANGN volve acadar acta de concelleiro, integr\u00e1ndose no PSG-EG \u00f3 tempo que Mart\u00ednez Aneiros era elixido deputado no parlamento galego, en 1985. Naquel momento Xo\u00e1n Gato toma posesi\u00f3n \u00e1 fronte da alcald\u00eda de Nar\u00f3n.\nCoa integraci\u00f3n de Unidade Galega (partido), a sucesora do PSG-EG no BNG, o equipo de goberno do concello de Nar\u00f3n, descontento coa decisi\u00f3n do partido, fundou Unidade por Nar\u00f3n, formaci\u00f3n de car\u00e1cter localista naron\u00e9s. Con ese partido gobernou en coalici\u00f3n con Esquerda Unida (95-99) e co BNG (99-03), e xa en 2003, acadou a maior\u00eda absoluta con 13 concelleiros de 21.\nPara as Elecci\u00f3ns Municipais de 2007 presentouse como candidato por Nar\u00f3n de Terra Galega, obtendo 10 concelleiros, e ficando a un da maior\u00eda absoluta. Foi un dos membros fundadores desta formaci\u00f3n pol\u00edtica, no que ocupou o posto de coordinador nacional, present\u00e1ndose como candidato \u00e1 presidencia da Xunta. O 20 de xaneiro de 2009 foi substitu\u00eddo como alcalde por Xos\u00e9 Manuel Blanco, logo da s\u00faa dimisi\u00f3n para centrarse nas elecci\u00f3ns galegas, onde non conseguiu os votos necesarios para entrar no Parlamento.\nEn febreiro de 2010, apoiado por un grupo de empresarios, presenta a s\u00faa candidatura a C\u00e1mara de Comercio de Ferrol, candidatura que acada 20 dos 25 representantes elixidos. Antes do seu nomeamento prod\u00facese unha divisi\u00f3n interna dentro da candidatura que salva coa a s\u00faa elecci\u00f3n en xu\u00f1o. Conv\u00e9rtese as\u00ed no 18\u00ba presidente da C\u00e1mara.\nDatos persoais.\nEst\u00e1 casado e ten tres fillos e catro netos."}
{"id": "51081", "revid": "2445", "url": "https://gl.wikipedia.org/wiki?curid=51081", "title": "Partido Republicano Gallego", "text": ""}
{"id": "51082", "revid": "5863", "url": "https://gl.wikipedia.org/wiki?curid=51082", "title": "Izquierda Republicana en Galicia", "text": "Izquierda Republicana estaba constitu\u00eddo en Galicia ao se formar en abril de 1934 basicamente polos militantes procedentes do Partido Republicano Gallego, xa que o Partido Republicano Radical Socialista Independiente estaba formado polo sector minoritario do antigo Partido Republicano Radical Socialista e a Acci\u00f3n Republicana apenas ti\u00f1a representaci\u00f3n no pa\u00eds f\u00f3ra de Pontevedra ao se pasar a AR a maior parte da agrupaci\u00f3n local do PRG en 1933.\nAo longo do ano 1934 realizouse unha campa\u00f1a de afiliaci\u00f3n que conduciu ao establecemento de numerosas agrupaci\u00f3ns locais en contraposici\u00f3n ao resto dos partidos republicanos que eran partidos de notables e non de masas. En 1935 IR e o Partido Galeguista asinaron unha serie de acordos de colaboraci\u00f3n, IR foi partido m\u00e1is favorable o Estatuto de Autonom\u00eda despois do propio PG, que aumentaron ao establecerse a Frente Popular, no cal IR constitu\u00edu a principal forza en Galicia, conseguindo 11 escanos nas elecci\u00f3ns de 1936."}
{"id": "51084", "revid": "5312", "url": "https://gl.wikipedia.org/wiki?curid=51084", "title": "Derecha Liberal Republicana", "text": "Derecha Liberal Republicana (DLR) foi un partido pol\u00edtico espa\u00f1ol que apareceu despois da ditadura de Primo de Rivera, en setembro de 1930, creado por Niceto Alcal\u00e1 Zamora e Miguel Maura e que existiu durante a Segunda Rep\u00fablica Espa\u00f1ola. Pretendeu agrupar a mon\u00e1rquicos desencantados coa monarqu\u00eda e a grupos conservadores con certa mentalidade republicana e pretend\u00edan conseguir unha Rep\u00fablica conservadora.\nHistoria.\nO partido foi creado por Niceto Alcal\u00e1 Zamora. Este, xunto con outros persoeiros, abandonou o Partido Liberal e eran un conxunto de antigos mon\u00e1rquicos e independentes que se afastaron da monarqu\u00eda polo apoio dado por esta \u00e1 ditadura de Primo de Rivera. A seguir, fusion\u00e1ronse cos republicanos de Miguel Maura inmediatamente antes do Pacto de San Sebasti\u00e1n (1930), e do cal formou parte Alcal\u00e1 Zamora, quen foi elixido presidente do Goberno Provisorio da Rep\u00fablica. Participou nas elecci\u00f3ns a Cortes Constituintes de 1931 dentro das listas da Conxunci\u00f3n Republicano-Socialista conseguindo 23 escanos.\nDurante as discusi\u00f3ns constitucionais, a dereita republicana, xunto cos radicais de Alejandro Lerroux, abandonaron a coalici\u00f3n republicano-socialista. \nEntrementras, en agosto de 1931, a DLR decidiu trocar o seu nome polo de Partido Republicano Progresista e, pouco despois, a s\u00faa ala dereita dirixida por Maura separouse con trece deputados e, en xaneiro de 1932, crearon o Partido Republicano Conservador. \nDerecha Liberal Republicana, desapareceu ao inicio da guerra civil. "}
{"id": "51086", "revid": "89787", "url": "https://gl.wikipedia.org/wiki?curid=51086", "title": "Laura Tato", "text": "Laura Tato Fonta\u00ed\u00f1a, nada en Vigo o 14 de xullo de 1951, \u00e9 unha estudosa da literatura galega e especialista en teatro.\nTraxectoria.\nLicenciada en Filolox\u00eda Rom\u00e1nica pola Universidade de Santiago de Compostela en 1973 e doutora en Filolox\u00eda Galego-Portuguesa en 1996 pola Universidade da Coru\u00f1a. Tras exercer a docencia durante quince anos no ensino privado, foi Catedr\u00e1tica de Filolox\u00edas Galega e Portuguesa do Departamento de Letras da Universidade da Coru\u00f1a ata a s\u00faa xubilaci\u00f3n en 2021. Reside en Ferrol.\nEst\u00e1 especializada en teatro galego, sobre todo no da etapa anterior \u00e1 guerra civil. Formou parte do equipo coordinador da \"Historia da Literatura Galega\", en 5 volumes, publicada pola AS-PG e A Nosa Terra entre 1996 e 1998. Foi a directora filol\u00f3xica da Biblioteca Virtual Galega da Universidade da Coru\u00f1a de 2001 a 2004. Desde a s\u00faa creaci\u00f3n, en 1997, dirixe a Serie Azul, 'Literatura Teatral Galega', das publicaci\u00f3ns da Biblioteca-Arquivo Teatral Francisco Pillado Mayor da Universidade da Coru\u00f1a, da que \u00e9 coordinadora cient\u00edfica.\nFoi candidata do Bloque Nacionalista Galego a senadora pola provincia da Coru\u00f1a nas elecci\u00f3ns de abril e novembro de 2019.\nObra.\nArtigos.\nLaura Tato \u00e9 autora de dous traballos deste tipo indispens\u00e1beis para co\u00f1ecer o teatro posterior \u00e1 guerra civil. Estes son:"}
{"id": "51088", "revid": "43749", "url": "https://gl.wikipedia.org/wiki?curid=51088", "title": "Comunidade Aut\u00f3noma de Valencia", "text": ""}
{"id": "51090", "revid": "23204", "url": "https://gl.wikipedia.org/wiki?curid=51090", "title": "Provincia de C\u00f3rdoba, Espa\u00f1a", "text": "C\u00f3rdoba \u00e9 unha provincia espa\u00f1ola pertencente a Andaluc\u00eda, sita na s\u00faa parte occidental. A s\u00faa capital \u00e9 a hom\u00f3nima cidade de C\u00f3rdoba. En 2005 ti\u00f1a 784.376 habitantes. O 40 % da poboaci\u00f3n vive na capital, sendo a densidade demogr\u00e1fica de 57,16 hab./km\u00b2.\nXeograf\u00eda.\nA provincia ocupa unha superficie de 13.769 km\u00b2. Limita ao norte con Estremadura (provincia de Badaxoz) e Castela-A Mancha (provincia de Cidade Real), ao oeste coa provincia de Sevilla, ao sur coa provincia de M\u00e1laga e Granada, e ao leste coa provincia de Xa\u00e9n.\nO clima \u00e9 mediterr\u00e1neo continental con temperaturas que na capital oscilan, de media, entre os 9,2\u00a0\u00b0C en xaneiro e os 27,2\u00a0\u00b0C en xullo. Tanto neste mes como en agosto, as m\u00e1ximas poden superar en ocasi\u00f3ns os 40\u00a0\u00b0C (46,6\u00a0\u00b0C o 23 de xullo de 1995, 46,2\u00a0\u00b0C o 1 de agosto de 2003). As precipitaci\u00f3ns na capital son de 536\u00a0mm anuais, concentr\u00e1ndose entre outubro e abril."}
{"id": "51091", "revid": "889", "url": "https://gl.wikipedia.org/wiki?curid=51091", "title": "Derecha Republicana Liberal", "text": ""}
{"id": "51092", "revid": "5312", "url": "https://gl.wikipedia.org/wiki?curid=51092", "title": "Derecha Liberal Republicana en Galicia", "text": "A Derecha Liberal Republicana comezou a s\u00faa organizaci\u00f3n en Galicia en maio de 1931 ao constitu\u00edrense as agrupaci\u00f3ns locais de Lugo, Pontevedra e A Coru\u00f1a, as s\u00faas figuras pol\u00edticas m\u00e1is importantes foron Jos\u00e9 Reino Caama\u00f1o e Enrique G\u00f3mez Jim\u00e9nez, os dous conseguiron acta de deputado nas elecci\u00f3ns a Cortes Constitu\u00edntes de 1931 pero o partido non logrou artellar m\u00e1is que unha pequena parte da dereita galega que se decantaba pola CEDA ou os mon\u00e1rquicos. En xullo de 1931 a maior\u00eda dos militantes da DLR en Galicia deixaron o partido seguindo a Miguel Maura para constitu\u00edren en xaneiro de 1932 o Partido Republicano Conservador e a DLR agora denominada Partido Republicano Progresista apenas contou con organizaci\u00f3n ningunha en Galicia."}
{"id": "51093", "revid": "98629", "url": "https://gl.wikipedia.org/wiki?curid=51093", "title": "Partido Republicano Progresista", "text": "Partido Republicano Progresista pode referirse a:"}
{"id": "51095", "revid": "23204", "url": "https://gl.wikipedia.org/wiki?curid=51095", "title": "Provincia de Sevilla", "text": "A provincia de Sevilla \u00e9 unha das oito provincias de Andaluc\u00eda. Limita coas provincias de M\u00e1laga, de C\u00e1diz, de Huelva, de C\u00f3rdoba, e con Estremadura. A s\u00faa capital \u00e9 a cidade hom\u00f3nima de Sevilla.\nTen unha poboaci\u00f3n de 1.811.177 habitantes (2005), repartidos en 105 concellos. Ocupa unha \u00e1rea de 14.001\u00a0km\u00b2.\nXeograf\u00eda f\u00edsica.\nSituada na depresi\u00f3n B\u00e9tica, que ten como eixo o r\u00edo Guadalquivir, o cal atravesa o territorio de Norte a Suroeste, formando, xa preto da s\u00faa desembocadura, unha ampla chaira, flanqueada por socalcos. O Norte da provincia est\u00e1 delimitado por unha serie de serras pertencentes a Serra Morena. Ademais do Guadalquivir, alg\u00fans dos seus afluentes m\u00e1is importantes son o Genil, o Guadaira e o Viar.\nO clima \u00e9 mediterr\u00e1neo con influencia oce\u00e1nica, con temperaturas c\u00e1lidas, de invernos moi suaves e ver\u00e1ns moi calorosos, no que as temperaturas m\u00e1ximas superan a mi\u00fado os 40\u00a0\u00b0C."}
{"id": "51096", "revid": "23204", "url": "https://gl.wikipedia.org/wiki?curid=51096", "title": "Provincia de Santa Cruz de Tenerife", "text": "Santa Cruz de Tenerife \u00e9 unha provincia espa\u00f1ola situada na comunidade aut\u00f3noma das Canarias, formada polas illas de La Palma, La Gomera, El Hierro e Tenerife; as\u00ed como por unha serie de roques adxacentes (Salmor, Garachico, Anaga). No ano 2006 contaba con 971.647 habitantes (INE).\nA capital da provincia \u00e9 a cidade hom\u00f3nima de Santa Cruz de Tenerife, sita na illa de Tenerife.\nHistoria.\nA provincia formouse en 1927, cando se separou a antiga provincia das Canarias, con capital en Santa Cruz de Tenerife, en d\u00faas provincias: a provincia de As Palmas e a provincia de Santa Cruz de Tenerife.\nConcellos con maior poboaci\u00f3n.\nA data de 1 de xaneiro de 2006 e datos do INE eran os seguintes:"}
{"id": "51097", "revid": "10599", "url": "https://gl.wikipedia.org/wiki?curid=51097", "title": "Partido Agrario Radical Gallego", "text": "O Partido Agrario Radical Gallego (PARG) foi un partido galego de car\u00e1cter republicano, agrarista e autonomista fundado en xullo de 1931, dirixido por Amador Rodr\u00edguez Guerra. A s\u00faa zona de implantaci\u00f3n limit\u00e1base a Pontedeume e comarca e a zona de influencia de Monforte de Lemos. Presentouse \u00e1s elecci\u00f3ns de sen conseguir obter representaci\u00f3n parlamentaria.\nHistoria e caracter\u00edsticas.\nPrograma.\nOs obxectivos do partido consist\u00edan en: \"levantar el esp\u00edritu agrario y ciudadano, fomentar la cultura general y crear el amor al trabajo de la tierra y el sano y levantado amor a Galicia\". As bases ideol\u00f3xicas beben das fontes do rexionalismo agrarista de Solidaridad Gallega e insp\u00edranse nas conclusi\u00f3ns das Asembleas Agrarias, especialmente as medidas de apoio ao sector agropecuario, como a creaci\u00f3n dun plan de estradas comarcais, a libre importaci\u00f3n de millo, a repoboaci\u00f3n forestal, o melloramento gandeiro \u2013mediante establecemento de paradas de sementais e matadoiros comunais\u2013 e a desaparici\u00f3n dos impostos indirectos. En relaci\u00f3n coa cuesti\u00f3n foral \u2013teoricamente resolta en 1926 coa Lei de Redenci\u00f3n de Foros\u2013 o partido decant\u00e1base pola redenci\u00f3n a cargo do Estado.\nA preocupaci\u00f3n polo desenvolvemento educativo levouno a apostar polo establecemento de novas escolas, o apoio ao ensino p\u00fablico coa reforma do plan de estudos, a mellora salarial dos mestres e a galeguizaci\u00f3n do ensino superior. Propu\u00f1a tam\u00e9n a cooficialidade das linguas, o reco\u00f1ecemento administrativo da parroquia, a instituci\u00f3n de tribunais parroquiais e a separaci\u00f3n Igrexa-Estado.\nO eixo central do programa constituirao a defensa da autonom\u00eda rexional para Galicia e a proposta de representaci\u00f3n pol\u00edtica dos emigrados nos \u00f3rganos auton\u00f3micos.\nDirixentes.\nEntre os membros do comit\u00e9 organizador figuraban Pascual Zaera Rojo, que presid\u00eda en 1931 a Sociedad Agraria Republicana de Castro, Leiro y Caranto\u00f1a; Juan Nodar Mart\u00ednez, secretario da mesma entidade; Juan Gonz\u00e1lez Carballeira, Antonio Grueiro, V\u00edctor del R\u00edo Amado, mestre e secretario a mediados dos anos trinta do Grupo Galeguista de Callobre; Jos\u00e9 Mart\u00ednez, Ram\u00f3n G\u00f3mez e Pedro R\u00edo. O secretario do partido \u00e9 Amador Rodr\u00edguez, radicado en Campolongo.\nImplantaci\u00f3n.\nAs zonas de implantaci\u00f3n do partido foron o norte da provincia da Coru\u00f1a (Pontedeume, Monfero) e o sueste de Lugo, onde se concentran trece das catorce sociedades afiliadas na provincia, nos concellos de A Pobra do Broll\u00f3n, Sarria, Monforte de Lemos, Samos, O Incio, Folgoso do Courel e B\u00f3veda. En localidades como L\u00f3uzara o partido chegou a contar con 400 afiliados e na Pobra do Broll\u00f3n, o concello onde o PARG contou cunha maior presenza, varios agrarios acadaron acta de concelleiro nas elecci\u00f3ns de 1931.\nDesenvolvemento.\nO \u00f3rgano de expresi\u00f3n do partido foi o peri\u00f3dico \"La Voz del Agro\", aparecido en novembro de 1932.\nNa campa\u00f1a electoral do PARG para as elecci\u00f3ns de xu\u00f1o de 1931 participaron membros do partido, entre eles o V\u00edctor del R\u00edo Amado e Amador Rodr\u00edguez, e tam\u00e9n significados republicanos coru\u00f1eses, como C\u00e9sar Alvajar. Os mitins principais tiveron como escenario a Praza de Mar\u00eda Pita na Coru\u00f1a e Nar\u00f3n.\n\u00c1s elecci\u00f3ns o PARG concorreu cunha lista composta por republicanos pertencentes a diversas formaci\u00f3ns, encabezada por Santiago Casares Quiroga, presidente da ORGA, e a quen acompa\u00f1aban o Subsecretario de Comunicaci\u00f3ns Gerardo Abad Conde, o reitor da Universidade de Santiago Alejandro Rodr\u00edguez Cadarso, C\u00e9sar Alvajar, presidente do Casino Republicano e candidato por Alianza Republicana, o agrario ortegano Leandro Pita Romero, integrado na ORGA, e o propio Amador Rodr\u00edguez. Alg\u00fans nomes que aparecen na candidatura tam\u00e9n formaban parte da Conxunci\u00f3n Republicano-Socialista, como Ram\u00f3n Beade M\u00e9ndez, secretario da Federaci\u00f3n Agraria de Betanzos.\nA principios de xullo re\u00fanese a Asemblea Xeral do Partido Agrario, disolveuse o Comit\u00e9 organizador e nom\u00e9ase un Comit\u00e9 Rexional. Entre os membros que o compu\u00f1an a presenza do elemento campesi\u00f1o \u00e9 claramente maioritaria: Emilio Alba Lamas (presidente), Antonio Antelo Garc\u00eda (vicepresidente), Amador Rodr\u00edguez Guerra (secretario xeral), Juan Gonz\u00e1lez (vogal), Antonio Grueiro (tesoureiro), V\u00edctor del R\u00edo Amado (vogal), Ram\u00f3n G\u00f3mez Pico (vogal), Juan Nodar (vogal), Manuel Blanco (vocal).\nAs elecci\u00f3ns de 1933 e o declive do PARG.\nA pesar do gran n\u00famero de sociedades agrarias adheridas ao PARG, o seu avance electoral amosou un feble crecemento. O resultado acadado nas elecci\u00f3ns de novembro de 1933, moi lonxe do esperado, orixinou a protesta do seu secretario xeral. Segundo o Estudo da situaci\u00f3n pol\u00edtica da provincia, elaborado polo Ministerio de Gobernaci\u00f3n un mes antes das elecci\u00f3ns, o PARG ti\u00f1a unha previsi\u00f3n de voto do 13,29%. A diferenza das elecci\u00f3ns de 1931, nesta ocasi\u00f3n o PARG presentou unha candidatura propia na que figuraban Amador Rodr\u00edguez, Pascual Zaera, David P\u00e9rez de Castro, Jos\u00e9 Andi\u00f3n Est\u00e9vez e Jos\u00e9 M\u00e9ndez Garc\u00eda. O cambio pol\u00edtico operado a ra\u00edz das elecci\u00f3n entra\u00f1ou unha dereitizaci\u00f3n do r\u00e9xime e a conseguinte reacci\u00f3n por parte das autoridades contra os sectores m\u00e1is radicalizados do movemento societario.\nDesde mediados de 1935, a consecuencia do avance de forzas como o Partido Agrario Espa\u00f1ol \u2013significativo en varias \u00e1reas da provincia de Lugo-, da defecci\u00f3n dalgunhas sociedades ata ent\u00f3n vinculadas ao PARG e das secuelas derivadas da s\u00faa estad\u00eda no c\u00e1rcere, debeu producirse un certo afastamento por parte de Amador Rodr\u00edguez da actividade pol\u00edtica. O PARG non concorreu \u00e1s elecci\u00f3ns de febreiro de 1936."}
{"id": "51098", "revid": "23204", "url": "https://gl.wikipedia.org/wiki?curid=51098", "title": "Provincia de Alacant", "text": "A provincia de Alacant (en valenciano: \"Alacant\", en castel\u00e1n: \"Alicante\") \u00e9 a m\u00e1is meridional da Comunidade Valenciana. Limita ao norte coa provincia de Valencia, ao sur coa Rexi\u00f3n de Murcia, ao oeste con Murcia e a provincia de Albacete (Castela-A Mancha), e ao leste co mar Mediterr\u00e1neo. A s\u00faa capital \u00e9 a cidade hom\u00f3nima de Alacant. A s\u00faa \u00e1rea abrangue 5.863\u00a0km\u00b2, cunha poboaci\u00f3n de 1.855.047 habitantes (2015).\nAs cidades da provincia que superan os 50.000 habitantes son Alacant (328.648 hab.), Elx (227.312 hab.), Torrevieja (88.447 hab.), Orihuela (82.675 hab.), Benidorm (69.045 hab.), Alcoi (59.567 hab.), Sant Vicent del Raspeig (56.302 hab.) e Elda (53.248 hab.).\nXeograf\u00eda f\u00edsica.\nOrograf\u00eda.\nA provincia pos\u00fae un relevo bastante monta\u00f1oso e accidentado, salvo alg\u00fans vales fluviais do sur. As s\u00faas monta\u00f1as son unha prolongaci\u00f3n do sistema B\u00e9tico, conformando varios cordais paralelos, dirixidos de suroeste a nord\u00e9s, entre os que se encontran as serras de Mariola, da Carrasqueta, de Crevillent, de Salines, do Maigm\u00f3, do Cid ou de Bernia. O cume provincial \u00e9 o pico de Aitana, na serra hom\u00f3nima, con 1.558 m de altitude, ao que lle segue o Puig Campana, con 1.406 m, e o Montcabrer, na serra de Mariola, con 1.389 m.\nAs zonas ch\u00e1s corresponden, sobre todo, \u00e1 zona sur-suroeste, onde confl\u00faen unha chaira costeira, a do Alacant\u00ed, con d\u00faas chairas aluviais, a do Baixo Vinalop\u00f3 e a do Baixo Segura (\"la Vega Baja\"), que conforman unha zona f\u00e9rtil de veigas e hortas con gran concentraci\u00f3n agr\u00edcola.\nHidrograf\u00eda.\nA provincia de Alacant tan s\u00f3 conta cun curso de auga saliente, o r\u00edo Segura, que fl\u00fae nos seus \u00faltimos 36\u00a0km polo Sur da provincia, na comarca da Vega Baixa ou Baix Segura. O r\u00edo aut\u00f3ctono m\u00e1is importante \u00e9 o Vinalop\u00f3, que atravesa Elda e Elx. Outros cursos dignos de sinalar son, de Norte a Sur, os r\u00edos Serpis, Girona, Gorgos, Algar, Amadorio, Monnegre e a Rambla de les Ovelles.\nComarcas.\nAs comarcas nas que se divide a provincia son: \nA faixa costeira (D\u00e9nia, X\u00e0bia, Calp, Benidorm, La Vila Joiosa, Alacant, Santa Pola, Torrevieja) forman a chamada Costa Branca. Nesta zona destaca a \u00e1rea metropolitana de Alacant-Elx, que con 725.395 habitantes \u00e9 a 8\u00aa maior aglomeraci\u00f3n espa\u00f1ola."}
{"id": "51100", "revid": "1131", "url": "https://gl.wikipedia.org/wiki?curid=51100", "title": "Partido Socialista Obrero Espa\u00f1ol en Galicia", "text": "O PSOE comezou a s\u00faa andaina en Galicia en 1891 ao constitu\u00edrense as agrupaci\u00f3ns locais de Ferrol, A Coru\u00f1a, Santiago de Compostela e Vigo, nos anos seguintes o partido tivo escasa influencia no seo da sociedade galega pero si conseguiu unha certa influencia indirectamente, a trav\u00e9s da Uni\u00f3n General de Trabajadores, as zonas de maior implantaci\u00f3n do partido eran Ferrolterra e Vigo. En 1915 constitu\u00eduse a Federaci\u00f3n Rexional de Galicia e a partir de 1920 a militancia comezou a aumentar significativamente, con todo en 1930 contaba con 700 militantes nas elecci\u00f3ns municipais do 12 de abril de 1931 sacou 120 concelleiros, destacando Ferrol con 13 e Vigo con 7, nas elecci\u00f3ns constitu\u00edntes de 1931 obtivo 8 deputados, en 1932 o PSOE contaba con 3.600 militantes en 78 agrupaci\u00f3ns locais.\nNas elecci\u00f3ns de 1933 o PSOE con conseguiu representaci\u00f3n parlamentaria en Galicia e tras os sucesos de 1934, nos que o PSOE non participou, det\u00edvose a alg\u00fans dos seus dirixentes, como Xaime Quintanilla. O PSOE aliouse cos republicanos de esquerda e os galeguistas na Frente Popular para concorrer \u00e1s elecci\u00f3ns de 1936 e conseguiu 6 deputados en Galicia e aumentou espectacularmente a afiliaci\u00f3n, uns 20.000 afiliados segundo informes policiais, ao tempo que asum\u00eda a autonom\u00eda para Galicia que anteriormente tan s\u00f3 ti\u00f1a o apoio dunha pequena minor\u00eda dos socialistas encabezada por Quintanilla xa que a maior\u00eda como sinalou o congreso rexional de 1931 cr\u00eda que en Galicia non se sent\u00eda a necesidade dunha autonom\u00eda rexional e condenaban todo intento de nacionalismo idiom\u00e1tico e pol\u00edtico favorecendo, pola contra, a descentralizaci\u00f3n administrativa municipal.\nA Guerra Civil espa\u00f1ola levou os socialistas galegos \u00e1 clandestinidade, a prisi\u00f3n, o exilio ou a morte e apenas nada quedou da s\u00faa organizaci\u00f3n en Galicia, totalmente esfarelada pola represi\u00f3n franquista e non foi ata 1973 cando comeza o proceso de implantaci\u00f3n ao xurdir un n\u00facleo de militantes na Facultade de Econ\u00f3micas de Santiago e sobre todo polos contactos realizados por Felipe Gonz\u00e1lez nas s\u00faas visitas a Galicia en 1976 e a constituci\u00f3n a Federaci\u00f3n Socialista Galega polas 7 agrupaci\u00f3ns locais galegas e aproximadamente 150 ou 200 militantes (A Coru\u00f1a, Santiago de Compostela, Foz, Lugo, Ourense, Pontevedra e Vigo) que celebrou o seu I Congreso Nacional en febreiro de 1977 elixindo como secretario de organizaci\u00f3n a Francisco V\u00e1zquez V\u00e1zquez, progresivamente o n\u00famero de agrupaci\u00f3ns locais foi aumentando ata chegar a 20 para as elecci\u00f3ns de xu\u00f1o de 1977 nas que o PSOE conseguiu en Galicia 3 escanos e o 15,5 % dos votos, a partir dese momento o aumento de afiliaci\u00f3ns ao partido acelerouse. No Congreso extraordinario de novembro de 1977, a proposta do sector galeguista, adoptouse o nome de Partido Socialista de Galicia-PSOE que despois de varios contenciosos co Partido Socialista Galego cambiou a Partido dos Socialistas de Galicia-PSOE."}
{"id": "51101", "revid": "98629", "url": "https://gl.wikipedia.org/wiki?curid=51101", "title": "Teixo", "text": "O teixo (\"Taxus baccata\"), tam\u00e9n chamado xard\u00f3n, torobisco, freixo e arteixo, \u00e9 unha \u00e1rbore con\u00edfera do x\u00e9nero \"Taxus\", que correntemente acada entre 12 a 15 metros de altura, da familia das tax\u00e1ceas. Moi lonxevo, de medra lenta, pos\u00fae unha madeira que se presta ben para entalladura. Ten partes t\u00f3xicas: o lat\u00edn \"taxus\" v\u00e9n do grego \"taxon\", que significa 'frecha envelenada'. A maior\u00eda das partes da planta son velenosas e o consumo da follaxe pode provocar a morte. \u00c9 unha especie moi escasa e ameazada no territorio galego.\nDescrici\u00f3n.\nO teixo \u00e9 unha \u00e1rbore baixa, se ben excepcionalmente pode atinxir ata 28 metros de altura. O seu perfil \u00e9 variado cunha cima irregular e un tronco groso, curto e con n\u00f3s, do que nacen p\u00f3las a s\u00f3 uns cent\u00edmetros do chan. As formas arbustivas son tam\u00e9n frecuentes.\nA cortiza da \u00e1rbore ten unha cor que oscila entre o casta\u00f1o vermello, \u00e1s veces moi escuro, ata o p\u00farpura. Esta cortiza \u00e9 bastante fina e desescama con certa facilidade. As follas son agullas febles, planas e de cor entre o verde escuro por enriba e verde m\u00e1is claro por embaixo, de base foliar decorrente. Miden polo xeral entre 1 e 4\u00a0cm. Estas agullas est\u00e1n inseridas en espiral arredor das p\u00f3las e gallas.\nO teixo \u00e9 unha especie dioica: os exemplares femias producen uns arilos carnosos ou bagas, de cor vermella moi viva, que envolven parcialmente \u00e1s sementes. Non son t\u00f3xicos, sendo consumidos polas aves, por\u00e9n as sementes si son t\u00f3xicas, como todo o resto da planta. As flores dos exemplares machos producen un pole, amarelo, en primavera. O arilo madura nese mesmo ver\u00e1n.\nToxicidade.\nEsta toxicidade da planta d\u00e9bese a unha mestura de alcaloides: taxoides, diterpenos c\u00edclico esterificados por \u00e1cidos com\u00fans e por \u00e1cidos aminados ou por compostos semellantes a estes mesmos aminados: taxina A, B, C, paclitaxel, 10-desacetilbaccatina III, taxifilina, cefalomanina etc. S\u00f3 foi illado un glic\u00f3sido: a taxicatina. O zume cont\u00e9n un aceite irritante para o tubo dixestivo. En total, un centenar de compostos foron illados. A taxina, que \u00e9 a substancia illada dende hai m\u00e1is tempo, \u00e9, polo xeral, considerada a respons\u00e1bel da toxicidade, pero o resto das outras substancias tam\u00e9n o \u00e9 en maior ou menor grao. O taxol \u00e9 un antitumoral importante para distintos tipos de cancro. A pesar da s\u00faa toxicidade empr\u00e9gase considerablemente en xardinar\u00eda para facer sebes.\nAs intoxicaci\u00f3ns por teixo son relativamente com\u00fans tanto en animais dom\u00e9sticos como en animais salvaxes que consomen a planta accidentalmente, provocando \"innumerables mortes entre o gando\". Os alcaloides de taxina son absorvidos rapidamente no intestino e en cantidades suficientemente altas pode causar a morte debido a un paro card\u00edaco ou insuficiencia respiratoria. As taxinas tam\u00e9n se poden absorber eficazmente a trav\u00e9s da pel, polo que as especies de \"Taxus\" deben manipularse con coidado e preferiblemente con luvas. As follas de \"Taxus baccata\" conte\u00f1en arredor de 5\u00a0mg de taxinas por 1 g de follas.\nDistribuci\u00f3n.\nO teixo est\u00e9ndese dende o noroeste de \u00c1frica a Europa, Asia Menor, e a\u00ednda ata o C\u00e1ucaso e norte de Ir\u00e1n. Atura temperaturas moi baixas. P\u00f3dese atopar nos Alpes b\u00e1varos ata os 1.350 m de altitude e ata os 1.600 m no cant\u00f3n su\u00edzo do Valais. Os seus l\u00edmites setentrionais atinxen os 62\u00ba 30' de latitude norte en Noruega e os 61\u00ba N en Suecia, dentro da isoterma do mes de xaneiro de -5\u00a0\u00b0C. En Galicia \u00e9 unha planta rara que aparece illada en lugares coma O Courel, os Ancares ou o Xur\u00e9s, ag\u00e1s nun caso, o teixadal de Trevinca, onde se formou un pequeno bosque, cousa pouco habitual nesta especie. O abondoso de top\u00f3nimos do tipo Teixeiro, Teixeira ou Teixido, mais a presenza doutros como Teixoeira e Teixid\u00f3n suxire que antigamente era unha especie moito m\u00e1is presente en Galicia.\n\u00c1rbores senlleiras en Galiza.\nOs teixos, abundantes noutrora en Galiza, e moitas veces ligados \u00e1s igrexas, medraron durante s\u00e9culos chegando a se converter en \u00e1rbores monumentais.\nSete individuos de teixo aparecen recollidos no Cat\u00e1logo de \u00c1rbores Senlleiras de Galicia:\nTradici\u00f3ns.\nDentro da antiga cultura c\u00e9ltica o teixo (galo \"*eburos\") tivo unha extraordinaria importancia. Unha pasaxe de C\u00e9sar narra que Catuvolcus, xefe dos ebur\u00f3ns -literalmente \"fillos do teixo\"-, suicidouse envelen\u00e1ndose con teixo antes que entregarse a Roma (\"De bello Gallico\" 6:31). De xeito similar Floro (2: 33, 50-51) conta que os c\u00e1ntabros, asediados polo legado Gaio Furnio, no 22 a.C. preferiron suicidarse, ben pola espada ou lume ou ben por veleno extra\u00eddo de teixos. E, as\u00ed mesmo, Orosio relata que os galaicos sitiados no monte Medulio, preferiran morrer suicidados polas propias armas ou por veleno de teixo, antes que renderse aos romanos (6, 21, 1)."}
{"id": "51102", "revid": "5863", "url": "https://gl.wikipedia.org/wiki?curid=51102", "title": "Joseph Joffo", "text": "Joseph Joffo, nado en 1931 en Par\u00eds, \u00e9 un escritor franc\u00e9s.\nTraxectoria.\nNaceu en Par\u00eds, onde seu pai ti\u00f1a un sal\u00f3n de peiteado. En 1971 a causa dun accidente de esqu\u00ed permaneceu inmobilizado e comezou a escribir un relato onde recolleu noveladamente os seus recordos de infancia como un neno xudeu na Francia ocupada, que ao ser publicado, \"Un sac de billes\" (1973), se converteu nun \u00e9xito editorial que se traduciu a dezaoito linguas (en galego traduciuse en 1988 como \"Unha bolsa de canicas\").\nDebido ao enorme \u00e9xito desta novela Joffo seguiu publicando:"}
{"id": "51103", "revid": "22570", "url": "https://gl.wikipedia.org/wiki?curid=51103", "title": "Hogzilla", "text": "Hogzilla \u00e9 o nome que se lle deu a un porco bravo que foi abatido en Alapha, no estado de Xeorxia, nos Estados Unidos, o 17 de xu\u00f1o do 2004 por Chris Griffin na granxa e reserva de caza de Ken Holyoak.\nPresuntamente o animal med\u00eda 3,6 m e pesaba uns 450\u00a0kg; pero unha vez que os seus restos foron exhumados e estudados por cient\u00edficos da National Geographic para un documental, no ano 2005, descubriuse que, en realidade, med\u00eda entre 2,25 e 2,4 metros e pesaba uns 360\u00a0kg, datos que a pesar de ser menores non lle restan importancia ao impresionante animal que non ten comparaci\u00f3n con ning\u00fan xabar\u00edn ou porco dom\u00e9stico, de talles moito menores.\nAdemais, segundo os datos que revelou o estudo, o porco ti\u00f1a uns caninos de 46\u00a0cm de lonxitude batendo un r\u00e9cord en Am\u00e9rica do Norte.\nControversia con National Geographic.\nKen Holyoak, o home en cuxa granxa foi cazada a besta, discutiu coa National Geographic sobre os resultados obtidos para o documental. Holyoak dixo que cando o animal foi cazado pesou 450\u00a0kg coa s\u00faa balanza e as medidas que tomou eran de 3,6 m mentres colgaba das correas. \u00c9 pos\u00edbel que as medidas as tomase dende o pezu\u00f1o ou dende o rabo ata o naris, e tendo en conta que estaba suspendido, e a gravidade est\u00e1bao estirando; seguramente nestas condici\u00f3ns poder\u00edase atopar algunha discrepancia.\nAdemais Holyoak tam\u00e9n defendeu que o animal foi medido cando estaba morto, e polo tanto os seus tecidos estar\u00edan putrefactos e encollidos, pero Nancy Donelly, o produtor do documental sobre Hogzilla, sinalou que os cient\u00edficos xa tiveron en conta o encollemento que sofre un ser vivo trala s\u00faa morte.\nEfectos de Hogzilla en Alapaha.\nDende o descubrimento de Hogzilla, a pequena vila de Alapaha, a uns 290\u00a0km de Atlanta, Xeorxia, foi obxecto dun crecente interese por parte do resto do pa\u00eds e de tal maneira que Hogzilla pasou a ser comparable a outras lendas naturais dos EUA coma o misterioso Bigfoot.\nA vila de Alapaha aceptou encantada este crecente interese e s\u00f3uboo aproveitar celebrando un festival no que se realiza un desfile protagonizado pola \"princesa Hogzilla\" representada cunha r\u00e9plica montada sobre unha carroza.\nA Hogzilla s\u00e1elle un rival.\nO 5 de xaneiro de 2007 apareceu un competidor de Hogzilla. Unha canle de novas locais informou de que fora abatido un porco bravo de enormes proporci\u00f3ns en Fayetteville, preto de Atlanta. O cazador, William Corsey, disparoulle ao animal dende unha \u00e1rbore do seu xard\u00edn. Os veci\u00f1os dixeron que xa fora visto d\u00edas antes na veci\u00f1anza. Corsey levouno a unha estaci\u00f3n de peso de cami\u00f3ns e remolques e o animal chegou, seica, aos 500\u00a0kg. Un portavoz do Departamento de Recursos Naturais de Xeorxia asegurou que estes casos non son anormais, xa que na zona sur deste estado foron moi com\u00fans xabar\u00edns de grandes proporci\u00f3ns pero nunca se rexistrou ning\u00fan deles.\nHogzilla: A pel\u00edcula.\nUn director de cine independente pretende crear unha pel\u00edcula de terror sobre este famoso animal chamada \"The Legend of Hogzilla\". O director xa lle pediu axuda a Chris Griffin, o cazador, para obter toda a informaci\u00f3n."}
{"id": "51106", "revid": "25871", "url": "https://gl.wikipedia.org/wiki?curid=51106", "title": "Jo\u00e3o Aguiar", "text": "Jo\u00e3o Aguiar, nado en Lisboa en 1943 e morto o 3 de xu\u00f1o de 2010, foi un escritor e xornalista portugu\u00e9s.\nTraxectoria.\nAguiar estudou xornalismo na Universidade Libre de Bruxelas e traballou nas oficinas de turismo portuguesas en Bruxelas e \u00c1msterdan. En 1976 regresou a Portugal, traballou na RTP \u00e9 na prensa escrita, en 1981 foi nomeado asesor de prensa do ministro da calidade de vida. En 1984 publicou \"A voz dos deuses\" que se converteu nun das novelas portuguesas m\u00e1is vendida."}
{"id": "51112", "revid": "15490", "url": "https://gl.wikipedia.org/wiki?curid=51112", "title": "Laverca", "text": "A laverca, ou loia, (\"Alauda arvensis\"), tam\u00e9n chamada cotov\u00eda, \u00e9 un paxaro pequeno da familia dos al\u00e1udidos (\"Alaudidae\") moi notable polo seu canto.\nDescrici\u00f3n.\nSon paxaros de plumaxe pouco vistosa, duns 18\u00a0cm de lonxitude. Por riba son da cor da terra con listas negras. A parte inferior \u00e9 abrancazada con debuxos negros no peito. A cola non \u00e9 moi longa e ten as beiras brancas, coma as puntas das \u00e1s, que son curtas e anchas (m\u00e1is nos machos que nas femias). Te\u00f1en unha crista pequena de plumas na cabeza que poden subir e baixar. As patas son fortes, adaptadas para andar polo chan, onde pasan a maior parte do tempo, procurando graos e insectos. No chan, despr\u00e1zanse preto da terra, contra a que se agochan en caso de perigo.\nO canto e un \"trrlit\" moi claro, que realiza voando alto en espirais sobre o seu territorio. Pode durar moitos minutos. Cando remata a demostraci\u00f3n sonora baixa o chan coas \u00e1s pregadas, primeiro amodo e despois bruscamente.\nH\u00e1bitat e distribuci\u00f3n xeogr\u00e1fica.\nHabita en campo aberto, sobre todo na estepa cultivada, campos de labranza, e prados de herba curta. Precisamente os cambios nos sistemas de cultivo dos cereais parecen estar afectando \u00e1s poboaci\u00f3ns desta ave en moitas zonas da s\u00faa distribuci\u00f3n e causando unha forte reduci\u00f3n. Cr\u00edan en toda Europa ag\u00e1s Islandia e no norte de \u00c1frica. No leste e norte de Europa \u00e9 estacional, emigrando \u00f3 sur no inverno, que pasan na cunca do Mediterr\u00e1neo e en Oriente Pr\u00f3ximo\nReproduci\u00f3n.\nFai un ni\u00f1o de herbas no chan, ben agochado entre a vexetaci\u00f3n e dif\u00edcil de atopar. Pon entre 3 e 6 ovos. En Europa adoitan po\u00f1er ovos en abril e en xu\u00f1o. Poden criar m\u00e1is dunha ni\u00f1ada en cada \u00e9poca reprodutiva, mesmo chegando \u00e1s tres. Os ovos son de cor branca amarelada con marcas casta\u00f1as. Incuban uns 11 d\u00edas, e os dous pais alimentan os polos, que deixan o ni\u00f1o \u00f3s 7 ou 9 d\u00edas, uns dez d\u00edas antes de poder voar. Son mantidos polos pais ata o mes de vida."}
{"id": "51120", "revid": "1131", "url": "https://gl.wikipedia.org/wiki?curid=51120", "title": "La Oliva (hom\u00f3nimos)", "text": "La Oliva pode referirse a:"}
{"id": "51122", "revid": "1576", "url": "https://gl.wikipedia.org/wiki?curid=51122", "title": "Joao Aguiar", "text": ""}
{"id": "51123", "revid": "25871", "url": "https://gl.wikipedia.org/wiki?curid=51123", "title": "Beppe Fenoglio", "text": "Beppe Fenoglio, nado en Alba (Cuneo) en 1922 e morto en Tur\u00edn en 1963, foi un escritor italiano. As obras de Fenoglio c\u00e9ntranse en dous temas principais, o mundo rural da rexi\u00f3n de Langhe e a guerra partisana.\nTraxectoria.\nDe familia de clase obreira, estudou na s\u00faa cidade natal e comezou na Universidade de Tur\u00edn estudos na facultade de letras que tivo que deixar en 1943 para entrar no ex\u00e9rcito. Despois do armisticio de Cassibile do 8 de setembro de 1943, Fenoglio uniuse aos partisanos, participando na ef\u00e9mera experiencia da Rep\u00fablica Partisana de Alba. Despois da guerra Fenoglio reemprende os seus estudos que deixa para dedicarse \u00e1 literatura.\nEn 1949 presentou \u00e1 editorial Einaudi \"Racconti della guerra civile\" e a novela neorrealista \"La paga del sabato\" que non se chegan a publicar, e en 1952 por parte do material dos Racconti publicou \"I ventitre giorni della citt\u00e0 di Alba\", un conxunto de relatos. Bo co\u00f1ecedor da lingua inglesa traduciu ao italiano a Samuel Taylor Coleridge en 1955. Autor tam\u00e9n de \"Una questione privata\" (1963)."}
{"id": "51127", "revid": "98629", "url": "https://gl.wikipedia.org/wiki?curid=51127", "title": "Real Club Deportivo Mallorca", "text": "O Real Club Deportivo Mallorca S.A.D. (en catal\u00e1n: \"Reial Club Deportiu Mallorca\") \u00e9 un club de f\u00fatbol espa\u00f1ol da cidade de Palma, na illa balear de Mallorca. Foi fundado en 1916 e compite na Segunda Divisi\u00f3n, logo de descender na tempada 2019\u201320.\n\u00c9 o \u00fanico equipo das Illas Baleares que xogou na Primeira Divisi\u00f3n e conta no seu palmar\u00e9s cunha Copa do Rei (2003) e unha Supercopa de Espa\u00f1a (1998). Ademais, na tempada 1998/99 o equipo balear foi subcampi\u00f3n da Recopa de Europa. Participou tam\u00e9n en d\u00faas edici\u00f3ns da Liga de Campi\u00f3ns e en tres da Copa da UEFA.\nHistoria.\nPrimeiros anos.\nO Mallorca fundouse no ano 1916 co nome de Alfonso XIII FBC. O primeiro estadio, o campo de Buenos Aires, inaugurouse cun encontro fronte ao FC Barcelona resultando nunha vitoria para os visitantes de 0-8. O Alfonso XIII disputou o seu primeiro partido ante o Iluro de Matar\u00f3 e o resultado foi 1-1. O 28 de xu\u00f1o dese mesmo ano o Rei Afonso XIII honrou ao equipo co t\u00edtulo de Real Sociedad polo que o equipo pasou a denominarse Real Sociedad Alfonso XIII.\nEn 1917, a Federaci\u00f3n catal\u00e1 admitiu a Real Sociedad Alfonso XIII para que tomase parte no campionato de Segunda Liga en calidade de campi\u00f3n oficioso de Baleares. O equipo mallorqu\u00edn chegou \u00e1 final xogada en Barcelona contra o Palafrugell ao que venceu por 3-1 logrando as\u00ed o seu primeiro t\u00edtulo.\nEn 1931 c\u00e1mbiase o nome por \"RCD Mallorca\". O 22 de setembro de 1945, inaug\u00farase Es Fort\u00ed, novo estadio do RCD Mallorca. Esta mesma tempada a directiva decide cambiar o nome ao estadio impo\u00f1\u00e9ndolle o de Llu\u00eds Sitjar, a persoa que tres anos antes impulsara a construci\u00f3n do campo.\nEn 1960, o RCD Mallorca consegue o seu primeiro ascenso \u00e1 Divisi\u00f3n de Honor, con Juan Carlos Lorenzo de adestrador e Jaime Rossell\u00f3 de presidente.\nD\u00e9cada de 1990.\nEn 1991 disputaron por primeira vez, a final da Copa do Rei ante o Atl\u00e9tico de Madrid con quen caeron na pr\u00f3rroga, por 1-0. Tralo seu paso pola 2\u00aa Divisi\u00f3n, na Tempada 96/97 conseguiu o seu s\u00e9timo ascenso a 1\u00aa Divisi\u00f3n, estando como Presidente Bartolom\u00e9 Beltr\u00e1n.\nNa Tempada 97/98, conseguen realizar a mellor tempada da s\u00faa historia, se ficha a H\u00e9ctor C\u00faper como adestrador. Ao cabo dun ano o equipo consegue o Subcampionato da Copa do Rei logo de ser derrotado fronte ao FC Barcelona na rolda de penaltis logo de conclu\u00edr o partido e a pr\u00f3rroga con 1-1. Ademais de conseguir terminar a Liga en 5\u00ba lugar, en posici\u00f3n UEFA.\nO 22 de agosto de 1999, conseguiron o primeiro t\u00edtulo oficial da s\u00faa historia (A Supercopa de Espa\u00f1a) ao impo\u00f1erse ao Bar\u00e7a 0-1 no Camp Nou e 2-1 en Palma un d\u00eda anterior, onde estrearon o novo estadio Son Moix, isto deulle opci\u00f3n a xogar a Recopa de Europa, torneo ao que chegou \u00e1 final na seguinte Tempada e que caeu fronte ao Lazio por 2-1, conseguindo as\u00ed o subcampionato na s\u00faa \u00faltima edici\u00f3n desta Copa. Na Liga, quedou clasificado en 3\u00aa posici\u00f3n -o mellor lugar da historia-, por detr\u00e1s do FC Barcelona e o Real Madrid, obtendo as\u00ed unha praza que o habilitou para disputar a fase preliminar da Liga de Campi\u00f3ns e, posteriormente, a Copa da UEFA.\nO d\u00eda 5 de xaneiro do 2000 a Federaci\u00f3n de Historia e Estat\u00edsticas do F\u00fatbol designa ao R.C.D. Mallorca o oitavo mellor equipo do mundo no ano 1999. O RCD Mallorca, adestrado por Lu\u00eds Aragon\u00e9s, consegue o terceiro posto na Liga, con r\u00e9cord de puntuaci\u00f3n na historia do Club, 71 puntos. Desta forma, clasif\u00edcase por segunda vez para tomar parte na Champions League. Igualmente, consegue r\u00e9cord de goles (61) e de vitorias (20) e encaixa o menor n\u00famero de derrotas en Primeira (7).\nNovo milenio.\nDurante a primeira tempada do novo milenio, entre os anos 2000 e 2001, o equipo consegue a terceira posici\u00f3n dentro da primeira divisi\u00f3n polo que consegue clasificarse para a tempada 2001/02 da Champions League.\nDurante a tempada 2002/2003, o Real Mallorca ga\u00f1a a Copa do Rei disputada en Elx ante o Recreativo de Huelva por un total de 3-0, cun gol de Walter Pandiani e dous de Samuel Eto'o.\nEstadio.\nActualmente o equipo te\u00f1en a s\u00faa sede no Iberostar Estadi (antigamente chamado \"Ono Estadi\" e \"Son Moix\"), que desde 1999 substitu\u00edu o estadio Llu\u00eds Sitjar (1945).\nO Iberostar Estadi ten capacidade para 23.142 e ten unhas dimensi\u00f3ns de 107x69 metros, \u00e9 propiedade do concello local e debe o seu nome ao acordo de patrocinio entre Iberostar e o Real Club Deportivo Mallorca polo que se converteu no primeiro estadio de Espa\u00f1a que leva o nome dunha empresa.\nXogadores.\nCadro actual.\n\"Actualizado a 15 de outubro de 2012.\"\nFilial.\nO filial do Mallorca \u00e9 o Real Club Deportivo Mallorca B, fundado en 1983 e que actualmente milita na Segunda Divisi\u00f3n B Espa\u00f1ola."}
{"id": "51128", "revid": "336", "url": "https://gl.wikipedia.org/wiki?curid=51128", "title": "Santa Trinidade", "text": ""}
{"id": "51129", "revid": "1576", "url": "https://gl.wikipedia.org/wiki?curid=51129", "title": "Cuarto sen ascensor", "text": ""}
{"id": "51132", "revid": "89787", "url": "https://gl.wikipedia.org/wiki?curid=51132", "title": "Ouvirmos", "text": "Ouvirmos \u00e9 unha editorial e consultor\u00eda cultural con sede en Ourense que aposta pola creaci\u00f3n de produtos innovadores en materia cultural e tur\u00edstica. A empresa naceu en 2003 co obxectivo de recuperar, dignificar e divulgar o patrimonio m\u00fasico-cultural de Galiza. O seu director \u00e9 Xos\u00e9 Aldea.\nConsultor\u00eda cultural.\nEntre os proxectos realizados por Ouvirmos como consultor\u00eda cultural, destacan as exposici\u00f3ns multimedia dedicadas aos escritores Celso Emilio Ferreiro e Lois Pereiro, o Mapa Sonoro de Vigo ou as masterclass de m\u00fasica tradicional."}
{"id": "51136", "revid": "1888", "url": "https://gl.wikipedia.org/wiki?curid=51136", "title": "Partido Comunista de Espa\u00f1a en Galicia", "text": "O Partido Comunista de Espa\u00f1a tivo en Galicia escaso n\u00famero de simpatizantes ata a proclamaci\u00f3n da Segunda Rep\u00fablica. A\u00ednda as\u00ed contou desde o comezo con grupos en Pontevedra, Vigo e Ferrol, organiz\u00e1ndose despois en Santiago de Compostela, Ourense e Monforte nun ambiente de clandestinidade ata a proclamaci\u00f3n da II Rep\u00fablica. Nas elecci\u00f3ns do 12 de abril de 1931 conseguiu dous concelleiros na cidade de Pontevedra grazas \u00e1 influencia que exerc\u00edan os comunistas na Federaci\u00f3n Comarcal Agraria de Pontevedra. Ao longo de 1932 e 1933, aproveitando o desgaste do PSOE, o PCE aumentou a s\u00faa militancia de xeito significativo entre os obreiros participando nos conflitos obreiros e a aparici\u00f3n dun sindicato propio (Confederaci\u00f3n General del Trabajo Unitaria) e por medio da extensi\u00f3n do agrarismo comunista a outras comarcas, form\u00e1ndose en 1936 a Federaci\u00f3n Campesina Provincial en Ourense.\nA represi\u00f3n desencadeada a ra\u00edz dos sucesos de outubro de 1934 freou o desenvolvemento do PCE en Galicia pero acelerou a unidade de acci\u00f3n das organizaci\u00f3ns obreiras. O primeiro acto p\u00fablico significativo do PCE en Galicia logo de outubro de 1934 non foi ata o 1 de xaneiro de 1936, cando o partido celebrou na Coru\u00f1a un mitin coa participaci\u00f3n de Dolores Ib\u00e1rruri. Nas elecci\u00f3ns de 1936 participou dentro da Frente Popular, conseguindo un escano. Nesa altura contaba con 3.000 militantes, destacando Vigo, Pontevedra, o norte da provincia da Coru\u00f1a, Viveiro e Ourense. Duramente reprimidos durante a guerra civil, os comunistas constitu\u00edron o principal continxente que se sumou \u00e1 resistencia armada ao r\u00e9xime de Franco e foron moi activos dentro da oposici\u00f3n interior, sobre el xiraba case toda a actividade pol\u00edtica contra a ditadura."}
{"id": "51139", "revid": "98629", "url": "https://gl.wikipedia.org/wiki?curid=51139", "title": "Bea Porr\u00faa", "text": "Beatriz Porr\u00faa Refojo, co\u00f1ecida artisticamente como Bea, nada en Pontecesures o 8 de novembro de 1984, \u00e9 unha cantante pop galega.\nTraxectoria.\nCursou estudos de Xesti\u00f3n e Administraci\u00f3n, e de canto. Entre outubro de 2003 e xaneiro de 2004 formou parte da 3\u00aa edici\u00f3n de \"Operaci\u00f3n Triunfo\", pero unha escordadura provocou que a direcci\u00f3n do programa optara por expulsala. Na repesca foi a 2\u00aa m\u00e1is votada (32,3%), por detr\u00e1s de Davinia (34,6%), o que non lle impediu conseguir unha carreira discogr\u00e1fica.\nO seu primeiro disco foi publicado en decembro de 2004 en Galicia e en xaneiro de 2005 a nivel nacional. Foi producido por Alejo Estivel e contou don dous temas de Rosana e un de Miki Ferrero.\nO seu segundo disco foi publicado o 8 de agosto de 2006 en Galicia e en setembro a nivel nacional.\nEn 2007, decidiu cambiar momentaneamente o micr\u00f3fono pola escena e debutar esa fin de semana en Vigo como actriz de teatro formando parte do elenco da obra \"Tarar\u00e1 Chis-Pum\", producida polo Centro Dram\u00e1tico Galego e que nos vindeiros meses percorreu boa parte de Galicia, chegando incluso a outros puntos de Espa\u00f1a coma a cidade asturiana de Xix\u00f3n."}
{"id": "51140", "revid": "1131", "url": "https://gl.wikipedia.org/wiki?curid=51140", "title": "Pazo de Chirleu", "text": "O pazo de Chirleu \u00e9 unha casa grande situada no lugar de Aguete (Seixo, Mar\u00edn). Debe o seu nome \u00e1 punta Chirleu.\nHistoria e caracter\u00edsticas.\nFoi constru\u00eddo a principios do s\u00e9culo XIX polo corsario Juan Antonio Gago de Mendoza. Nas s\u00faas orixes estaba dotado de foxo, porto propio e muralla, m\u00e1is tarde sufriu importantes modificaci\u00f3ns que o transformaron primeiro nunha f\u00e1brica de salgadura e despois nun estaleiro, para pasar a ser na actualidade sede do club do mar de Mar\u00edn, se ben a vivenda principal permanece intacta e nela a\u00ednda viven os descendentes da familia Gago de Mendoza.\nO escudo en pedra da entrada comprende as li\u00f1axes Gago (3 veces), Cervela, Figueroa, Mendoza, Agulla, Soutomaior, Montenegro, Sarmiento, Romero de Leis, Ara\u00faxo e Abreu."}
{"id": "51142", "revid": "55340", "url": "https://gl.wikipedia.org/wiki?curid=51142", "title": "Carl Gustaf Emil Mannerheim", "text": "Carl Gustaf Emil Mannerheim, nado Askainen o 4 de xu\u00f1o de 1867 e finado en Lausana (Su\u00edza) o 27 de xaneiro de 1951, foi un militar e pol\u00edtico fin\u00e9s, presidente do seu pa\u00eds entre 1944 e 1946. Foi tam\u00e9n comandante-en-chefe das Forzas de Defensa de Finlandia.\nTraxectoria.\nNado nunha familia de orixe neerlandesa que emigrou \u00e1 Suecia no s\u00e9culo XVII. Seguiu a carreira militar no Ex\u00e9rcito Imperial Ruso."}
{"id": "51144", "revid": "785", "url": "https://gl.wikipedia.org/wiki?curid=51144", "title": "A Cova da Serpe", "text": "O top\u00f3nimo galego A Cova da Serpe pode referirse a:"}
{"id": "51145", "revid": "1576", "url": "https://gl.wikipedia.org/wiki?curid=51145", "title": "RCD Mallorca", "text": ""}
{"id": "51146", "revid": "1576", "url": "https://gl.wikipedia.org/wiki?curid=51146", "title": "D\u00eda do Traballo", "text": ""}
{"id": "51147", "revid": "98629", "url": "https://gl.wikipedia.org/wiki?curid=51147", "title": "D\u00eda Internacional dos Traballadores", "text": "O D\u00eda Internacional dos Traballadores ou D\u00eda Internacional do Traballo ou Primeiro de Maio, \u00e9 a festa por antonomasia do movemento obreiro mundial.\nDesde o seu establecemento na maior\u00eda de pa\u00edses (a\u00ednda que a consideraci\u00f3n de d\u00eda festivo foi en moitos casos tard\u00eda) por acordo do Congreso Obreiro Socialista da Segunda Internacional, celebrado en Par\u00eds en 1889, \u00e9 unha xornada de loita reivindicativa e de homenaxe \u00f3s \"M\u00e1rtires de Chicago\", sindicalistas anarquistas, que foron axustizados nos Estados Unidos pola s\u00faa participaci\u00f3n nas xornadas de loita pola consecuci\u00f3n da xornada laboral de oito horas que tiveron a s\u00faa orixe na folga iniciada o 1 de maio de 1886 e o seu punto \u00e1lxido tres d\u00edas m\u00e1is tarde, o 4 de maio, na Revolta de Haymarket en Chicago. As xornadas foron realizadas seguindo o \u00e9xito que tivera o movemento sindical no Canad\u00e1, cunha campa\u00f1a semellante a partir do 1872 a favor do d\u00eda laboral limitado e dos dereitos sindicais.\nNos Estados Unidos esta celebraci\u00f3n \u00e9 minoritaria. Al\u00ed celebran o \"Labor Day\" o primeiro luns de setembro desde 1882, nunha parada realizada en Nova York e organizada pola Nobre Orde dos Cabaleiros do Traballo (\"Knights of Labor\", en ingl\u00e9s). O presidente Grover Cleveland, propiciou a celebraci\u00f3n en setembro por temor a que a data de maio reforzase o movemento socialista nos Estados Unidos. \nHistoria.\nOs feitos que deron lugar a esta celebraci\u00f3n est\u00e1n contextualizados nos comezos da Revoluci\u00f3n Industrial nos Estados Unidos. A finais do s\u00e9culo XIX Chicago era a segunda cidade dos Estados Unidos. Do oeste e do sueste chegaban cada ano por ferrocarril miles de gandeiros desocupados, creando as primeiras vilas pobres que albergar\u00edan traballadores por centos de miles. Ademais, estes centros urbanos acolleron a emigrantes vidos de todo o mundo \u00f3 longo do s\u00e9culo XIX.\nA reivindicaci\u00f3n da xornada laboral de 8 horas.\nUnha das reivindicaci\u00f3ns b\u00e1sicas dos traballadores era a xornada de 8 horas, encadrada en facer valer a m\u00e1xima \"oito horas para o traballo, oito horas para o sono e oito horas para a casa\". Neste contexto produc\u00edronse varios movementos. En 1829 formouse un movemento para solicitar \u00e1 lexislatura de Nova York a xornada de oito horas. Anteriormente exist\u00eda unha lei que prohib\u00eda traballar m\u00e1is de 18 horas, \"salvo caso de necesidade\". Se non hab\u00eda tal necesidade, calquera funcionario dunha compa\u00f1\u00eda de ferrocarril que obrigase a un maquinista ou fogueiro a traballar xornadas de 18 horas diarias deb\u00eda pagar unha multa de 25 d\u00f3lares.\nA maior\u00eda dos obreiros estaban afiliados \u00e1 Nobre Orde dos Cabaleiros do Traballo, pero ti\u00f1a m\u00e1is preponderancia a \"American Federation of Labor\" (Federaci\u00f3n Estadounidense do Traballo), inicialmente socialista (algunhas fontes sinalan a s\u00faa orixe anarquista). No seu cuarto congreso, realizado o 17 de outubro de 1884, resolvera que desde o 1 de maio de 1886 a duraci\u00f3n legal da xornada de traballo deber\u00eda ser de oito horas. En caso de non obter resposta a este reclamo, ir\u00edase a unha folga. Recomendaba a todas as uni\u00f3ns sindicais a tratar de facer promulgar leis con ese contido en todas as s\u00faas xurisdici\u00f3ns. Esta resoluci\u00f3n espertou o interese de todas as organizaci\u00f3ns, que v\u00edan que a xornada de oito horas posibilitar\u00eda obter maior cantidade de postos de traballo (menos desocupaci\u00f3n). Eses dous anos acentuaron o sentimento de solidariedade e acrecentou a combatividade dos traballadores en xeral.\nEn 1886, o presidente dos Estados Unidos Andrew Johnson promulgou a chamada \"Lei Ingersoll\", establecendo as 8 horas de traballo diarias. \u00d3 pouco tempo, 19 estados sancionaron leis que permit\u00edan traballar xornadas m\u00e1ximas de 8 e 10 horas (a\u00ednda que sempre con cl\u00e1usulas que permit\u00edan facer traballar \u00f3s obreiros entre 14 e 18 horas). As condici\u00f3ns de traballo eran semellantes, e as condici\u00f3ns en que se viv\u00eda segu\u00edan sendo insoportables.\nComo a Lei Ingersoll non se cumpriu, as organizaci\u00f3ns laborais e sindicais dos Estados Unidos mobiliz\u00e1ronse. A prensa cualificaba o movemento en demanda das oito horas de traballo como \u00ab\"indignante e irrespectuoso\"\u00bb, \u00ab\"delirio de lun\u00e1ticos pouco patriotas\"\u00bb, e manifestando que era \u00ab\"o mesmo que pedir que se pague un salario sen cumprir ningunha hora de traballo\"\u00bb.\nA convocatoria de folga.\nA Nobre Orde dos Cabaleiros do Traballo (a principal organizaci\u00f3n de traballadores dos Estados Unidos naquel momento) remitiu unha circular a todas as organizaci\u00f3ns adheridas onde manifestaba: \u00ab\"Ning\u00fan traballador adherido a esta central debe facer folga o 1\u00b0 de maio xa que non demos ningunha orde respecto diso\"\u00bb. Este comunicado foi rexeitado de plano por todos os traballadores dos Estados Unidos e o Canad\u00e1, quen repudiaron \u00f3s dirixentes da Nobre Orde por traidores ao movemento obreiro.\nNa prensa do d\u00eda anterior \u00e1 folga, o 29 de abril de 1886, pod\u00edase ler: \u00ab\"Ademais das oito horas, os traballadores van esixir todo o que poidan suxerir os m\u00e1is tolos anarcosocialistas\"\u00bb. O \"New York Times\" dic\u00eda: \u00ab\"As folgas para obrigar ao cumprimento das oito horas poden facer moito para paralizar a nosa industria, diminu\u00edr o comercio e frear a renacente prosperidade da nosa naci\u00f3n, pero non lograr\u00e1n o seu obxectivo\"\u00bb. O \"Filadelfia Telegram\" dic\u00eda: \u00ab\"O elemento laboral foi picado por unha especie de tar\u00e1ntula universal e volveuse tolo de remate: pensa precisamente nestes momentos en iniciar unha folga polo logro do sistema de oito horas\"\u00bb. O \"Indian\u00e1polis Journal\" dic\u00eda: \u00ab\"Os desfiles na r\u00faa, as bandeiras vermellas, as fogosas arengas de rufi\u00e1ns e demagogos que viven dos impostos de homes honestos pero enganados, as folgas e ameazas de violencia, sinalan a iniciaci\u00f3n do movemento\"\u00bb.\nO d\u00eda 1 de maio, a folga.\nO 1\u00b0 de maio de 1886, 200.000 traballadores iniciaron a folga mentres que outros 200.000 obti\u00f1an esa conquista coa simple ameaza de paro.\nEn Chicago, onde as condici\u00f3ns dos traballadores eran moito peores que noutras cidades do pa\u00eds, as mobilizaci\u00f3ns seguiron os d\u00edas 2 e 3 de maio. A \u00fanica f\u00e1brica que traballaba era a f\u00e1brica de maquinaria agr\u00edcola McCormik que estaba en folga desde o 16 de febreiro porque quer\u00edan descontar \u00f3s obreiros unha cantidade para a construci\u00f3n dunha igrexa. A produci\u00f3n mant\u00ed\u00f1ase a base de crebafolgas. O d\u00eda 2 a polic\u00eda disolvera violentamente unha manifestaci\u00f3n de m\u00e1is de 50.000 persoas e o d\u00eda 3 celebr\u00e1base unha concentraci\u00f3n en fronte das s\u00faas portas. Cando estaba na tribuna o anarquista August Spies soou a sirena de sa\u00edda dunha quenda de crebafolgas. Os concentrados lanz\u00e1ronse sobre os \"scabs\" (amarelos) comezando unha pelexa campal. Unha compa\u00f1\u00eda de polic\u00edas, sen aviso ning\u00fan, procedeu a disparar a queimarroupa sobre a xente producindo 6 mortos e varias decenas de feridos.\nO redactor do \"Diario dos traballadores\" Fischer correu ao seu xornal onde redactou unha proclama (que logo se utilizar\u00eda como principal proba acusatoria no xu\u00edzo que o levou \u00e1 forca) imprimindo 25.000 panfletos. A proclama dic\u00eda:\nA proclama finalizaba convocando un acto de protesta para o d\u00eda seguinte, o catro, \u00e1s catro da tarde, na praza Haymarket. Conseguiuse un permiso do alcalde Harrison para facer un acto \u00e1s 19.30 no parque Haymarket. Os feitos que al\u00ed sucederon son co\u00f1ecidos como Revolta de Haymarket.\nA revolta de Haymarket.\nConcentr\u00e1ronse na praza de Haymarket m\u00e1is de 20.000 persoas que foron reprimidas por 180 polic\u00edas uniformados. Un artefacto explosivo estalou entre os polic\u00edas producindo un morto e varios feridos. A polic\u00eda abriu fogo contra a multitude matando e ferindo a un n\u00famero desco\u00f1ecido de obreiros.\nDeclarouse o estado de sitio e o toque de queda detendo a centenares de traballadores que foron mallados e torturados, acusados do asasinato do polic\u00eda.\nEstes feitos represivos foron apoiados por unha campa\u00f1a de prensa con citas como:\nA Prensa reclamaba un xu\u00edzo sumario por parte da Corte Suprema, responsabilizando a oito anarquistas e a todas as figuras prominentes do movemento obreiro.\nO 21 de xu\u00f1o de 1886, iniciouse a causa contra 31 responsables (que logo quedaron nos 8 anteditos). As irregularidades no xu\u00edzo foron moitas, viol\u00e1ndose todas as normas procesais de forma e de fondo, tanto que chegou a ser cualificado de xu\u00edzo farsa. Os xulgados foron declarados culpables. Tres deles foron condenados a prisi\u00f3n e cinco \u00e1 forca:\nO 11 de novembro de 1887 consumouse a execuci\u00f3n de:\nRelato da execuci\u00f3n por Jos\u00e9 Mart\u00ed, correspondente en Chicago do xornal \"La Naci\u00f3n\" de Buenos Aires (Arxentina):\nO Crime de Chicago custou a vida de moitos traballadores e dirixentes sindicais; non existe un n\u00famero exacto, pero foron miles os despedidos, detidos, procesados, feridos de bala ou torturados. A maior\u00eda eran inmigrantes: italianos, espa\u00f1ois, alem\u00e1ns, rusos, irlandeses, xudeus, polacos e eslavos.\nConsecuci\u00f3n da xornada laboral de oito horas.\nA finais de maio de 1886, varios sectores patronais accederon a outorgar a xornada de 8 horas a varios centenares de miles de obreiros. O \u00e9xito foi tal, que a Federaci\u00f3n de Gremios e Uni\u00f3ns Organizadas expresou o seu x\u00fabilo con estas palabras: \u00abXamais na historia deste pa\u00eds houbo un levantamento tan xeral entre as masas industriais. O desexo dunha diminuci\u00f3n da xornada de traballo impulsou a mill\u00f3ns de traballadores a afiliarse \u00e1s organizaci\u00f3ns existentes, cando ata agora permaneceran indiferentes \u00e1 axitaci\u00f3n sindical\u00bb.\nNa actualidade.\n\u00d3 longo do s\u00e9culo XX, os progresos laborais f\u00f3ronse acrecentando con leis para os traballadores, para outorgarlles dereitos de respecto, retribuci\u00f3n e amparo social, a excepci\u00f3n da \u00faltima d\u00e9cada do s\u00e9culo, na que eses progresos retrocederon baixo a influencia do neoliberalismo.\nNa actualidade, case todos os pa\u00edses democr\u00e1ticos rememoran o 1\u00ba de maio como a orixe do movemento obreiro moderno.\nEn 1954, o papa cat\u00f3lico P\u00edo XII apoiou tacitamente esta xornada de memoria colectiva \u00f3 declarala como festividade de San Xos\u00e9 Obreiro. Ultimamente v\u00e9nse denominando a este d\u00eda como D\u00eda Internacional do Traballo."}
{"id": "51148", "revid": "23204", "url": "https://gl.wikipedia.org/wiki?curid=51148", "title": "Elecci\u00f3ns ao Parlamento de Escocia de 2007", "text": "As elecci\u00f3ns ao Parlamento escoc\u00e9s de 2007 celebr\u00e1ronse o 3 de maio de 2007 e son a terceira convocatoria electoral dende que entrara en funcionamento o Parlamento escoc\u00e9s, logo da Lei de Escocia de (1999). As elecci\u00f3ns tiveron lugar coincidindo coas elecci\u00f3ns municipais en todos os concellos de Escocia, as\u00ed como coas elecci\u00f3ns \u00e1 Asemblea de Gales e as elecci\u00f3ns municipais en diversas vilas e cidades de Inglaterra e Gales.\nSistema electoral.\nNestes comicios non se modificou o sistema tradicional de elecci\u00f3n ao parlamento escoc\u00e9s, baseado nunha dobre votaci\u00f3n por circunscrici\u00f3ns e rexi\u00f3ns electorais.\nO voto por circunscrici\u00f3ns.\nAs papeletas electorais para os votos \u00e1s circunscrici\u00f3ns son de cor crema. Existen 73 circunscrici\u00f3ns electorais en Escocia, e cada unha delas elixe o seu representante. A diferenza poboacional \u00e9 moi pequena entre unha e outra circunscrici\u00f3n, e sit\u00faanse ao redor dos 80.000 habitantes. S\u00f3 as illas Shetland e \u00d3rcadas est\u00e1n sobrerrepresentadas pola s\u00faa escasa poboaci\u00f3n.\n\u00c9 elixido deputado no parlamento escoc\u00e9s aquel ou aquela candidata que consiga un voto m\u00e1is c\u00f3 resto. \u00c9 o que se co\u00f1ece como \"first-past-the-post\", ou sexa, \"o primeiro que chega, ga\u00f1a\".\nO voto por rexi\u00f3ns.\nAs papeletas electorais para os votos \u00e1s rexi\u00f3ns electorais son de cor violeta. Existen oito rexi\u00f3ns electorais, e cada unha delas escolle sete deputados. As rexi\u00f3ns te\u00f1en ao redor de 600.000 electores.\nA\u00ednda que se produce unha nova votaci\u00f3n para este sistema, o voto por rexi\u00f3ns \u00e9 considerado complementario do de circunscrici\u00f3ns, e procura compensar a proporcionalidade que se perde co sistema de elecci\u00f3n directa. Para achar o n\u00famero de deputados que se lles outorga a cada unha das candidaturas, div\u00eddese o n\u00famero de votos recibidos na urna rexional polo n\u00famero, m\u00e1is un, das circunscrici\u00f3ns en que obtiveron a vitoria. As\u00ed, se unha formaci\u00f3n ga\u00f1a en cinco circunscrici\u00f3ns, div\u00eddese o seu voto rexional por seis. Despois real\u00edzase unha asignaci\u00f3n semellante \u00e1 Lei d'Hont, escollendo os mellores cocientes, e facendo sudivisi\u00f3ns por divisores maiores ata completar os sete deputados rexionais.\nSondaxes.\nA maior parte das sondaxes previas outorg\u00e1banlle a vitoria ao Partido Nacional Escoc\u00e9s , cunha porcentaxe que se mov\u00eda entre o 28 e o 40%, m\u00e1is elevada canto m\u00e1is pr\u00f3xima aos comicios. En segunda posici\u00f3n colocaban o Partido Laborista, entre un 28% e un 38%, m\u00e1is baixa canto m\u00e1is preto das votaci\u00f3ns. Nun segundo estado coloc\u00e1banse o Partido Conservador e mais o Partido Liberal-Dem\u00f3crata, entre o 10% e o 18%.\nResultados.\nPor primeira vez na historia, o Partido Nacional Escoc\u00e9s ga\u00f1ou unhas elecci\u00f3ns en Escocia. Hab\u00eda m\u00e1is de 50 anos que os laboristas non sa\u00edan derrotados nuns comicios. Pero os resultados non permiten a confecci\u00f3n dunha maior\u00eda de goberno, ag\u00e1s coa intervenci\u00f3n de tres partidos (f\u00f3ra da posibilidade, matematicamente existente, dunha Gran Coalici\u00f3n, que non \u00e9 prob\u00e1bel)."}
{"id": "51153", "revid": "889", "url": "https://gl.wikipedia.org/wiki?curid=51153", "title": "POUM", "text": ""}
{"id": "51155", "revid": "23204", "url": "https://gl.wikipedia.org/wiki?curid=51155", "title": "Brad Pitt", "text": "William Bradley \"Brad\" Pitt, nado en Shawnee (Oklahoma) o 18 de decembro de 1963, \u00e9 un actor e produtor estadounidense. Pitt recibiu catro nomeamentos \u00f3s Premios \u00d3scar e cinco \u00f3s Globos de Ouro, e \u00e9 ga\u00f1ador dun Globo de Ouro. Foi descrito como un dos homes m\u00e1is atractivos do mundo, un feito polo cal recibiu moita atenci\u00f3n por parte dos medios de comunicaci\u00f3n.\nPitt ga\u00f1ou reco\u00f1ecemento por vez primeira interpretando a un cowboy autostopista en \"Thelma e Louise\" (1991). Os seus primeiros papeis protagonistas en grandes produci\u00f3ns foron \"A River Runs Through It\" (1992), \"\" (1994) e \"Legends of the Fall\" (1994). En 1995, foi aclamado pola cr\u00edtica pola s\u00faa interpretaci\u00f3n no filme de suspense \"Seven\" e no de ciencia ficci\u00f3n \"12 Monkeys\", val\u00e9ndolle este \u00faltimo un Globo de Ouro \u00f3 mellor actor secundario e un nomeamento \u00f3s Premios \u00d3scar. Catro anos despois, Pitt protagonizou o filme de culto \"Fight Club\". Posteriormente participar\u00eda no \u00e9xito internacional \"Ocean's Eleven\" (2001) e as s\u00faas secuelas, \"Ocean's Twelve\" (2004) e \"Ocean's Thirteen\" (2007). Os seus maiores \u00e9xitos comerciais foron \"Troia\" (2004), \"Mr. &amp; Mrs. Smith\" (2005) e \"World War Z\" (2013). Pitt recibiu o seu segundo e terceiro nomeamento \u00f3s \u00d3scar polas s\u00faas actuaci\u00f3ns en \"O curioso caso de Benjamin Button\" (2008) e \"Moneyball\" (2011). Pitt ten a s\u00faa produtora de cine, Plan B Entertainment, responsable de filme como \"Infiltrados\" (2006) e \"12 anos de escravitude\" (2013) que ga\u00f1aron o \u00d3scar \u00f3 mellor filme, e \"Moneyball\", e lle valeu un nomeamento nesa mesma categor\u00eda.\nAp\u00f3s unha longa relaci\u00f3n coa actriz Gwyneth Paltrow, Pitt casou con Jennifer Aniston durante cinco anos. Pitt est\u00e1 coa actriz Angelina Jolie nunha relaci\u00f3n que espertou moita expectaci\u00f3n e provocou unha grande publicidade. El e Jolie te\u00f1en 6 fillos: Maddox, Pax, Zahara, Shiloh, Knox e Vivienne. Dende que comezou a s\u00faa relaci\u00f3n con Jolie, Pitt tense involucrado cada vez m\u00e1is en cuesti\u00f3ns sociais, tanto nos Estados Unidos como a nivel internacional."}
{"id": "51156", "revid": "23204", "url": "https://gl.wikipedia.org/wiki?curid=51156", "title": "Moucho de Tengmalm", "text": "O moucho de Tengmalm (\"Aegolius funereus\") e un bufo pequeno que vive en bosques mestos da zona Pale\u00e1rtica, con s\u00f3 tres parentes pr\u00f3ximos que habitan en Am\u00e9rica\nDescrici\u00f3n.\nA lonxitude do corpo desta especie \u00e9 de 24 a 26\u00a0cm, aproximadamente a do moucho com\u00fan. A envergadura das \u00e1s vai de 53 a 60\u00a0cm. Os sexos son similares, por ben que a femia pode ser meirande, pero difer\u00e9ncianse no peso: os machos pesan uns 115 g, as femias ata 200. \u00c9 caracter\u00edstica a cabeza grande coa cara clara enmarcada por un c\u00edrculo negro. O iris dos ollos \u00e9 amarelo brillante. Debaixo dos ollos, a \u00e1mbolos dous lados do bico, ten un debuxo negro en forma de lista. A plumaxe da zona dorsal \u00e9 casta\u00f1a punteada de branco. A parte inferior e gris escura con manchas de cor casta\u00f1a agrisada e bandas. Os pes son curtos e brancos. Os exemplares novos son completamente de cor casta\u00f1a escura, cos puntos brancos a\u00ednda pouco contrastados. As \"cellas\" e o \"bigote\" son brancos.\nVoz.\nO canto do moucho de Tengmalm \u00e9 moi caracter\u00edstico e recorda o son dunha ocarina. P\u00f3dese escoitar en boas condici\u00f3ns de tempo ata a 2.000 metros de distancia. A parte do canto t\u00edpico emite diferentes tipos de chamadas e, m\u00e1is \u00f3 raro, fai ru\u00eddos co peteiro \u00e9 batendo as \u00e1s. A s\u00faa actividade sonora comeza coa escuridade total e, cunha interrupci\u00f3n a media noite, pode continuar ata \u00f3 amencer. Deixase o\u00edr principalmente na parte central da \u00e9poca reprodutora, que, na Europa central, comprende os meses de abril e maio. De t\u00f3dolos xeitos, a s\u00faa actividade sonora non \u00e9 moi elevada e en presenza de inimigos desaparece case por completo. \nDistribuci\u00f3n.\nAt\u00f3pase en gran parte da zona Hol\u00e1rtica, nos bosques de con\u00edferas de Asia, Europa e Am\u00e9rica. M\u00e1is \u00f3 sur aparecen algunhas poboaci\u00f3ns, consideradas polos cient\u00edficos relictas da \u00faltima glaciaci\u00f3n. En total hai sete subespecies. Seis delas viven en Eurasia e outra en Norteam\u00e9rica. As subespecies difer\u00e9ncianse pouco no aspecto externo; cara \u00f3 leste as marcas brancas da ave son m\u00e1is definidas e, en consecuencia, a plumaxe \u00e9 mais clara. O tama\u00f1o das subespecies aumenta tam\u00e9n algo en xeito nordeste. A variedade americana \"Ae. f. richardsoni\" mantense escura e \u00e9 moi semellante a forma tipo.\nA forma tipo \"Ae. f. funereus\" vive no leste de Europa ata o Ural. O norte de Asia \u00e9 o h\u00e1bitat de \"Ae. f. pallens\" e \"Ae. f. magnus\". En Asia central aparece sobre todo \"Ae. f. sibiricus\". Hai algunhas poboaci\u00f3ns illadas xeograficamente no C\u00e1ucaso(\"Ae. f. caucasicus\") e en Tien Shan ( \"Ae. f. beikianus\"). A zona de reproduci\u00f3n da variedade americana \"Ae. f. richardsoni\" vai do Atl\u00e1ntico \u00f3 Pac\u00edfico, e comprende unha faixa da anchura variable no centro es sur do Canad\u00e1. Nalg\u00fans puntos alcanza polo sur os Estados Unidos e chegan a Alasca polo noroeste.\nA subespecie \"Ae. f. funereus\" cr\u00eda en zonas illadas de Europa central, limitadas a \u00e1reas de monta\u00f1a ata \u00f3 l\u00edmite do bosque alpino. A subespecie aparece tam\u00e9n nos C\u00e1rpatos, nalgunhas illas boscosas dos Alpes din\u00e1ricos, no norte de Grecia e nos Perineos. No nordeste de Francia, leste de B\u00e9lxica, Pa\u00edses Baixos, norte de Alema\u00f1a e Polonia ocupan bosques de terras baixas.\nNo norte de Europa a \u00e1rea de cr\u00eda comeza no sur de Suecia e estendese nunha ampla faixa ata os montes Urais. En Finlandia acada os 70\u00b0N \u00e9 continua entre os ~ 50\u00b0N e o c\u00edrculo polar cara \u00f3 leste. Algunhas illas reprodutoras \u00e1chanse na Rusia central, nas monta\u00f1as de Crimea e na costa turca do mar Negro, nos montes P\u00f3nticos.\nH\u00e1bitat.\nVive en bosques vellos, grandes e mestos sobre todo con abetos e faias, pero \u00e1s veces tam\u00e9n con pinos. M\u00e1is raramente cr\u00edan en bosques puros de faias. Aparece tam\u00e9n en bosques de bidueiros e de alerces. Non \u00e9 tan dependente dos abetos como se dic\u00eda. A zona de caza debe ofrecer presas abondo e ocos para face-lo ni\u00f1o, en especial os feitos polos petos. Precisan tam\u00e9n da presenza de sitios onde agacharse polo d\u00eda e superficies despexadas no chan para poder cazar.\nA abundancia de depredadores coma a marta ou o bufo real obr\u00edgaos a abandonar un territorio ou imp\u00eddelles establecerse nel.\nComo especie boreal os puntos de m\u00e1is densidade de poboaci\u00f3n en Europa central e do sur est\u00e1n entre 800 e 2000 metros de altitude, por ben que en Europa central fanse cada vez m\u00e1is a bosques de terras m\u00e1is baixas, a menos de 200 m de altitude. No leste de Alema\u00f1a o 15% da poboaci\u00f3n do moucho de Tengmalm cr\u00eda nese tipo de bosques.\nComportamento.\nAlimentaci\u00f3n.\nCome exclusivamente animais. A parte fundamental da s\u00faa alimentaci\u00f3n son mam\u00edferos pequenos, sobre todo roedores, pero tam\u00e9n alg\u00fans paxaros. Caza de noite, a\u00ednda que os exemplares que viven no extremo norte poden face-lo con luz, en xera len d\u00edas escuros e durante a \u00e9poca de cr\u00eda. Caza \u00e1 espreita, so en raras ocasi\u00f3ns busca ou persegue as presas voando. Detecta as v\u00edtimas polo o\u00eddo e capt\u00faraas no chan. A asimetr\u00eda da posici\u00f3n dos \u00f3rganos auditivos, extrema nesta especie, facilita a detecci\u00f3n das presas. Estas son case sempre feitas anacos antes de tragalas.\nNa \u00e9poca de cr\u00eda utilizan ocos nas \u00e1rbores como despensas, nas que poden acumular cantidades notables de presas.\nActividade e descanso.\nA fase activa empeza coa escuridade da noite e acaba antes do amencer. En Europa central fai unha pausa \u00e1 media noite, non as\u00ed nas zonas m\u00e1is \u00f3 norte. Voa silenciosamente e en li\u00f1a recta. Pasa o d\u00eda oculto entre as follas, cabo do tronco da \u00e1rbore na que se agacha. \u00c1s veces oc\u00faltase en furados nas \u00e1rbores. Dorme de p\u00e9, inchando lixeiramente as plumas e encollendo o colo, posici\u00f3n na que pode chegar a deixarse cubrir pola neve. Ocasionalmente deixa o lugar de repouso para coida-la plumaxe e quentarse, para o que se pon nunha pola exposta \u00f3 sol e sacode as plumas.\nConduta social e defensiva.\nNa \u00e9poca de cr\u00eda os machos son territoriais, fora dela son solitarios e non te\u00f1en unha \u00e1rea definida de residencia. As femias despr\u00e1zanse m\u00e1is. mesmo na \u00e9poca de reproduci\u00f3n os membros da parella utilizan lugares de descanso separados. marcan o territorio co seu canto e def\u00e9ndeno con berros de alarma e ataques finxidos. de t\u00f3dolos xeitos as fronteiras territoriais son difusas e son pouco agresivos fronte a outros conx\u00e9neres.\nA s\u00faa conduta de defensa perante posibles depredadores consiste en evitalos. A cor da s\u00faa plumaxe fainos dif\u00edciles de detectar cando est\u00e1n agachados descansando. Evitan zonas con moitos inimigos potenciais. Cando se aproxima un inimigo aperta as plumas contra o corpo e intenta mimetizarse co contorno. Se o perigo continua pode adoptar unha apostura de ameaza abrindo moito os ollos e estalicando as plumas. En casos extremos abre as plumas da cola e mesmo as \u00e1s.\nReproduci\u00f3n.\nSeguindo os costumes das estrixiformes non limpan os ni\u00f1os nin lles po\u00f1en ning\u00fan material para amolecelos. Utiliza en xeral ni\u00f1os de peto negro, pero tam\u00e9n caixas de ani\u00f1ar xeitosas. En Centroeuropea a estaci\u00f3n reprodutora comeza a mediados de marzo. A cantidade de ovos da ni\u00f1ada depende moito da abundancia de presas: po\u00f1en entre dous e sete ovos, nalg\u00fan caso excepcional observ\u00e1ronse ni\u00f1os con nove ou m\u00e1is. Os pitos deixan o ni\u00f1o cando te\u00f1en \u00f3 redor de 33 d\u00edas de idade, pero son alimentados a\u00ednda polo menos tres semanas. Coa chegada do outono a familia desm\u00e9mbrase e os mouchos novos disp\u00e9rsanse.\nNormalmente cr\u00edan unha vez \u00f3 ano, pero poden facer unha segunda posta se perden a primeira ou se te\u00f1en comida abundante, Non \u00e9 raro que a femia abandone os fillos que xa poden alimentarse s\u00f3s para formar unha nova parella e volver a criar. Nestes casos o macho oc\u00fapase de acabar a crianza dos fillos. A\u00ednda que as parellas \u00e1s veces non duran nin o que dura a estaci\u00f3n de cr\u00eda, co\u00f1\u00e9cense alg\u00fans casos de animais que se emparellan repetidas veces.\nComportamento migratorio.\nAs poboaci\u00f3ns do norte de Europa te\u00f1en tendencia a desprazarse estacionalmente de acordo coa abundancia de presas. Noutras zonas do continente son sedentarios, a\u00ednda que os machos son m\u00e1is fieis o seu territorio c\u00e1s femias que te\u00f1en m\u00e1is tendencia a cambiar de zona, mesmo durante a \u00e9poca de cr\u00eda.\nStatus e ameazas.\nEn Europa central ampliou a s\u00faa \u00e1rea de cr\u00eda nos \u00faltimos decenios do s\u00e9culo XX, favorecido polas normas de protecci\u00f3n e, se cadra, polo clima m\u00e1is morno. Non \u00e9, por\u00e9n, doado calcular os seus n\u00fameros exactos, debido \u00e1 dificultade para detectalo, entre outras causas pola s\u00faa baixa actividade sonora. F\u00f3ra de Europa o seu status \u00e9 desco\u00f1ecido.\nNome.\nRecibiu o seu nome do naturalista sueco Peter Gustaf Tengmalm. O nome cient\u00edfico \"aegolius\" (forma latinizada da palabra grega \"aigoli\u00f3s\") foi utilizado xa nas cartas de Plinio (10,165). O nome que identifica \u00e1 especie, \"funereus\" pode traducirse por \"dos enterros\" ou por \"de mal agoiro\", e segue a crenza popular de que os mouchos anuncian a proximidade dunha morte."}
{"id": "51157", "revid": "60753", "url": "https://gl.wikipedia.org/wiki?curid=51157", "title": "Belanova", "text": "Belanova foi unha banda mexicana de synthpop orixinaria da cidade de Guadalaxara, Xalisco. Os membros do grupo son Denisse Guerrero (cantante), Edgar Huerta (programaci\u00f3n e sintetizador) e Ricardo \"Richie\" Arriola (baixo e guitarra)."}
{"id": "51159", "revid": "22570", "url": "https://gl.wikipedia.org/wiki?curid=51159", "title": "Pilara", "text": "Pilara ou Grandezas d'os humildes \u00e9 un drama teatral en prosa escrito por Manuel Comellas en 1918, estreado no Teatro Jofre de Ferrol o 23 de agosto de 1919. Ten tres actos, e na primeira edici\u00f3n (1920) ti\u00f1a 108 p\u00e1xinas. O autor est\u00e1 enmarcado dentro do rexurdimento.\nLugar e tempo da acci\u00f3n.\nA acci\u00f3n ten lugar nunha aldea ribeir\u00e1, nos comezos dos vapores pesqueiros en augas galegas.\nArgumento.\nEn esencia, a obra presenta 3 actos.\nTanasio queda coidando de Pilara en segredo, xa que a quere (amor plat\u00f3nico).\nD.Lois entra na casa de Pilara, aproveitando que Sidro non est\u00e1, e intenta abusar dela, mais Tanasio, cando o ve, interponse, e, nuns tr\u00e1xicos acontecementos, acaba por matar a D. Lois, mais nese intre volv\u00eda Sidro da pesca, e todo o mundo (inclu\u00edda Pilara) cren que foi el."}
{"id": "51160", "revid": "132", "url": "https://gl.wikipedia.org/wiki?curid=51160", "title": "Anas platyrhynchos", "text": ""}
{"id": "51161", "revid": "132", "url": "https://gl.wikipedia.org/wiki?curid=51161", "title": "Alauda arvensis", "text": ""}
{"id": "51162", "revid": "132", "url": "https://gl.wikipedia.org/wiki?curid=51162", "title": "Aegolius funereus", "text": ""}
{"id": "51166", "revid": "7523", "url": "https://gl.wikipedia.org/wiki?curid=51166", "title": "Real Club Recreativo de Huelva", "text": "O Real Club Recreativo de Huelva, S.A.D. \u00e9 un club de f\u00fatbol espa\u00f1ol da cidade de Huelva, en Andaluc\u00eda. Foi fundado en 1889, sendo xa que logo o club de f\u00fatbol m\u00e1is antigo de existencia ininterrompida da Pen\u00ednsula Ib\u00e9rica, motivo polo cal \u00e9 nomeado como Decano do F\u00fatbol Espa\u00f1ol. Actualmente xoga na Segunda Divisi\u00f3n B.\nEstadio.\nO Estadio Nuevo Colombino foi inaugurado o 8 de novembro de 2001 nun partido amig\u00e1bel fronte ao Newcastle no que ga\u00f1ou o Recreativo. Pero a s\u00faa inauguraci\u00f3n oficial produciuse cun partido que enfrontou \u00e1s selecci\u00f3ns de Espa\u00f1a e M\u00e9xico, sendo esta a primeira vez que a selecci\u00f3n espa\u00f1ola acud\u00eda a Huelva; o resultado foi de 1:0 a favor dos espa\u00f1ois e o estadio encheuse ao m\u00e1ximo da s\u00faa capacidade (20.161 persoas)."}
{"id": "51170", "revid": "98629", "url": "https://gl.wikipedia.org/wiki?curid=51170", "title": "Arquip\u00e9lago de Los Roques", "text": "O arquip\u00e9lago de Los Roques \u00e9 un conxunto de illas nas antillas menores pertencentes a Venezuela que pos\u00fae unha superficie estimada en 40\u00b461\u00a0km\u00b2 e que esta aproximadamente a 176 km ao norte da cidade de Caracas e \u00e9 un dos principais atractivos tur\u00edsticos do pa\u00eds, forma parte das Dependencias Federais Venezolanas, \u00e9 parque nacional dende 1972 e no ano 2001 contaba con 1.300 habitantes fixos (sendo a dependencia federal m\u00e1is poboada). Ten unha superficie aproximada de 221.120 hect\u00e1reas entre mar\u00edtimos e terrestes, e \u00e9 considerado o parque mari\u00f1o m\u00e1is grande de Am\u00e9rica Latina.\nOs Roques pos\u00fae unha estrutura de atol, pouco frecuente no Caribe pero t\u00edpica do Oc\u00e9ano Pac\u00edfico, con d\u00faas barreiras externas formadas por comunidades coralinas, as cales protexen ao arquip\u00e9lago das correntes fortes; tam\u00e9n, unha lagoa interna de augas superficiais e fondos areosos. Este parque est\u00e1 constitu\u00eddo por 42 caios de orixe coralino e un gran n\u00famero de bancos de area, que van desde dunha considerable superficie, como Cayo Grande de 15\u00b41 km\u00b2 de extensi\u00f3n, ata o Gran Roque que a pesar de ser o m\u00e1is poboado s\u00f3 ten 1\u00b47 km\u00b2 (170 h\u00e9ctareas) de extensi\u00f3n.\nOs lindeiros oficiais forman un rect\u00e1ngulo que encerra as seguintes illas e \"cayos\": "}
{"id": "51171", "revid": "98629", "url": "https://gl.wikipedia.org/wiki?curid=51171", "title": "Chourizo", "text": "O chourizo \u00e9 un embutido t\u00edpico da Pen\u00ednsula Ib\u00e9rica e Latinoam\u00e9rica, unha especie de salchicha curada (ben \u00f3 aire, ben afumada) e que est\u00e1 elaborada basicamente de carne do porco picada e adobada con especias.\nTipos de chourizo.\nChourizo galego.\nO chourizo galego caracter\u00edzase por ser un produto artesanal e moi vencellado \u00e1 cultura da matanza do porco. Os anacos de carne que se aproveitan do despece empr\u00e9ganse para facer chourizos. As pezas m\u00e1is grandes de carne conserv\u00e1banse en sal como o touci\u00f1o ou os lac\u00f3ns. Os anacos de carne pic\u00e1banse antigamente con coitelo e despois con m\u00e1quina manual e con eles fac\u00edase unha pasta que era condimentada con piment\u00f3n doce e picante, \u00e1s veces tam\u00e9n con allo. Cos intestinos do porco fac\u00edanse os chourizos. Os chourizos de intensa cor vermella eran \"curados\", deixados secar e \u00e1s veces afumados na lareira. Este xeito de conservaci\u00f3n deixaba que o produto se poidese aproveitar durante moito m\u00e1is tempo e fac\u00eda do chourizo un ingrediente da coci\u00f1a tradicional galega. As\u00ed o chourizo empreg\u00e1base en cocidos e como acompa\u00f1amento doutros pratos. Co tempo o chourizo foi ga\u00f1ando aceptaci\u00f3n na coci\u00f1a como embutido de calidade e as\u00ed toda a carne do porco chegaba a empregarse para facer chourizos xurdindo outras variedades e novas receitas como os chourizos crioulos que non levan piment\u00f3n e son consomidos sen curaci\u00f3n algunha \u00e1 grella.\nChourizo ceboleiro ou de cabazo.\nTipo de chourizo feito principalmente de carne e cebola pero que pode levar tam\u00e9n outros ingredientes como cabaza, nabo etc.\nZorza.\nUnha variedade moi importante na coci\u00f1a \u00e9 a masa dos chourizos sen embutir pero con piment\u00f3n \u00e1 que se chama zorza. Faise fritida.\nVariedades iberoamericanas.\nAs m\u00e1is co\u00f1ecidas f\u00f3ra de Europa son as versi\u00f3ns mexicana e caribe\u00f1a, nas que a carne de porco non se pica e o adobo \u00e9 distinto.\nArxentina.\nAlg\u00fans dos chourizos t\u00edpicos son o \"chourizo crioulo\" (que se consome sen curar -nin desecar nin afumar-, xa que se pon case fresco a coci\u00f1ar nos asados) e o \"chourizo bomb\u00f3n\", que \u00e9 unha variedade reducida (e frecuentemente m\u00e1is adubada) do chourizo crioulo.\nNa Arxentina, Paraguai e o Uruguai, e m\u00e1is tarde tam\u00e9n en Bolivia, Chile, o Per\u00fa, o chourizo crioulo deuse en comer en forma de \"chorip\u00e1n\" (s\u00e1ndwich de chourizo entre medio dun pan, normalmente pan branco e redondo). P\u00f3denselle engadir condimentos e prebes varios, entre os que destacan o chimichurri, cogomelos, cogombros, pemento, maionesa, salsa brava etc.) Ademais, hai unha versi\u00f3n do \"chorip\u00e1n\", que leva o chourizo coci\u00f1ado \u00e1 \"bolboreta\", \u00e9 dicir, cortado de xeito lonxitudinal, pero sen separar por completo \u00e1mbalas d\u00faas partes (e que se asemella na forma a unha bolboreta). \nNa Arxentina tam\u00e9n existen variedades de chourizos semellantes aos ib\u00e9ricos (curados), e entre estas as m\u00e1is co\u00f1ecidas son o \"chourizo colorado\" e o \"chourizo candelario\".\nM\u00e9xico.\nO chourizo \u00e9 un elemento importante na coci\u00f1a mexicana, pois chega a ser inclu\u00eddo en calquera das comidas do d\u00eda e case sempre acomp\u00e1\u00f1ase de \"tortillas\". A cidade de Toluca est\u00e1 especializada na elaboraci\u00f3n deste embutido, pero tam\u00e9n \u00e9 fabricada por un sinf\u00edn de pequenas empresas familiares en moitas partes do pa\u00eds. Hai unha gran variedade de presentaci\u00f3ns do \"chourizo vermello\", tal como lle chaman al\u00ed, a\u00ednda que a cor pode variar un pouco ata case chegar a un laranxa. O termo \"chourizo\", coloquialmente tende a ser confundido e intercambiarse co termo \"longa\u00ednza\", a\u00ednda que esta \u00faltima sexa un tipo de embutido m\u00e1is longo.\nNa gastronom\u00eda mexicana, tam\u00e9n hai un chourizo verde, a\u00edda este tende a ser m\u00e1is rexional e menos co\u00f1ecido.\nNa linguaxe coloquial e argot mexicano, o termo \"chourizo\" pode significar dende unha 'serie innumerable de algo' (por exemplo: \"...presentou un chourizo de excusas\") ata ter connotaci\u00f3ns f\u00e1licas, entre outros."}
{"id": "51174", "revid": "92340", "url": "https://gl.wikipedia.org/wiki?curid=51174", "title": "Att\u00f3n de Spoleto", "text": "Att\u00f3n ou Hatt\u00f3n foi duque de Spoleto desde 653 ata 663, sucedendo a Teodelapo.\nNon se sabe nada do seu goberno ag\u00e1s que foi substitu\u00eddo por Transamundo I, conde de Capua."}
{"id": "51175", "revid": "92340", "url": "https://gl.wikipedia.org/wiki?curid=51175", "title": "Transamundo I", "text": "Transamundo I ou Trasimundo I foi conde de Capua e despois Duque de Spoleto entre 663 e 703. Foi fiel seguidor de Grimoaldo I de Benevento.\nTraxectoria.\nTransamundo axudou a Grimoaldo a usurpar o reino dos longobardos. A cambio, Grimoaldo deulle \u00e1 s\u00faa filla en matrimonio e concedeulle o ducado de Spoleto tras a morte de Att\u00f3n. Transamundo gobernou xunto co seu irm\u00e1n Wachilapo. Sucedeuno o seu fillo Faroaldo II tras un reinado de corenta anos."}
{"id": "51176", "revid": "89787", "url": "https://gl.wikipedia.org/wiki?curid=51176", "title": "Faroaldo II", "text": "Faroaldo II (escrito tam\u00e9n Farualdo) foi duque de Spoleto desde 703, cando sucedeu ao seu pai Trasimundo I. \nTraxectoria.\nFaroaldo atacou e tomou Classis, o porto de R\u00e1vena, pero foi obrigado a devolvelo polo rei Liutprando.\nEn 724, o fillo de Faroaldo Transamundo II rebelouse contra el e mandouno a un mosteiro. "}
{"id": "51177", "revid": "7596", "url": "https://gl.wikipedia.org/wiki?curid=51177", "title": "Preescolar na Casa", "text": "Preescolar na Casa (PnC) foi un programa educativo que naceu en Galicia no ano 1977. O programa \"Preescolar na Casa\" tivo como misi\u00f3n contribu\u00edr \u00e1 formaci\u00f3n de pais e nais que ti\u00f1an nenos e nenas de ata seis anos co fin de axudar a desenvolver plenamente as capacidades dos seus fillos e fillas a trav\u00e9s da reflexi\u00f3n sobre o acontecer da vida diaria. Estivo en marcha durante 35 anos ata a s\u00faa desaparici\u00f3n en 2012.\nHistoria e desenvolvemento.\nFoi impulsada polo crego Antonio Gandoy e promovida por C\u00e1ritas Galicia. Ata a aparici\u00f3n da Fundaci\u00f3n Preescolar na Casa no ano 2001, foi xestionada por C\u00e1ritas Diocesana de Lugo.\nContexto.\nO nacemento deste programa coincide co proceso de creaci\u00f3n de grandes agrupaci\u00f3n escolares nas capitalidades municipais o coa falta de acceso dos nenos e nenas de entre catro e cinco anos \u00e1 escolarizaci\u00f3n, especialmente no medio rural.\nA nivel socioecon\u00f3mico eran patentes os movementos migratorios dende o rural a outras partes de Espa\u00f1a ou do estranxeiro, favorecidos polo baixo desenvolvemento da agricultura e a industria galega. \u00c9 importante salientar as vagas de incendios da d\u00e9cada dos setenta e o irregular seguimento do proceso de recuperaci\u00f3n dos montes mancomunados.\nOrixes.\nSegundo Ferrad\u00e1s e Branco, o contexto no que aparece incl\u00fae unha serie de factores fundamentais \u00f3s que o desenvolvemento deste programa tentar\u00e1 dar resposta:\nP\u00f3dense distinguir ata cinco etapa s diferenciadas nos trinta e cinco anos de existencia do proxecto:\nPrimeira etapa 1977-1979.\nEn xaneiro de 1977 inici\u00e1ronse as xuntanzas de nais e pais con persoas voluntarias como facilitadoras en diversos lugares do rural galego. Para este programa piloto escoll\u00e9ronse catro localidades da provincia de Lugo. Nelas f\u00edxose unha chamada \u00f3s pais e nais para expo\u00f1erlles o proxecto. A ra\u00edz destas xuntanzas as familias compromet\u00e9ronse a reunirse semanalmente co fin de traballar nas propostas educativas que traballar\u00edan cada semana cos seus fillos/as menores de seis anos, neste caso preferentemente de entre catro e cinco anos.\nParalelamente xestionouse unha enquisa dirixida \u00f3s p\u00e1rrocos para recoller o seu co\u00f1ecemento sobre o volume de nenos/as que non estaban escolarizados e recoller as s\u00faas opci\u00f3ns sobre a viabilidade do proxecto.\nCo inicio do curso escolar 1977/1978 formouse o primeiro equipo profesional (d\u00faas mestras e un mestre), con persoal funcionario do Ministerio de Educaci\u00f3n en comisi\u00f3n de servizos.\nNun primeiro momento este persoal funcionario adscrito ao programa coordinouse cos mestres e mestras que acababan de incorporarse \u00f3s grupos escolares a trav\u00e9s de reuni\u00f3ns quincenais nas localidades de traballo onde este profesorado exercera antes das concentraci\u00f3ns escolares.\nNeste primeiro curso escolar este persoal adscrito era o encargado, xunto cos mestres e mestras voluntarios/as da xesti\u00f3n e creaci\u00f3n de materiais educativos e da organizaci\u00f3n de xornadas de formaci\u00f3n dirixidas \u00e1s familias. Nun principio centr\u00e1ronse na educaci\u00f3n dos nenos e nenas de catro e cinco anos, ampli\u00e1ndose progresivamente tam\u00e9n \u00f3s tres anos.\nSe ben o foco da actividade centrouse nos contidos escolares para catro e cinco anos, progresivamente, e a demanda das familias, f\u00f3ronse ampliando os contidos educativos. Deste xeito comezaron a ter cabida temas como a sa\u00fade, a hixiene, as emoci\u00f3ns, a afectividade, a autorrealizaci\u00f3n, a autoestima e a seguridade.\nSegunda etapa 1980-1990.\nEtapa de consolidaci\u00f3n e expansi\u00f3n a toda Galicia.\nTerceira etapa 1990-2001.\nDiversificaci\u00f3n e desenvolvemento pleno do programa.\nCuarta etapa 2001-2007.\nCaracterizada por un proceso de institucionalizaci\u00f3n, que se inicia co establecemento da Fundaci\u00f3n Preescolar na casa.\nCrise e fin de Preescolar na casa (2007-2012).\nO proxecto desapareceu en 2012 tras o recorte das axudas p\u00fablicas procedentes da Xunta que vi\u00f1an sostendo o programa dende a d\u00e9cada dos noventa.\nA asociaci\u00f3n socio-educativa Antonio Gandoy.\nEn 2013, a asociaci\u00f3n sen \u00e1nimo de lucro \"Asociaci\u00f3n socio-educativa Antonio Gandoy\", formada por antigo persoal da Preescolar na casa e voluntarios e que sucedeu \u00e1 Fundaci\u00f3n Preescolar na Casa, atend\u00eda a noventa familias galegas.\nDescrici\u00f3n.\nO proxecto ti\u00f1a d\u00faas li\u00f1as de traballo: a formaci\u00f3n de pais e nais en educaci\u00f3n infantil e a xesti\u00f3n dun programa de educaci\u00f3n infantil familiar que fomentaba as interacci\u00f3ns dos nenos e nenas coa s\u00faa contorna social e familiar.\nOrganiz\u00e1base, preferentemente no medio rural e noutros medios desfavorecidos, tentando apoiar e dar seguridade \u00e1s familias na educaci\u00f3n e crianza dos seus fillos e fillas nos primeiros anos de vida. Pretend\u00eda ser unha axuda para que os pais e nais foran capaces de comprender mellor \u00f3s seus fillos e fillas e de responder axeitadamente \u00e1s s\u00faas necesidades e posibilidades.\nO nome de Preescolar na Casa responde \u00e1 historia do programa. Cando se creou, naceu cun claro sentido compensador da escola, e m\u00e1is concretamente da etapa preescolar, denominaci\u00f3n empregada por aquel ent\u00f3n.\nComo servizo ti\u00f1a varios niveis de actuaci\u00f3n: o nivel familiar, o dirixido nenos e nenas e o nivel comunitario.\nOferta \u00e1s familias.\nPara as familias, proponse:\nOferta \u00e1s nenas e nenos.\nAs acci\u00f3ns orientadas \u00e1s pequerrechas e pequerrechos son:\nOferta \u00e1 comunidade.\nTam\u00e9n se prop\u00f3n unha serie de acci\u00f3ns orientadas \u00e1 comunidade:\nOrganizaci\u00f3n.\nAs distintas actividades de PnC estaban dirixidas \u00e1s familias e \u00e1 sociedade en xeral. Dentro destas p\u00f3dense distinguir varias tipolox\u00edas: a reuni\u00f3n, o encontro, as reuni\u00f3ns familiares sen a presenza dos nenos e nenas, as visitas familiares, as mais colaboradoras e as actividades de difusi\u00f3n nos medios (televisi\u00f3n, teletexto, radio).\nAs reuni\u00f3ns.\nRepresentaron o piar b\u00e1sico da organizaci\u00f3n de PnC. Eran xuntanzas quincenais que se levaban a cabo ao longo do curso escolar normalmente nun local comunitario ou casa particular. Nelas participan as familias e os/as cativos en funci\u00f3n da proximidade ao lugar de encontro e eran coordinadas por unha persoa orientadora (mestre/a). A duraci\u00f3n desta actividade era flexible, pero adoitaba roldar as d\u00faas horas.\nEstrutura das reuni\u00f3ns.\nA reuni\u00f3n mante\u00f1en un formato xeral:\nServizos e medios de difusi\u00f3n.\nO programa chegou a atender a 4.200 familias con nenos de 0 a 3 anos en toda Galiza con m\u00e1is de 70 orientadores e orientadoras contratadas desenvolvendo os seguintes servizos e actividades:\nServizos.\nA biblioteca de Preescolar na Casa.\nNa sede de Preescolar na Casa en Lugo exist\u00eda unha biblioteca f\u00edsica que era a base para a biblioteca itinerante do programa. Nela xestion\u00e1banse as compras de materiais educativos en funci\u00f3n das necesidades das familias e do persoal orientador. Informatizouse no ano 2000, cando contaba aproximadamente con 1.283 exemplares. A biblioteca era o centro que xestionaba a distribuci\u00f3n dos \"Cadernos de Preescolar na Casa,\" dos que exist\u00edan milleiros de exemplares por t\u00edtulo\".\" Ademais manti\u00f1a varias subscrici\u00f3ns a revistas especializadas e daba acubillo \u00e1 \"Videoteca de Preescolar na Casa\", coas copias dos programas de televisi\u00f3n e radio propios e outros v\u00eddeos de car\u00e1cter educativo\".\" Exist\u00eda as\u00ed mesmo unha coordinaci\u00f3n entre PnC e o persoal das bibliotecas locais.\nConstaba de tres secci\u00f3ns diferenciadas dirixidas respectivamente \u00f3 persoal orientador, \u00e1s pais e nais e os nenos e nenas.\nLudoteca.\nAdemais de promover a experiencia l\u00fadica como medio de aprendizaxe e de fomentar a creaci\u00f3n de xoguetes, PnC dispu\u00f1a dunha variada colecci\u00f3n de xoguetes educativos que se lles facilitaban \u00e1s familias no d\u00eda da xuntanza.\nMedios de difusi\u00f3n.\nA revista.\nPreescolar na casa contou cunha revista que chegou a publicar 160 n\u00fameros entre 1977 e 2011. Na s\u00faa mellor \u00e9poca chegou a ter unha tiraxe de 3 500 exemplares.\nPrograma de radio.\nComezou en xaneiro de 1982 a trav\u00e9s das ondas de Radio Nacional de Espa\u00f1a en Galicia. Posteriormente tam\u00e9n se emitiron programas en radios locais e comerciais ao igual que programas m\u00e1is espec\u00edficos: este \u00e9 o caso do dese\u00f1ado para nenas e nenos de tres anos entre 1986 e 1987. Algunhas das radios locais que o emit\u00edan eran Radio Principal Onda Cero-Monforte, Radio Principal Onda Cero-Vilalba e Radio Municipal de Quiroga. A duraci\u00f3n destes programas era de 30 min.\nPrograma de televisi\u00f3n.\nAs emisi\u00f3ns do programa Preescolar na casa na Televisi\u00f3n de Galicia comezaron en 1990 e remataron en 2011 co programa n\u00famero 720. Entre as secci\u00f3ns que figuraban neste espazo, estaban:\nTam\u00e9n se emit\u00eda a trav\u00e9s do canal internacional de Televisi\u00f3n de Galicia. Complementando o programa, o telexto da TVG comezou a incorporar a partir de 1996 varias p\u00e1xinas de contidos relacionados que se actualizaban periodicamente.\nSitio web.\nComezou a s\u00faa andaina a principios de 1998. Permit\u00eda difundir os materiais e actividades do proxecto al\u00e9n da comunidade aut\u00f3noma. Tam\u00e9n permit\u00eda a xesti\u00f3n dun servizo de consultas a trav\u00e9s do correo electr\u00f3nico."}
{"id": "51181", "revid": "1888", "url": "https://gl.wikipedia.org/wiki?curid=51181", "title": "Francisco Frutos", "text": "Francisco Frutos Gras, co\u00f1ecido como Paco Frutos, nado en Calella o 6 de setembro de 1939 e finado o 26 de xullo de 2020, foi un pol\u00edtico catal\u00e1n. Foi o secretario xeral do Partido Comunista de Espa\u00f1a (PCE) entre 1998 e 2009.\nTraxectoria.\nComezou en pol\u00edtica colaborando na creaci\u00f3n de Comisi\u00f3ns Obreiras nunha f\u00e1brica t\u00e9xtil en Blanes (Barcelona).\nAfiliado ao Partit Socialista Unificat de Catalunya (referente catal\u00e1n do PCE) dende 1963, nas primeiras elecci\u00f3ns auton\u00f3micas da democracia, entrou no Parlamento Catal\u00e1n. Nos anos 80, viuse envolto nos problemas internos do PSUC que resultar\u00edan na escisi\u00f3n do sector chamado prosovi\u00e9tico, que formar\u00eda o Partit Comunista de Catalunya. Chegou \u00e1 secretar\u00eda xeral do PSUC no ano 1981, tralo cal decidiu trasladarse a Madrid, da man de Gerardo Iglesias, daquela secretario xeral do PCE.\nMembro da direcci\u00f3n federal de IU, chegou a enfrontarse con Julio Anguita polo posto de coordinador xeral da formaci\u00f3n. Por\u00e9n, foi o n\u00famero 2 nas elecci\u00f3ns xerais de 1996, nas que Anguita foi o candidato \u00e1 Presidencia do Goberno e nas que a formaci\u00f3n obtivo o seu m\u00e1ximo resultado electoral, atinxindo 21 deputados, sendo Frutos elixido deputado por Madrid.\nTrala dimisi\u00f3n de Anguita no 1998, foi elixido secretario xeral do PCE e foi designado candidato \u00e1 presidencia do goberno nas elecci\u00f3ns xerais do 2000. Foi o protagonista e principal defensor da alianza co PSOE neses comicios, que supuxeron unha desfeita electoral para IU, que obtivo tan s\u00f3 9 deputados e perdeu a metade do seu electorado, a\u00ednda que el conservou o seu escano.\nFoi reelixido secretario xeral do PCE no XVI (2002) e no XVII Congreso do PCE (2005). Debido \u00e1 discrepancias coa direcci\u00f3n de IU, decidiu non ser candidato nas elecci\u00f3ns xerais do 2004."}
{"id": "51184", "revid": "1888", "url": "https://gl.wikipedia.org/wiki?curid=51184", "title": "Gerardo Iglesias", "text": "Gerardo Iglesias Arg\u00fcelles, nado en La Cerezal (Mieres, Asturias) o 29 de xu\u00f1o de 1940, \u00e9 un pol\u00edtico espa\u00f1ol, actualmente retirado.\nDe familia antifranquista comprometida, durante os anos 1950, sendo a\u00ednda un cativo, tivo que asistir a como a Garda civil torturaba o seu pai por apoiar os maquis.\nVida pol\u00edtica.\nAfiliouse \u00e1 Xuventude Comunista con apenas 16 anos, en 1961, pasando logo a militar no Partido Comunista de Espa\u00f1a (PCE), colaborou coa formaci\u00f3n das Comisi\u00f3ns Obreiras, polo que ser\u00eda encarcerado en varias ocasi\u00f3ns durante o r\u00e9xime franquista.\nA primeira destas detenci\u00f3ns tivo lugar no 1962 co gallo da gran folga mineira en Asturias. Ao ano seguinte, ser\u00eda elixido membro do Comit\u00e9 Central do PCE de Asturias\nNo 1966 xunto con outros membros de CCOO foi detido e condenado a 4 anos e 6 meses de c\u00e1rcere. No 1973 foi elixido membro do Comit\u00e9 Federal do PCE, e posteriormente foi detido novamente, pasando un ano no c\u00e1rcere.\nNa Asemblea Xeral de Barcelona, no 1976 resultou elixido secretario xeral de CCOO en Asturias. Dous anos despois, na III Conferencia Rexional, foi elixido secretario xeral do PCA. Foi reelixido membro do Comit\u00e9 Federal do PCE no IX Congreso, pasando a formar parte do Comit\u00e9 Executivo do dito partido.\nAo longo dos anos 80, produciuse no seo do PCE o enfrontamento entre os sectores eurocomunistas, liderado polo secretario xeral Santiago Carrillo, e o sector renovador, ao que pertenc\u00edan entre outros Gerardo Iglesias e Dolores Ib\u00e1rruri. Como resultado deste enfrontamento, Santiago Carrillo dimitiu en novembro do 1982, sucend\u00e9ndoo no cargo Gerardo Iglesias, representando as\u00ed o fracaso da li\u00f1a eurocomunista que culminar\u00eda coa expulsi\u00f3n de Santiago Carrillo no 1985.\nComo secretario xeral do PCE, promoveu, a partir da plataforma anti-OTAN, a creaci\u00f3n de Izquierda Unida no 1986, da que foi primeiro Coordinador Xeral. Nas elecci\u00f3ns xerais dese ano foi candidato \u00e1 presidencia do goberno, sendo elixido deputado por Madrid.\nNo XII Congreso do PCE (1988), renunciou \u00e1 secretar\u00eda xeral, suced\u00e9ndoo no cargo Julio Anguita. Tras isto, retirouse completamente da vida pol\u00edtica para volver a traballar na conca mineira asturiana.\nEn setembro de 2011 Gerardo Iglesias publicou o seu primeiro libro, \"Por qu\u00e9 estorba la memoria\", editado por Madera Noruega Editores. Nel, Iglesias realiza un percorrido pola historia dos maquis en Asturias durante a Guerra Civil e ata que morre o derradeiro dos guerrilleiros acosado no monte. Son 22 relatos reais e desgarradores sobre os maquis asturianos e as s\u00faas familias e unha alegaci\u00f3n contra o esquecemento no que non faltan cr\u00edticas aos dirixentes do PCE, ent\u00f3n no exilio, nin aos pol\u00edticos actuais."}
{"id": "51186", "revid": "5312", "url": "https://gl.wikipedia.org/wiki?curid=51186", "title": "Acoirazado Espa\u00f1a", "text": "O acoirazado Espa\u00f1a foi o primeiro dunha serie de tres acoirazados constru\u00eddos por Espa\u00f1a a principios do s\u00e9culo XX.\nHistoria.\nOs tres acoirazados recibiron o nome xen\u00e9rico do cabeza de serie, polo que se lles chamou os acoirazados \"Espa\u00f1a\". As s\u00faas construci\u00f3ns tiveron lugar en Ferrol pola SECN (\"Sociedad Espa\u00f1ola de Construcciones Navales\"), foron os primeiros e os \u00faltimos acoirazados monocalibre constru\u00eddos en Espa\u00f1a. Estes foron:\nO acoirazado Espa\u00f1a empezouse a constru\u00edr o 23 de febreiro de 1910, foi botado o 7 de maio de 1913 e entregado \u00e1 Armada o 16 de agosto de 1915 \u00e1 vez que o \u00abEspa\u00f1a\u00bb e o \u00abJaime I\u00bb, recibiu na s\u00faa botadura o nome de \u00abAlfonso XIII\u00bb, pero tras perderse o primeiro \u00abEspa\u00f1a\u00bb en augas do Protectorado Marroquino en agosto de 1923, coa chegada da II\u00aa Rep\u00fablica decidiuse rebautizalo co nome do seu xemelgo perdido.\nEste buque de guerra, integr\u00e1base no proxecto m\u00e1is ambicioso que co\u00f1eceu a frota naval espa\u00f1ola. A\u00ednda que formaba parte de todo un plan de modernizaci\u00f3n dos arsenais de Ferrol, a s\u00faa lonxevidade e a s\u00faa traxectoria fan sombra tanto os seus xemelgos, o \u00ab Espa\u00f1a \u00bb e o \u00ab Jaime I \u00bb, como ao resto dos buques que se co\u00f1eceron co mesmo fin. Buque de bela factura, a s\u00faa cuberta corrida ti\u00f1a como \u00fanicas superestruturas a ponte de mando, unha gran cheminea situada na metade do casco e unha pequena ponte secundaria \u00e1 popa.\nHistorial do ex-acoirazado \"Alfonso XIII\".\nAs s\u00faas primeiras misi\u00f3ns, do mesmo xeito que as do acoirazado \"Espa\u00f1a\", foron basicamente de vixilancia das costas espa\u00f1olas durante a I guerra mundial; destinado habitualmente en Santander durante os meses de ver\u00e1n. En 1920 efectuou unha viaxe de boa vontade para mostrar o pavill\u00f3n, con entrada na Habana onde tivo un gran recibimento, xa que era o primeiro barco de guerra espa\u00f1ol que visitaba Cuba logo da s\u00faa independencia - coa excepci\u00f3n do buque escola de vela Nautilus, que entrara en 1908. A continuaci\u00f3n entrou en San Juan de Porto Rico onde tivo outro gran recibimento, e para rematar f\u00edxoo en Nova York. En 1923, xunto co Jaime I realizou unha viaxe a Italia cos reis e Primo de Rivera a bordo.\nDurante a guerra de Marrocos, en agosto de 1923 participou co acoirazado Espa\u00f1a no desembarco de Alfrau, e en 1925 participou co acoirazado Jaime I no desembarco de Alhucemas. Tam\u00e9n tomou parte en viaxes oficiais dos reis a Marrocos, e estivo presente na gran concentraci\u00f3n de barcos que tivo lugar en Barcelona no ano 1929 con motivo da Exposici\u00f3n Universal.\nHistorial baixo o nome do \"Espa\u00f1a\" co\u00f1ecido como \"O Av\u00f3\".\nTras varios anos de amarre e ao estalar a guerra civil espa\u00f1ola, \"O Av\u00f3\", sobrenome co que popularmente era co\u00f1ecido o Espa\u00f1a, atop\u00e1base no Ferrol como dep\u00f3sito de mari\u00f1eiria, foi tomado polas forzas sublevadas. Malia o seu mal estado o buque, foi alistado rapidamente para efectuar o bombardeo de posici\u00f3ns costeiras no Cant\u00e1brico.\nO 19 de xaneiro de 1937 foi nomeado comandante do buque o capit\u00e1n de nav\u00edo Joaqu\u00edn L\u00f3pez Cortijo, quen ser\u00e1 asistido como segundo polo capit\u00e1n de corveta Pedro Neto Ant\u00fanez, este ser\u00eda m\u00e1is tarde, ascendido a almirante e que logo ocupar\u00eda o cargo de ministro baixo a ditadura.\nO d\u00eda 28 de abril recibe a orde de protexer ao destrutor Velasco o cal ten asignada a tarefa de proceder ao minado da ba\u00eda bilba\u00edna. A ma\u00f1\u00e1 do 30 avistaron un vapor - resultar\u00eda ser o brit\u00e1nico \"Knitsley\" - intentando romper o bloqueo imposto polos nacionais para entrar en Santander. Ambos buques ao un\u00edsono puxeron proa ao intruso, pero a maior velocidade do destrutor pronto lle permitiu deixar atr\u00e1s ao Espa\u00f1a. De s\u00fapeto, unha explosi\u00f3n puido o\u00edrse a varias millas \u00e1 redonda seguida de inmediato polos gritos do serviola do destrutor Velasco alertando que \"O Av\u00f3\" chocou ao parecer cunha mina fronte a Santander que destru\u00edu os dobres fondos do casco e abriu un gran burato.\nO estrondo non s\u00f3 alertou ao Velasco que acudiu na s\u00faa axuda sen\u00f3n que tam\u00e9n aos vix\u00edas de \"Cabo Mayor\" que fixeron eco do suceso na base a\u00e9rea situada na Albericia. Os avi\u00f3ns republicanos aprem\u00e1ronse a rematar o que o accidente provocara, con todo iso, case toda a tripulaci\u00f3n foi evacuada, produc\u00edndose s\u00f3 cinco baixas.\nNunca se soubo se a mina fora instalada polos republicanos ou se se trataba dun artefacto propio arrastrado polas correntes, pero o ocorrido era que o acoirazado rozou unha mina submarina e esta, coa s\u00faa explosi\u00f3n, abrira un enorme burato no casco inundando con gran rapidez a sala de caldeiras e escorando o buque.\nO Espa\u00f1a actualmente descansa mergullado a unhas tres millas ao norte do Cabo Galizano por f\u00f3ra do Cabezo, a 75 m de profundidade, coa quilla ao sol.\nTres versi\u00f3ns do naufraxio.\n\u00c1s once menos vinte da ma\u00f1\u00e1 do 30 de abril de 1937, o Espa\u00f1a vaise a pique mentres participaba co destrutor \"Velasco\" no bloqueo do porto de Santander, controlado polos republicanos. M\u00e1is de oitenta anos despois, o motivo real do seu afundimento a\u00ednda xera controversias.\nUnha carga explosiva fondeada d\u00edas antes polo minador J\u00fapiter causou o afundimento. Este produciuse cando o Espa\u00f1a acud\u00eda a interceptar ao cargueiro ingl\u00e9s \"Knitsley\", que navegaba rumbo a Santander pola zona minada. Trala explosi\u00f3n, afundiuse en menos de tres horas.\nFoi a tripulaci\u00f3n do barco, ao mando do segundo comandante Pedro Neto Ant\u00fanez, a que ao iniciar unha manobra para repeler o ataque a\u00e9reo republicano estampou o barco contra unha mina. Miguel Zambudio pilotaba un deses avi\u00f3ns que acosaba ao barco do bando nacional.\nO piloto republicano Antonio Garc\u00eda Borrajo sempre se reclamou el s\u00f3 o \"\u00e9xito\". Segundo a s\u00faa versi\u00f3n, foi un proxectil lanzado por el desde un avi\u00f3n Gourdou Leseurre GL-32 o que tradeou a cuberta do acoirazado e provocou o seu afundimento, pero a maior\u00eda das testemu\u00f1as dubidan desta versi\u00f3n."}
{"id": "51187", "revid": "89787", "url": "https://gl.wikipedia.org/wiki?curid=51187", "title": "Axiprando", "text": "Agiprand foi por pouco tempo duque de Spoleto entre 742 e 744.\nA finais de 741, Transamundo II de Spoleto rexeitou devolver ao papa Gregorio III as cidades que lle prometera a el e ao seu sucesor , Zacar\u00edas, devoltas pola axuda ao rei Liutprando. Zacar\u00edas doou un ex\u00e9rcito romano para axudar aos longobardos e tomaron Spoleto, e Liutprando instalou ao seu propio sobri\u00f1o, Axiprando, como duque.\nAxiprando xa era duque de Clusium cando foi investido co t\u00edtulo de duque de Spoleto. Axiprando escoltou a Zacar\u00edas de volta a Roma desde Interamna e restitu\u00edu as cidades que ped\u00eda.\nO reinado de Axiprando non sobreviviu \u00e1 morte de Liutprando, momento en que foi apartado do poder por Transamundo."}
{"id": "51188", "revid": "25871", "url": "https://gl.wikipedia.org/wiki?curid=51188", "title": "Lopo de Spoleto", "text": "Lupo rexeu o Ducado de Spoleto desde 745 ata 752 con relativa independencia da autoridade real nos reinados que sucederon ao de Liutprando. \nFixo numerosas doaz\u00f3ns \u00e1 Abad\u00eda de Farfa. \u00c1 s\u00faa morte o ducado foi tomado por Aistolfo e logo outorgado a un tal Unnolfo por un breve espazo de tempo."}
{"id": "51190", "revid": "56817", "url": "https://gl.wikipedia.org/wiki?curid=51190", "title": "Unnolfo de Spoleto", "text": "Unnolf ou Unulf foi posibelmente un duque de Spoleto brevemente en 752. Consta nas fontes como que reinou uns poucos anos, pero isto \u00e9 incerto. Aistolfo, o rei, tomou o ducado nas s\u00faas mans pouco despois (inmediatamente ou tras un breve per\u00edodo, que corresponder\u00eda ao reinado de Unnolf) da morte de Lupo."}
{"id": "51194", "revid": "737852", "url": "https://gl.wikipedia.org/wiki?curid=51194", "title": "A Estaci\u00f3n, Abrence, A Pobra do Broll\u00f3n", "text": ""}
{"id": "51197", "revid": "56817", "url": "https://gl.wikipedia.org/wiki?curid=51197", "title": "Uz branca", "text": "A uz branca, uz bornal, uz brancal (tam\u00e9n chamada breixo branco, torgueira, urce brancal ou urrigata) (Erica arborea) \u00e9 un arbusto de moita rama, dereito, que acostuma medir de 1 a 4 m de altura, mais \u00e1s veces pode chegar aos 7 metros (en Andaluc\u00eda occidental) ou mesmo os 20 (Canarias). Ten as p\u00f3las abrancazadas e peludas; as follas agr\u00fapanse en verticilos de 3 ou 4 e son moi estreitas, lineares case aciculares, glabras e lisas, de entre 3 e 9 mil\u00edmetros. As flores, que se producen en gran n\u00famero formando unha gran pan\u00edcula piramidal son de cor branca ou rosada, pediceladas, con pedicelo provisto de 2 ou 3 pequenas br\u00e1cteas; corola acampanada fendida de 4 (5) l\u00f3bulos anchos, con 8 estames. A c\u00e1psula \u00e9 lisa, abrideira en 4 valvas.\nCorolox\u00eda.\nFlorece desde febreiro ou marzo at\u00e9 xullo, segundo a localidade.\nH\u00e1bitat.\nNos bosques aclarados e matagueiras algo frescas e umbrosas, sobre todo nos solos desprovistos de cal (granitos, cuarcitas, arenitas etc); desde case o nivel do mar at\u00e9 uns 1300-1600 m de altitude; prefire as valgadas, barrancos, corgos e ladeiras con solo fresco e algo h\u00famido.\nDistribuci\u00f3n.\nDe forma ampla en torno \u00e1 rexi\u00f3n mediterr\u00e1nea, estend\u00e9ndose at\u00e9 as Canarias, a Europa occidental e a \u00c1frica oriental. Nas illas Baleares, en Mallorca, Menorca e Cabrera. En Galicia atop\u00e1mola no sueste.\nUso.\nAs s\u00faas ra\u00edces empreg\u00e1banse para facer carb\u00f3n e tam\u00e9n para a talla de pezas pequenas, como pipas para fumar tabaco.\nEtimolox\u00eda.\nCrese que \"Erica\" deriva do grego \u1f10\u03c1\u03b5\u03af\u03ba\u03b5\u03b9\u03bd \"ereikein\": quebrar, en alusi\u00f3n \u00e1s s\u00faas ramas fr\u00e1xiles."}
{"id": "51203", "revid": "1888", "url": "https://gl.wikipedia.org/wiki?curid=51203", "title": "Partido Obrero de Unificaci\u00f3n Marxista", "text": "O Partido Obrero de Unificaci\u00f3n Marxista (POUM) foi un partido marxista espa\u00f1ol de car\u00e1cter revolucionario, influ\u00eddo polo trotskismo e de car\u00e1cter antiestalinista, fundado en 1935.\nHistoria.\nO POUM naceu en Barcelona o 29 de setembro de 1935 resultado da unificaci\u00f3n da Izquierda Comunista de Espa\u00f1a co Bloc Obrer i Camperol. A ICE era un partido de orixe trotskista que rompera con Trotski antes de 1935 opostos \u00e1s consignas de Trotski de realizar entrismo no PSOE para apoiar \u00e1 s\u00faa facci\u00f3n esquerdista, fora fundado por Andreu Nin e por Juan Andrade. O BOC era un partido comunista implantado sobre todo en Catalu\u00f1a. O seu m\u00e1ximo dirixente era Joaqu\u00edn Maur\u00edn, quen fora o dirixente da Federaci\u00f3n Comunista Catalano-Balear, unha federaci\u00f3n territorial escindida do PCE.\nMalia a diferenza num\u00e9rica de militantes entre os dous partidos (uns 500 da ICE fronte a 5.000 do BOC), a fusi\u00f3n no POUM foi en igualdade de condici\u00f3ns entre ambos os dous. Nin e Maur\u00edn pasaron a ser os dous grandes l\u00edderes do POUM, que ti\u00f1a grazas aos antigos militantes do BOC a s\u00faa maior implantaci\u00f3n en Catalu\u00f1a e Valencia, unha certa presenza en Madrid e unha presenza testemu\u00f1al noutras partes de Espa\u00f1a. A s\u00faa heterodoxia dentro do comunismo f\u00edxolles quedar marxinados e inimizados cunha Komintern disciplinada no compromiso coa URSS.\nTralas xornadas de maio de 1937, no que o POUM se ali\u00f1ou cos anarquistas da CNT, os comunistas esixiron a ilegalizaci\u00f3n do POUM, despois da chegada de Juan Negr\u00edn \u00e1 presidencia do goberno det\u00edvose aos seus dirixentes, Nin foi secuestrado e morreu en prisi\u00f3n e a estrutura do partido pasou \u00e1 clandestinidade e tras a vitoria do r\u00e9xime de Franco ao exilio.\nEn Galicia.\nA pesar de ter escasos militantes en Galicia tivo un certo peso no seo do sindicalismo galego, as\u00ed en Santiago de Compostela eran do POUM o secretario da Federaci\u00f3n do Ensino local da UXT, o secretario dos zapateiros e o presidente dos panadeiros da CNT, ademais na Universidade actuaban as Mocidades do POUM. Tam\u00e9n ti\u00f1a influencia en localidades da Costa da Morte, en Ribeira e en Padr\u00f3n e na Coru\u00f1a contaba con Ux\u00edo Carr\u00e9 Naya, neto do destacado galeguista Ux\u00edo Carr\u00e9 Aldao. En Ourense a agrupaci\u00f3n local da Izquierda Comunista de Espa\u00f1a non se integrou no POUM sen\u00f3n que fixo entrismo no PSOE ao contrario que en Lugo que ti\u00f1a unha pequena agrupaci\u00f3n local presidida por Vicente Navarro. En Galicia o POUM estaba en plena expansi\u00f3n, contaba con 358 militantes principalmente en Ribeira, Boiro, Vigo e A Coru\u00f1a, e preparando o seu primeiro congreso galego cando a guerra civil tronzou a Segunda Rep\u00fablica, precisamente un dos m\u00e1ximos dirixentes do POUM, Joaqu\u00edn Maur\u00edn, estaba en Galicia para asistir a este congreso cando os militares se sublevaron e durante algunhas semanas estivo agochado cun nome falso nun hotel da cidade."}
{"id": "51204", "revid": "1888", "url": "https://gl.wikipedia.org/wiki?curid=51204", "title": "Partido da Esquerda Europea", "text": "O Partido da Esquerda Europea (PEE) \u00e9 un partido pol\u00edtico de \u00e1mbito europeo que agrupa no seu seo a unha gran parte dos partidos comunistas e anticapitalistas europeos.\nPrecedentes.\nXurdido a partir do grupo parlamentario do Parlamento Europeo GUE-NGL (Esquerda Unitaria Europea, Esquerda Verde N\u00f3rdica) a maior\u00eda dos seus membros, fan un chamamento \u00e1 fundaci\u00f3n dun gran partido pol\u00edtico europeo, que leve \u00e1s instituci\u00f3ns europeas as pol\u00edticas sociais e antineoliberais dos distintos partidos. \nImpulsado principalmente polos espa\u00f1ois PCE e italianos Partido da Refundaci\u00f3n Comunista (PRC), destacan as ausencias do Partido Comunista Portugu\u00e9s (PCP), Partido Comunista Grego (KKE) e o irland\u00e9s Sinn Fein que si son membros do grupo parlamentario GUE-NGL."}
{"id": "51210", "revid": "89787", "url": "https://gl.wikipedia.org/wiki?curid=51210", "title": "Federaci\u00f3n Anarquista Ib\u00e9rica", "text": "A Federaci\u00f3n Anarquista Ib\u00e9rica (FAI) \u00e9 unha organizaci\u00f3n fundada en 1927 en El Saler (Valencia) como continuaci\u00f3n de d\u00faas organizaci\u00f3ns anarquistas, a portuguesa \"Uni\u00f3n Anarquista Portuguesa\", e a espa\u00f1ola \"Federaci\u00f3n Nacional de Grupos Anarquistas de Espa\u00f1a\" malia que foi fundamentalmente unha organizaci\u00f3n espa\u00f1ola. Na actualidade a organizaci\u00f3n forma parte da Internacional de Federaci\u00f3ns Anarquistas.\nTraxectoria.\nDesde a s\u00faa fundaci\u00f3n ata a chegada da ditadura franquista desempe\u00f1ou un papel importante no movemento obreiro espa\u00f1ol, sobre todo a trav\u00e9s da denominada trabaz\u00f3n coa CNT, coa presenza de elementos \"fa\u00edstas\" na organizaci\u00f3n anarcosindicalista. A intenci\u00f3n era que o sindicato non se afastase dos postulados \u00e1cratas. Desta maneira, na d\u00e9cada dos anos 30 o sector \"fa\u00edsta\" da CNT op\u00faxose \u00f3 sector \"trintista\".\nA s\u00faa organizaci\u00f3n estaba baseada sobre grupos pequenos de activistas aut\u00f3nomos. A FAI permaneceu como unha organizaci\u00f3n secreta, incluso despois do reco\u00f1ecemento da s\u00faa existencia dous anos despois da s\u00faa formaci\u00f3n. A s\u00faa natureza subrepticia fai dif\u00edcil xulgar a extensi\u00f3n num\u00e9rica dos seus membros. Est\u00edmase que xusto antes da revoluci\u00f3n rondaba entre os 5.000 e 30.000, se ben esta cantidade aumentou drasticamente durante os primeiros meses da guerra civil.\nA FAI non foi idealmente libertaria. Por\u00e9n, esta non era autoritaria nos seus m\u00e9todos reais; era permitida a liberdade de disentimento para os seus membros. En efecto, a organizaci\u00f3n total da FAI era moi relaxada, a diferenza do que significaba o modelo de \"alianza\" de Bakunin.\nA FAI foi militarmente revolucionaria, con acci\u00f3ns que inclu\u00edan os roubos de bancos para a adquisici\u00f3n de fondos, e a organizaci\u00f3n de folgas xerais, pero \u00e1s veces chegou a ser m\u00e1is oportunista. Apoiou esforzos moderados en contra da ditadura de Primo de Rivera, e en 1936 contribu\u00edu \u00f3 establecemento da colaboracionista Fronte Popular.\nA FAI edita un peri\u00f3dico mensual chamado \"Tierra y Libertad\".\nEn Galicia.\nA Federaci\u00f3n Anarquista Ib\u00e9rica comezou a s\u00faa implantaci\u00f3n en Galicia en abril de 1931 ao se constitu\u00edr a agrupaci\u00f3n local da Coru\u00f1a, segu\u00edalle o n\u00facleo local de Santiago de Compostela. En 1933 constitu\u00eduse o Comit\u00e9 Regional Galaico da FAI con 16 grupos locais e aproximadamente 150 afiliados, ademais da Coru\u00f1a eran numerosas as agrupaci\u00f3ns de Ferrol e Vigo. Na s\u00faa maior\u00eda os militantes da FAI eran cadros da CNT que se encargaban da acci\u00f3n directa no seo da CNT a trav\u00e9s a formaci\u00f3n de Comit\u00e9s de Defensa o que causaba tensi\u00f3ns co sector moderado da CNT."}
{"id": "51212", "revid": "1576", "url": "https://gl.wikipedia.org/wiki?curid=51212", "title": "Nomes en galego", "text": ""}
{"id": "51213", "revid": "2049", "url": "https://gl.wikipedia.org/wiki?curid=51213", "title": "PEE", "text": ""}
{"id": "51218", "revid": "98629", "url": "https://gl.wikipedia.org/wiki?curid=51218", "title": "Xisulfo", "text": "Xisulfo foi duque de Spoleto desde 759 ata 761.\nTraxectoria.\nEn 758, Desiderio, despois de desbaratar unha revolta do Duque Albo\u00edno, tomou o control do ducado de Spoleto en abril do ano seguinte, cando puxo a Xisulfo a gobernar no seu nome o ducado. Xisulfo reinou ata 761, cando morreu ou foi deposto. Nalg\u00fan momento entre setembro de 762 e marzo de 763 foi substitu\u00eddo por Teodicio, outro seguidor de Desiderio."}
{"id": "51219", "revid": "15490", "url": "https://gl.wikipedia.org/wiki?curid=51219", "title": "Teodicio", "text": "Teodicio foi duque de Spoleto desde 763 ata 773.\nTraxectoria.\nMalia pensarse a mi\u00fado que morreu no Cerco de Pavia (774), estaba a\u00ednda vivo o 9 de xu\u00f1o de 776, cando Carlomagno confirmou as propiedades do mosteiro de Farfa no reinado do seu sucesor Hildeprando."}
{"id": "51224", "revid": "114", "url": "https://gl.wikipedia.org/wiki?curid=51224", "title": "Esteroides anab\u00f3licos", "text": ""}
{"id": "51225", "revid": "22570", "url": "https://gl.wikipedia.org/wiki?curid=51225", "title": "Mi\u00f1arzo, Lira, Carnota", "text": "Mi\u00f1arzo \u00e9 un lugar da parroquia de Lira, no concello de Carnota. Segundo o IGE en 2011 ti\u00f1a 350 habitantes (171 mulleres e 179 homes), o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 391 habitantes.\nPatrimonio.\nA capela da Virxe dos Remedios \u00e9 un pequeno templo relixioso. Como l\u00e1mpada \u00fasase o o tim\u00f3n do \"Ariete\", un barco naufragado a mediados do s\u00e9culo XX, suspendido do teito.\nNo lugar tam\u00e9n hai un cruceiro."}
{"id": "51226", "revid": "85894", "url": "https://gl.wikipedia.org/wiki?curid=51226", "title": "Pedrafigueira, Santa Comba de Carnota, Carnota", "text": "Pedrafigueira \u00e9 un lugar da parroquia de Santa Comba de Carnota, no concello coru\u00f1\u00e9s de Carnota. Segundo o IGE no ano 2018 ti\u00f1a 215 habitantes (105 homes e 110 mulleres), o que sup\u00f3n unha diminuci\u00f3n en comparaci\u00f3n co ano 2007 cando ti\u00f1a 249 habitantes.\nTraballo e econom\u00eda.\nHai unha f\u00e1brica de conservas da empresa Dani, unha cooperativa t\u00e9xtil, e dous talleres de ebanister\u00eda.\nServizos.\nNeste lugar sit\u00faase o IES Lamas de Castelo, e instalaci\u00f3ns deportivas."}
{"id": "51227", "revid": "5863", "url": "https://gl.wikipedia.org/wiki?curid=51227", "title": "F\u00edsica non linear", "text": "A \"linearidade\" \u00e9 a propiedade f\u00edsica das ecuaci\u00f3ns diferenciais que gobernan un feixe de sistemas (como, por exemplo, as ecuaci\u00f3ns de Maxwell ou a ecuaci\u00f3n de difusi\u00f3n). A linearidade dunha ecuaci\u00f3n diferencial significa que se d\u00faas funci\u00f3ns \"f\" e \"g\" son soluci\u00f3ns dela, ent\u00f3n a funci\u00f3n suma \"f+g\" \u00e9 tam\u00e9n soluci\u00f3n. Na f\u00edsica, moitas ecuaci\u00f3ns son non lineais\nA \u00d3ptica non linear \u00e9 a rama da \u00f3ptica que describe o compoortamento da luz en meidos non lineais, isto \u00e9, en medios nos que a polaizaci\u00f3n P responde de xeito non linear \u00f3 campo el\u00e9ctrico E da luz. \u00c9 observado de xeito t\u00edpico s\u00f3 con grandes intensidades lum\u00ednicas como as subministradas por l\u00e1seres pulsantes."}
{"id": "51228", "revid": "75439", "url": "https://gl.wikipedia.org/wiki?curid=51228", "title": "Capa de transporte", "text": "En telecomunicaci\u00f3ns, a capa de transporte \u00e9 a cuarta das sete capas do Modelo OSI, as\u00ed como a segunda m\u00e1is alta nos modelos de referencia TCP/IP, onde responde \u00e1s petici\u00f3ns da capa de aplicaci\u00f3n e produce petici\u00f3ns a s\u00faa vez \u00e1 capa de rede. O obxectivo desta capa \u00e9 converter o pouco fiable servizo da capa de rede nun moito m\u00e1is fiable.\nA capa de rede en TCP/IP outorga unha transferencia de datos transparente entre equipos, e proporciona unha conexi\u00f3n extremo a extremo con recuperaci\u00f3n de erros, control de fluxo, e transferencia de datos. Existen dous protocolos de transporte no modelo, o TCP, orientado a conexi\u00f3n, e o UDP, que non realiza nin control de fluxo nin recuperaci\u00f3n de erros, tarefa que debe realizar a capa de aplicaci\u00f3n."}
{"id": "51229", "revid": "54334", "url": "https://gl.wikipedia.org/wiki?curid=51229", "title": "TCP/IP", "text": "O modelo TCP/IP ou modelo de referencia de Internet \u00e9 unha descrici\u00f3n abstracta para un dese\u00f1o de protocolo de rede de comunicaci\u00f3n entre ordenadores. Ten unha estrutura moito menos definida que a do modelo OSI, e que se axusta mellor para o seu uso nas redes de comunicaci\u00f3n de ordenadores actual.\nNon existe un documento que especifique o modelo de xeito oficial, pero habitualmente especificase nun modelo de 4 capas (a\u00ednda que existen outros que definen 5 capas)."}
{"id": "51230", "revid": "54334", "url": "https://gl.wikipedia.org/wiki?curid=51230", "title": "Sistema non linear", "text": "Nas matem\u00e1ticas, os sistemas non lineares representan sistemas cuxo comportamento non \u00e9 expresable como a suma dos comportamentos dos seus descriptores. M\u00e1is formalmente, un sistema f\u00edsico, matem\u00e1tico ou doutro tipo \u00e9 non linear cando as ecuaci\u00f3ns de movemento, evoluci\u00f3n ou comportamento que regulan o seu comportamento son non lineares. En particular, o comportamento de sistemas non lineares non est\u00e1 suxeito \u00f3 principio de superposici\u00f3n, como o \u00e9 un sistema lineal.\nA linearidade dun sistema permite \u00f3s investigadores facer certas suposici\u00f3ns matem\u00e1ticas e aproximaci\u00f3ns, permitindo un c\u00e1lculo m\u00e1is sinxelo dos resultados. Xa que os sistemas non lineares non son iguais \u00e1 suma das s\u00faas partes, en xeral son dif\u00edciles (ou imposibles) de modelar, e os seus comportamentos con respecto a unha variable dada (por exemplo, o tempo) \u00e9 moi dif\u00edcil de predicir.\nEntre os sistemas non lineares at\u00f3panse fen\u00f3menos como os efectos do caos, atractores estra\u00f1os e ondas raras. A\u00ednda que alg\u00fans sistemas non lineares e ecuaci\u00f3ns de interese xeral foron extensamente estudados, a vasta maior\u00eda son mal comprendidos.\nContexto.\nSistemas lineares.\nEn matem\u00e1ticas unha funci\u00f3n linear \u00e9 aquela que satisfai as seguintes propiedades:\nEstas d\u00faas regras tomadas en conxunto co\u00f1\u00e9cense como Principio de Superposici\u00f3n.\nSistemas non lineares.\nAs ecuaci\u00f3ns non lineares son de interese en f\u00edsica e matem\u00e1ticas debido a que a maior\u00eda dos problemas f\u00edsicos son implicitamente non lineares na s\u00faa natureza. Exemplos f\u00edsicos de sistemas lineares son relativamente raros. As ecuaci\u00f3ns non lineares son dif\u00edciles de resolver e dan orixe a interesantes fen\u00f3menos como a teor\u00eda do caos. Unha ecuaci\u00f3n linear pode ser descrita usando un operador lineal, L. Unha ecuaci\u00f3n linear nalg\u00fan valor desco\u00f1ecido de ou ten a forma\nUnha ecuaci\u00f3n non linear \u00e9 unha ecuaci\u00f3n da forma:\nPara alg\u00fan valor desco\u00f1ecido de u.\nPara poder resolver calquera ecuaci\u00f3n neces\u00edtase decidir en que espazo matem\u00e1tico at\u00f3pase a soluci\u00f3n u. Poder\u00eda ser que u fose un n\u00famero real, un vector ou, talvez, unha funci\u00f3n con algunhas propiedades.\nAs soluci\u00f3ns de ecuaciones lineares poden ser en xeral descritas como unha superposici\u00f3n doutras soluci\u00f3ns da mesma ecuaci\u00f3n. Isto fai que as ecuaci\u00f3ns lineares sexan doadas de resolver.\nAs ecuaciones non lineares son moito m\u00e1is complexas, e moito m\u00e1is dif\u00edciles de entender pola falta de soluci\u00f3ns sinxelas superpostas. Para as ecuaci\u00f3ns non lineares as soluci\u00f3ns en xeral non forman un espazo vectorial e, tampouco poden ser superpostas para producir novas soluci\u00f3ns. Isto fai o resolver as ecuaci\u00f3ns moito m\u00e1is dif\u00edcil que en sistemas lineares.\nEcuaci\u00f3ns non lineares espec\u00edficas.\nAlgunhas ecuaci\u00f3ns non lineares son ben comprendidas, por exemplo:\nformula_5\nE outras ecuaciones polinomiais.\nCon todo, os sistemas de ecuaci\u00f3ns non lineares son moito m\u00e1is complexos. de xeito semellante, ecuaci\u00f3ns diferenciais de primeira orde non lineares, tal como:\nformula_6\nson resoltas de xeito dado (neste caso por separaci\u00f3n de variables). As ecuaci\u00f3ns diferenciais de orde superior, tales como:\nformula_7\nformula_7\nonde g \u00e9 unha funci\u00f3n non linear, son moito m\u00e1is dificultosas.\nPara as ecuaci\u00f3ns diferenciais parciais, a dificultade \u00e9 a\u00ednda maior, xa que que un n\u00famero de resultados indique a existencia de soluci\u00f3ns, non implica que a estabilidade dunha soluci\u00f3n e a din\u00e1mica das soluci\u00f3ns te\u00f1an que ser probadas.\nFerramentas para a soluci\u00f3n de certas ecuaci\u00f3ns non lineares.\n\u00d3 d\u00eda de hoxe, existen moitas ferramentas para analizar ecuaciones non lineares. Por mencionar algunhas, temos o teorema da funci\u00f3n impl\u00edcita e a teor\u00eda da bifurcaci\u00f3n"}
{"id": "51231", "revid": "56817", "url": "https://gl.wikipedia.org/wiki?curid=51231", "title": "Teofilina", "text": "A teofilina \u00e9 un alcaloide da familia das metilxantinas, a mesma \u00e1 que pertencen a cafe\u00edna e a teobromina. O seu nome qu\u00edmico \u00e9 1,3 dimetilxantina. Funde a 272\u00a0\u00b0C. Enc\u00f3ntrase naturalmente no t\u00e9 negro e no t\u00e9 verde.\nO seu principal efecto \u00e9 a dilataci\u00f3n xeral dos vasos perif\u00e9ricos, o que produce broncodilataci\u00f3n (\u00fasase para tratar a asma). Tam\u00e9n \u00e9 estimulante do sistema nervioso central, por estimulaci\u00f3n a nivel da cortiza cerebral, sensaci\u00f3n de calor na pel e pesadez de pernas e brazos.\nA teofilina \u00e9 especialmente diur\u00e9tica, polo que axuda \u00e1 eliminaci\u00f3n de l\u00edquidos, a trav\u00e9s da urina."}
{"id": "51233", "revid": "98629", "url": "https://gl.wikipedia.org/wiki?curid=51233", "title": "Xerome de Estrid\u00f3n", "text": "Xerome de Estrid\u00f3n (en lat\u00edn, \"Eusebius Sophronius Hieronymus\"), nado en Estrid\u00f3n no 347 e finado o 30 de setembro de 420, foi un te\u00f3logo da Idade Antiga, co\u00f1ecido como San Xerome polo cristianismo.\nSan Xerome, cuxo nome significa \"o que ten un nome sagrado\", consagrou toda a s\u00faa vida ao estudo das Sagradas Escrituras e \u00e9 considerado un dos mellores neste oficio. Traduciu a Biblia do grego e o hebreo ao lat\u00edn e \u00e9 considerado Pai da Igrexa, un dos catro grandes Pais Latinos.\nTraxectoria.\nNaceu en Estrid\u00f3n (\"oppidum\", destru\u00eddo polos godos en 392, situado na fronteira de Dalmacia e Pannonia) no ano 347.\nEstudou lat\u00edn en Roma baixo a direcci\u00f3n do m\u00e1is famoso profesor do seu tempo, Donato, quen era pag\u00e1n. O santo chegou a ser un gran latinista e moi bo co\u00f1ecedor do grego e doutros idiomas, pero moi pouco co\u00f1ecedor dos libros espirituais e relixiosos. Pasaba horas e d\u00edas lendo e aprendendo de memoria aos grandes autores latinos, Cicer\u00f3n, Virxilio, Horacio e T\u00e1cito, e aos autores gregos: Homero, e Plat\u00f3n, pero case nunca dedicaba tempo \u00e1 lectura espiritual.\nXerome dispuxo irse ao deserto a facer penitencia polos seus pecados (especialmente pola s\u00faa sensualidade que era moi forte, polo seu terrible mal xenio e o seu grande orgullo). Pero a\u00ednda que rezaba moito, xaxuaba, e pasaba noites sen durmir, non conseguiu a paz, descubrindo que a s\u00faa misi\u00f3n non era vivir na soidade.\nDe regreso \u00e1 cidade, os bispos de Italia xunto co Papa nomearon como Secretario a Santo Ambrosio, pero este caeu enfermo, e decidiron nomear a Xerome, quen desempe\u00f1ou o cargo con moita eficiencia e sabedor\u00eda. Vendo os seus extraordinarios dotes e co\u00f1ecementos, o Papa San D\u00e1maso nomeouno como o seu secretario, encargado de redactar as cartas que o Pont\u00edfice enviaba, e logo designouno para facer a traduci\u00f3n da Biblia.\nAo redor dos 40 anos, Xerome foi ordenado sacerdote, pero os seus altos cargos en Roma e a dureza coa que corrix\u00eda certos defectos da alta clase social troux\u00e9ronlle envexas e inimigos, e, sent\u00edndose incomprendido e ata calumniado en Roma, onde non aceptaban o seu modo en\u00e9rxico de correcci\u00f3n, dispuxo afastarse de al\u00ed para sempre e foise a Terra Santa.\nVida en Bel\u00e9n.\nOs seus \u00faltimos 35 anos pasounos nunha gruta, xunto \u00e1 Cova de Bel\u00e9n. Varias das ricas matronas romanas que el convertera coas s\u00faas predicaci\u00f3ns e consellos, venderon os seus bens e f\u00f3ronse tam\u00e9n a Bel\u00e9n a seguir baixo a s\u00faa direcci\u00f3n espiritual. Co di\u00f1eiro desas se\u00f1oras constru\u00edu naquela cidade un convento para homes e tres para mulleres, e unha casa para atender aos que chegaban de todas partes do mundo a visitar o sitio onde naceu Xes\u00fas. Escribiu contra as diferentes herex\u00edas con tremenda enerx\u00eda.\nA Vulgata.\nAs traduci\u00f3ns da Biblia que exist\u00edan nese tempo (chamadas actualmente \"Vetus Latina\") ti\u00f1an moitas imperfecci\u00f3ns de linguaxe e varias imprecisi\u00f3ns ou traduci\u00f3ns non moi exactas. Xerome, que escrib\u00eda con grande elegancia o lat\u00edn, traduciu a este idioma toda a Biblia, e esa traduci\u00f3n chamada \"Vulgata\" (ou traduci\u00f3n feita para o pobo ou vulgo) foi a Biblia oficial para a Igrexa Cat\u00f3lica Latina durante 15 s\u00e9culos, ata a promulgaci\u00f3n da \"Neovulgata\" no ano 1979.\nFoi un soado estudoso do lat\u00edn nunha \u00e9poca na que iso implicaba dominar o grego. Sab\u00eda algo de hebreo cando comezou o seu proxecto de traduci\u00f3n, pero mudouse a Bel\u00e9n para perfeccionar os seus co\u00f1ecementos do idioma. Comezou a traduci\u00f3n no ano 382 corrixindo a versi\u00f3n latina existente do Novo Testamento. Aproximadamente no ano 390 pasou a traballar no Antigo Testamento en hebreo. Completou a s\u00faa obra no ano 405.\nA Igrexa Cat\u00f3lica reco\u00f1eceu sempre a San Xerome como un home elixido por Deus para explicar e facer entender mellor a Biblia, polo que foi nomeado Patr\u00f3n de todos os que no mundo se dedican a facer entender a Biblia. Pola mesma raz\u00f3n, na data da s\u00faa morte, o 30 de setembro, cel\u00e9brase o D\u00eda Internacional da Traduci\u00f3n.\nPensamento.\nXerome preocupouse polos deberes dos sacerdotes recomend\u00e1ndolles o co\u00f1ecemento das Sagradas Escrituras (\"que nunca o texto sagrado se che caia das mans\") prudencia no trato coas mulleres (\"ignora por igual a todas as doncelas ou virxes de Cristo ou \u00e1maas por igual. Non mores baixo o mesmo teito con elas nin te f\u00edes da s\u00faa anterior castidade. Non es m\u00e1is santo que David nin m\u00e1is sabio que Salom\u00f3n\") e a solidariedade cos marxinados (\"co\u00f1ezan a t\u00faa mesa os pobres e os peregrinos, e con eles Cristo como convidado\").\nFustrigou aos cregos que se enriquec\u00edan e esquec\u00edan a humildade (\"foxe como da peste do crego negociante, e que de pobre que era se fixo rico, e de plebeo, fanfarr\u00f3n\") as\u00ed como dos que alternaban con xente principal: \nAos laicos predicoulles, fronte \u00e1s ideas de Marci\u00f3n e Manes a bondade do matrimonio pero sempre por debaixo da virxindade (\"Chamamos ouro \u00e1 virxindade e prata ao matrimonio\"). Advertiulles tam\u00e9n moi severamente do perigo das riquezas:"}
{"id": "51234", "revid": "1556", "url": "https://gl.wikipedia.org/wiki?curid=51234", "title": "San Xerome", "text": ""}
{"id": "51235", "revid": "1556", "url": "https://gl.wikipedia.org/wiki?curid=51235", "title": "San Xerome de Estrid\u00f3n", "text": ""}
{"id": "51237", "revid": "1576", "url": "https://gl.wikipedia.org/wiki?curid=51237", "title": "Pedrafigueira", "text": ""}
{"id": "51238", "revid": "70499", "url": "https://gl.wikipedia.org/wiki?curid=51238", "title": "Buxaina", "text": "Unha buxaina ou un pe\u00f3n \u00e9 un corpo que se fai xirar cun cordel sobre unha punta de metal sobre a que sit\u00faa o seu centro gravitatorio de forma perpendicular ao eixo de xiro, equilibr\u00e1ndose sobre un punto grazas \u00e1 velocidade angular, que permite o desenvolvemento do efecto xirosc\u00f3pico. Normalmente util\u00edzase como xoguete, a\u00ednda que tam\u00e9n para xogos de azar e para realizar profec\u00edas e outros rituais.\nO poder xirosc\u00f3pico gradualmente diminuir\u00e1 debido ao rozamento do aire, conducindo a que o corpo se balancee trazando unha traxectoria circular do seu punto de apoio ata que esta sexa maior que o centro de gravidade, provocando finalmente a ca\u00edda.\nO 11 de novembro cel\u00e9brase o D\u00eda do Pe\u00f3n, porque \"Polo San Marti\u00f1o, pe\u00f3ns ao cami\u00f1o\" ."}
{"id": "51239", "revid": "12452", "url": "https://gl.wikipedia.org/wiki?curid=51239", "title": "Prehistoria de Galiza", "text": ""}
{"id": "51252", "revid": "27155", "url": "https://gl.wikipedia.org/wiki?curid=51252", "title": "Meiose", "text": "A meiose \u00e9 un tipo de divisi\u00f3n celular eucari\u00f3tica, que comprende d\u00faas divisi\u00f3ns seguidas e ten como obxectivo a produci\u00f3n de c\u00e9lulas reprodutoras como gametos ou meioesporas (esporas orixinadas por meiose) . Prod\u00facese unha primeira divisi\u00f3n celular no que o n\u00famero de cromosomas das c\u00e9lulas fillas xa \u00e9 haploide, pero cada cromosoma ten d\u00faas crom\u00e1tides. A esta primeira divisi\u00f3n s\u00e9guelle unha segunda que d\u00e1 como resultado catro c\u00e9lulas cun n\u00famero de cromosomas tam\u00e9n haploide pero cunha soa crom\u00e1tide por cromosoma.\nA meiose \u00e9 un tipo especial de divisi\u00f3n necesaria para a reproduci\u00f3n sexual. Nos animais a meiose orixina os gametos (espermatozoide e \u00f3vulo), noutros organismos pode producir esporas (meiosporas), como sucede, por exemplo, nos fungos e moitos protistas e plantas. Non obstante, hai que sinalar que os gamet\u00f3fitos de Pterid\u00f3fitas (fentos) e Bri\u00f3fitas (carrizas), que xa son haploides, producen os gametos (tam\u00e9n haploides) por mitose, e usan a meiose nos espor\u00f3fitos para produciren esporas.\nDiferenzas coa mitose. A\u00ednda que a meiose \u00e9 aparentemente parecida \u00e1 mitose, ambos os procesos difiren en catro importantes aspectos:\nA meiose empeza cunha c\u00e9lula diploide que cont\u00e9n d\u00faas copias de cada cromosoma, unha que foi herdada do organismo materno (estaba, nos animais, no \u00f3vulo que foi fecundado), e outra do paterno (estaba no espermatozoide que realizou a fecundaci\u00f3n). Cada par igual destes cromosomas \u00e9 un par de cromosomas hom\u00f3logos. A meiose produce catro c\u00e9lulas fillas haploides, que conte\u00f1en s\u00f3 unha copia de cada cromosoma (s\u00f3 un hom\u00f3logo). Como os hom\u00f3logos se recombinan ao principio da meiose intercambiando material xen\u00e9tico, cada un dos cromosomas dos gametos \u00e9 unha mestura \u00fanica do ADN materno e paterno, o que asegura que a descendencia \u00e9 xeneticamente distinta de calquera dos proxenitores. Isto explica que a meiose cree diversidade xen\u00e9tica nas poboaci\u00f3ns que se reproducen sexualmente (xunto coa segregaci\u00f3n aleatoria dos cromosomas e a combinaci\u00f3n dos gametos na fecundaci\u00f3n), que orixina variaci\u00f3ns f\u00edsicas e de comportamento (fenotipo) sobre as que act\u00faa a selecci\u00f3n natural nas poboaci\u00f3ns, o cal d\u00e1 lugar \u00e1 adaptaci\u00f3n e \u00e1 evoluci\u00f3n nas especies.\nAntes de que comece a meiose, na fase S da interfase, os cromosomas celulares duplican o seu ADN, creando d\u00faas crom\u00e1tides irm\u00e1s en cada filamento de cromatina (que ao inicio da divisi\u00f3n celular se transforma en cromosoma). Este \u00e9 o \u00fanico momento en que hai s\u00edntese de ADN, xa que en toda a meiose non volve a haber m\u00e1is s\u00edntese de ADN. Ao inicio da meiose os hom\u00f3logos de orixe materna e paterna de cada par \u00fanense un con outro, polo que suman catro crom\u00e1tides en total. Ao final da meiose os gametos levar\u00e1n s\u00f3 unha desas crom\u00e1tides de cada par de hom\u00f3logos (\u00e9 dicir, das catro crom\u00e1tides que en total hai no par, os gametos s\u00f3 levan unha).\nHistoria.\nA primeira descrici\u00f3n da meiose f\u00edxose en 1876 nos estudos do bi\u00f3logo alem\u00e1n Oscar Hertwig sobre a reproduci\u00f3n do ourizo de mar. Foi descrita de novo despois sinalando detalles cromos\u00f3micos en 1883 polo zo\u00f3logo belga Edouard Van Beneden, en estudos sobre os ovos do verme \"Ascaris\". Por\u00e9n, o significado da meiose para a reproduci\u00f3n e herdanza non foi descrito ata 1890 polo bi\u00f3logo alem\u00e1n August Weismann, que se decatou de que se necesitaban d\u00faas divisi\u00f3ns celulares para transformar unha c\u00e9lula diploide en catro haploides mantendo o n\u00famero de cromosomas da especie. En 1911 o xenetista norteamericano Thomas Hunt Morgan observou o sobrecruzamento cromos\u00f3mico na meiose da mosca \"Drosophila melanogaster\" e proporcionou a primeira evidencia xen\u00e9tica de que os xenes se transmiten nos cromosomas.\nO termo meiose acu\u00f1\u00e1rono J.B Farmer e J.B Moore en 1905.\nFases.\nAntes da meiose, na interfase debe de producirse a duplicaci\u00f3n do ADN. Non var\u00eda o n\u00famero de filamentos de cromatina, pero estes te\u00f1en agora d\u00faas crom\u00e1tides. Ao inicio da mitose transf\u00f3rmanse en cromosomas. \nA meiose consta de d\u00faas divisi\u00f3ns celulares. Na primeira divisi\u00f3n mei\u00f3tica ou meiose I prod\u00facese a recombinaci\u00f3n xen\u00e9tica e a separaci\u00f3n dos hom\u00f3logos en c\u00e9lulas fillas distintas. Na segunda divisi\u00f3n mei\u00f3tica ou meiose II sep\u00e1ranse as crom\u00e1tides.\nPrimeira divisi\u00f3n mei\u00f3tica ou meiose I.\nDurante a meiose I os cromosomas hom\u00f3logos empar\u00e9llanse, realizan a recombinaci\u00f3n xen\u00e9tica intercambiando segmentos, e sep\u00e1ranse, producindo d\u00faas c\u00e9lulas haploides (con n cromosomas), polo que a meiose I denom\u00ednase divisi\u00f3n reducional (R!), xa que se reduce o n\u00famero de cromosomas \u00e1 metade. No caso humano as c\u00e9lulas diploides te\u00f1en 46 cromosomas (2n=46), que forman 23 pares de cromosomas hom\u00f3logos. As d\u00faas c\u00e9lulas fillas da meiose I te\u00f1en 23 cromosomas (n=23), polo que son haploides, pero cada cromosoma ten d\u00faas crom\u00e1tides, polo que o n\u00famero de crom\u00e1tides nelas \u00e9 en total 46.\nProfase I.\nA profase I \u00e9 a parte m\u00e1is importante e de maior duraci\u00f3n da meiose, que sup\u00f3n ata o 90 % do tempo da mesma. Durante a profase I, ten lugar o intercambio de segmentos entre os cromosomas hom\u00f3logos chamado sobrecruzamento, que ten como resultado a recombinaci\u00f3n xen\u00e9tica entre eles, que \u00e9 unha fonte de variabilidade xen\u00e9tica. Os cromosomas te\u00f1en cada un d\u00faas crom\u00e1tides. Cando se emparellan os hom\u00f3logos, o conxunto dos dous hom\u00f3logos recibe o nome de bivalente, xa que cont\u00e9n dous cromosomas, ou de t\u00e9trade, xa que cont\u00e9n en total catro crom\u00e1tides (d\u00faas por cromosoma). Como a profase I \u00e9 longa e complexa subdiv\u00eddese en varias subfases chamadas: leptoteno, cigoteno, paquiteno, leptoteno e diacinese, a\u00ednda que o proceso \u00e9 continuo e non sempre hai un l\u00edmite n\u00edtido entre as fases.\nLeptoteno.\nA profase I comeza co leptoteno (do grego \"f\u00edos finos\"). Os filamentos de cromatina duplicados na interfase (con d\u00faas crom\u00e1tides) son a\u00ednda moi longos e finos e empezan a engrosarse pouco a pouco, pero non ser\u00e1n distinguibles ata o diploteno. Os cromosomas permanecen unidos polos seus extremos \u00e1 envoltura nuclear por medio dunha estrutura proteica chamada placa de uni\u00f3n e permanecer\u00e1n as\u00ed ata o final do diploteno. A envoltura nuclear est\u00e1 intacta e non se disgregar\u00e1 ata a diacinese. Como a c\u00e9lula \u00e9 diploide, os cromosomas est\u00e1n distribu\u00eddos por pares de hom\u00f3logos, pero inicialmente os hom\u00f3logos est\u00e1n separados uns doutros; durante o cigoteno vanse unir.\nCigoteno.\nCigoteno en grego significa \"f\u00edos unidos\", porque nesta etapa se xuntan os cromosomas hom\u00f3logos. Os hom\u00f3logos empar\u00e9llanse e sit\u00faanse lateralmente un a outro cunha coincidencia xene a xene cunha exacta correspondencia ; esta uni\u00f3n dos cromosomas hom\u00f3logos denom\u00ednase sinapse. Conforme se vai establecendo a sinapse f\u00f3rmase entre os dous hom\u00f3logos unha estrutura chamada complexo sinapton\u00e9mico, que se vai ensamblando pouco a pouco (as primeiras ensamblaxes poden empezar xa no leptoteno); e no cigoteno f\u00f3rmanse os elementos lateral e central deste complexo. O complexo sinapton\u00e9mico \u00e9 o encargado de facilitar a sinapse. O emparellamento de hom\u00f3logos empeza xeralmente polos seus extremos e avanza como unha cremalleira ao longo dos cromosomas, pero pode empezar tam\u00e9n pola zona central ou intermedia. Unha vez emparellados, cada par de hom\u00f3logos denom\u00ednase bivalente (dous cromosomas) ou t\u00e9trade (catro crom\u00e1tides). O n\u00famero de bivalentes ou t\u00e9trades sempre coincide co n\u00famero haploide da especie.\nPaquiteno.\nO paquiteno (do grego \"f\u00edos grosos\" ) \u00e9 o estadio no que os cromosomas realizan o intercambio f\u00edsico de segmentos cromos\u00f3micos entre as crom\u00e1tides dos cromosomas hom\u00f3logos, chamado sobrecruzamento, entrecruzamento ou \"crossing over\", cuxa consecuencia \u00e9 a recombinaci\u00f3n xen\u00e9tica entre os hom\u00f3logos de orixe paterna e materna. O sobrecruzamento real\u00edzase no par de hom\u00f3logos pero entre crom\u00e1tides de cromosomas distintos, non entre as crom\u00e1tides irm\u00e1s do mesmo cromosoma. Unha crom\u00e1tide pode recombinarse con calquera das outras d\u00faas do outro cromosoma hom\u00f3logo. Prod\u00facense como media ente d\u00faas e tres recombinaci\u00f3ns entre as crom\u00e1tides nos cromosomas humanos. Os puntos onde ten lugar a recombinaci\u00f3n denom\u00ednanse quiasmas, que non ser\u00e1n ben visibles ata a fase seguinte. Os quiasmas non se desf\u00e1n ata o inicio da anafase I. O complexo sinapton\u00e9mico formado entre os cromosomas funciona como un armaz\u00f3n que facilita que os hom\u00f3logos se mante\u00f1an unidos. Ademais dos elementos lateral e central do complexo, que xa estaban formados na fase anterior, aparecen agora nel uns gr\u00e1nulos chamados n\u00f3dulos de recombinaci\u00f3n, onde se cre que est\u00e1n as prote\u00ednas que interve\u00f1en na recombinaci\u00f3n.\nDiploteno.\nDurante o diploteno (do grego \"dous f\u00edos\") o complexo sinapton\u00e9mico degr\u00e1dase e desaparece e os cromosomas hom\u00f3logos sep\u00e1ranse e mant\u00e9\u00f1ense unidos s\u00f3 nos puntos de quiasma, que foron os puntos nos que tivo lugar a recombinaci\u00f3n.\nNa ovox\u00e9nese dos seres humanos, que comezou no per\u00edodo fetal, os ovocitos dete\u00f1en a s\u00faa meiose despois do nacemento no estado de diploteno e non a continuar\u00e1n ata a puberdade (alg\u00fans react\u00edvana na puberdade e outros sucesivamente ir\u00e1n reactiv\u00e1ndoa ata os 50 anos en que chegue a menopausa). Este per\u00edodo de detenci\u00f3n da meiose na profase I denom\u00ednase dictiato ou dictioteno. Neste per\u00edodo os cromosomas poden descondensarse un pouco e nese momento a c\u00e9lula transcribe ARN e fabrica prote\u00ednas. Nos anfibios e outros organismos f\u00f3rmanse nese momento os cromosomas plumosos, moi expandidos . Noutras especies este per\u00edodo \u00e9 m\u00e1is r\u00e1pido.\nDiacinese.\nOs cromosomas cond\u00e9nsanse m\u00e1is durante a diacinese (do grego \"moverse a trav\u00e9s\"). As catro crom\u00e1tides da t\u00e9trade son facilmente visibles ao microscopio. Desaparece o nucl\u00e9olo e ten lugar agora a disgregaci\u00f3n da envoltura nuclear e o fuso acrom\u00e1tico desenv\u00f3lvese ocupando toda a c\u00e9lula. Ao acabar a profase, os microt\u00fabulos do fuso \u00fanense \u00e1s t\u00e9trades polos cinetocoros dos cromosomas. Se ben hai catro cinetocoros, dous por cromosoma, os cinetocoros do mesmo hom\u00f3logo fusi\u00f3nanse e funcionan como un s\u00f3, de modo que un dos hom\u00f3logos do bivalente queda unido ao chou polos microt\u00fabulos que est\u00e1n conectados a un polo da c\u00e9lula e o outro aos que est\u00e1n conectados ao outro polo . O que hai agora na c\u00e9lula son t\u00e9trades ou bivalentes, e o resto da meiose I consistir\u00e1 en separar os hom\u00f3logos que forman ditos bivalentes ou t\u00e9trades, que acabar\u00e1n en c\u00e9lulas fillas distintas.\nMetafase I.\nOs bivalentes de cromosomas hom\u00f3logos ou t\u00e9trades son arrastrados polos microt\u00fabulos ao centro da c\u00e9lula, formando a placa metaf\u00e1sica de cromosomas, perpendicular ao fuso.\nOs cromosomas hom\u00f3logos do bivalente est\u00e1n s\u00f3 unidos polos puntos de quiasma. Cada cromosoma ten d\u00faas crom\u00e1tides unidas polo centr\u00f3mero, o cal est\u00e1 unido a microt\u00fabulos cinetoc\u00f3ricos do fuso. A segregaci\u00f3n independente dos hom\u00f3logos d\u00e9bese a que cada hom\u00f3logo pode quedar mirando a un polo da c\u00e9lula ou ao outro de forma totalmente aleatoria.\nAnafase I.\nOs puntos de quiasma rompen agora e os cromosomas hom\u00f3logos de cada bivalente quedan separados. Os microt\u00fabulos do fuso arrastran os cromosomas hom\u00f3logos aos polos. Cada hom\u00f3logo ten un par de crom\u00e1tides. A c\u00e9lula al\u00f3ngase.\nTelofase I.\nOs cromosomas hom\u00f3logos, cada un con d\u00faas crom\u00e1tides, chegan aos polos da c\u00e9lula. Nalgunhas especies desaparece o fuso e rexen\u00e9rase a membrana nuclear, e os cromosomas descond\u00e9nsanse formando cromatina, e noutras os cromosomas pasan case directamente \u00e1 seguinte fase. Ten lugar a citocinese e f\u00f3rmanse d\u00faas c\u00e9lulas fillas haploides.\nNalgunhas especies as c\u00e9lulas poden entrar nun per\u00edodo de descanso chamado intercinese ou interfase II, no que non hai nova s\u00edntese de ADN.\nSegunda divisi\u00f3n mei\u00f3tica ou meiose II.\nA meiose II \u00e9 a segunda parte da meiose, de breve duraci\u00f3n. \u00c9 unha divisi\u00f3n moi similar \u00e1 mitose. Non hai unha duplicaci\u00f3n previa do ADN, xa que a \u00fanica vez que este se duplica \u00e9 na interfase inicial. O resultado final \u00e9 a produci\u00f3n de 4 c\u00e9lulas fillas, xa que cada unha das c\u00e9lulas fillas da meiose I se divide en d\u00faas. As 4 c\u00e9lulas fillas finais son haploides, \u00e9 dicir, te\u00f1en a metade de cromosomas (n) c\u00e1 c\u00e9lula diploide (2n) que iniciou a meiose, pero cada cromosoma ten s\u00f3 unha crom\u00e1tide. Nos humanos os gametos producidos ter\u00e1n 23 cromosomas (n=23) e haber\u00e1 23 crom\u00e1tides (unha por cromosoma). A meiose II denom\u00ednase divisi\u00f3n ecuacional, xa que consiste en separar as d\u00faas crom\u00e1tides irm\u00e1s de cada cromosoma, que acabar\u00e1n en c\u00e9lulas fillas distintas, e \u00e9 similar ao que sucede na mitose. A meiose II div\u00eddese nas seguintes fases: profase II, metafase II, anafase II, e telofase II.\nNa profase II nas especies que descondensan os cromosomas ao final da meiose I desaparece o nucl\u00e9olo e a envoltura nuclear e a cromatina cond\u00e9nsase de novo a cromosomas. Os centr\u00edolos m\u00f3vense \u00e1s rexi\u00f3ns polares e f\u00f3rmase o fuso de microt\u00fabulos, que se enganchan a cada cromosoma polos cinetocoros situados nos seus centr\u00f3meros.\nNa metafase II, os cromosomas unidos polos seus cinetocoros \u00e1s fibras do fuso son arrastrados ao centro da c\u00e9lula formando unha nova placa metaf\u00e1sica, pero esta placa metaf\u00e1sica est\u00e1 rotada 90\u00ba con respecto \u00e1 que se formou na metafase I. No ser humano e outros mam\u00edferos o ovocito secundario permanece nesta fase ata que se produce a fertilizaci\u00f3n polo espermatozoide, momento en que prosegue coa meiose.\nA fase seguinte \u00e9 a anafase II, na cal se escinden os centr\u00f3meros, o que permite que se separen as crom\u00e1tides irm\u00e1s de cada cromosoma e que sexan arrastradas polos microt\u00fabulos aos polos da c\u00e9lula. Unha vez separadas, as crom\u00e1tides denom\u00ednanse cromosomas.\nO proceso finaliza coa telofase II, que \u00e9 similar \u00e1 telofase I. Os cromosomas chegan aos polos da c\u00e9lula e descond\u00e9nsanse a cromatina, desaparece o fuso, rexen\u00e9rase a envoltura nuclear. Acabada a telofase ou simultaneamente con ela ten lugar o estrangulamento da c\u00e9lula (ou a formaci\u00f3n da parede divisoria nas plantas), que dividir\u00e1 cada c\u00e9lula en d\u00faas c\u00e9lulas fillas, proceso chamado citocinese. A meiose est\u00e1 xa completa e form\u00e1ronse en total catro c\u00e9lulas fillas haploides.\nImportancia.\nA meiose \u00e9 importante porque mant\u00e9n constante o n\u00famero de cromosomas da especie e xera variabilidade xen\u00e9tica.\nA meiose facilita unha reproduci\u00f3n sexual estable. Sen a reduci\u00f3n \u00e1 metade da ploid\u00eda (n\u00famero de cromosomas), a fertilizaci\u00f3n orixinar\u00eda cigotos que te\u00f1en o dobre n\u00famero de cromosomas c\u00e1 xeraci\u00f3n precedente. Dese modo duplicar\u00edase o n\u00famero de cromosomas en cada xeraci\u00f3n, o que orixinar\u00eda na maior\u00eda dos casos anormalidades no desenvolvemento ou letalidade, pero grazas \u00e1 meiose o n\u00famero de cromosomas da especie mantense constante. A poliploid\u00eda \u00e9 pouco tolerada na maior\u00eda das especies animais. Nas plantas \u00e9 m\u00e1is com\u00fan a poliploid\u00eda viable e f\u00e9rtil. A poliploid\u00eda \u00e9 un mecanismo de especiaci\u00f3n.\nA mitose \u00e9 moi importante para crear variabilidade xen\u00e9tica. A recombinaci\u00f3n mei\u00f3tica entre os cromosomas hom\u00f3logos e a distribuci\u00f3n independente dos cromosomas hom\u00f3logos permite orixinar unha gran diversidade xen\u00e9tica na descendencia. Os gametos son todos xeneticamente distintos, e a s\u00faa combinaci\u00f3n na fecundaci\u00f3n orixina unha grande variabilidade xenot\u00edpica e fenot\u00edpica na poboaci\u00f3n, o que lle d\u00e1 \u00e1s especies unha maior posibilidade de adaptarse ao sempre cambiante medio ambiente.\nEvoluci\u00f3n.\nP\u00e9nsase que a meiose apareceu hai uns 1.400 mill\u00f3ns de anos. O \u00fanico supergrupo de eucariotas que non ten meiose en moitas especies \u00e9 o dos protistas excavata (por exemplo, nos excavata euglenoideos). Nos outros protistas os xenes para a meiose est\u00e1n presentes, mesmo se \u00e1s veces non est\u00e1n funcionalmente activos. Algunhas especies de excavata te\u00f1en meiose, o cal concorda coa hip\u00f3tese de que ese grupo \u00e9 unha antigo grao parafil\u00e9tico.\nA meiose nos ciclos vitais.\nA meiose aparece nos ciclos de vida dos organismos con reproduci\u00f3n sexual, pero pode aparecer en distintos momentos segundo os casos. Existen tres ciclos de vida principais: diplonte, haplonte e haplodiplonte, que respectivamente te\u00f1en meiose gam\u00e9tica, cig\u00f3tica e esp\u00f3rica.\nNon disxunci\u00f3n dos cromosomas.\nA separaci\u00f3n normal dos cromosomas hom\u00f3logos na meiose I ou das crom\u00e1tides na meiose II denom\u00ednase disxunci\u00f3n. Cando esta separaci\u00f3n non se produce con normalidade f\u00e1lase de non disxunci\u00f3n. A non disxunci\u00f3n orixina que se formen gametos que non te\u00f1en o n\u00famero normal de cromosomas, sen\u00f3n alg\u00fans de m\u00e1is ou de menos. Isto afecta a cromosomas determinados, non a toda a dotaci\u00f3n de cromosomas, e \u00e9 a causa da aparici\u00f3n de trisom\u00edas, \u00e9 dicir, ter tres copias dun cromosoma determinado en lugar de d\u00faas, ou de monosom\u00edas, \u00e9 dicir, ter s\u00f3 unha copia dun cromosoma determinado en vez de d\u00faas. Na mitose tam\u00e9n se d\u00e1 a non disxunci\u00f3n, pero nos seres pluricelulares s\u00f3 afecta \u00e1 c\u00e9lula que a sufriu, non ao individuo (fillo) completo.\nAlg\u00fans exemplos de doenzas relacionadas con non ter o n\u00famero correcto de cromosomas debido \u00e1 non disxunci\u00f3n son:\nA meiose nos mam\u00edferos.\nNas femias dos mam\u00edferos a meiose ocorre nas c\u00e9lulas chamadas oogonias ou ovogonias. Cada ovogonia que inicia a meiose div\u00eddese d\u00faas veces formando ao final un ovocito e tres corp\u00fasculos polares. Por\u00e9n, antes de que ocorran estas divisi\u00f3ns, estas c\u00e9lulas quedan detidas no estado de diploteno da miose I e permanecen dormentes dentro dunha cuberta protectora de c\u00e9lulas som\u00e1ticas chamada fol\u00edculo ov\u00e1rico. Os fol\u00edclos ov\u00e1ricos empezan a crecer a ritmo estable nun proceso chamado foliculox\u00e9nese, e un pequeno n\u00famero deles entran no ciclo menstrual. Os ovocitos menstruados contin\u00faan ent\u00f3n a meiose I e det\u00e9\u00f1ense na meiose II ata a fecundaci\u00f3n. O proceso da meiose nas femias ocorre durante a ovox\u00e9nese, e difire dunha meiose t\u00edpica en que se producen longos per\u00edodos nos que a meiose queda detida.\nNos machos a meiose ocorre durante a espermatox\u00e9nese nos t\u00fabulos semin\u00edferos dos test\u00edculos. A meiose durante a espermatox\u00e9nese \u00e9 espec\u00edfica dunhas c\u00e9lulas chamadas espermatocitos que derivan dunhas c\u00e9lulas testiculares chamadas espermatogonias. Os espermatocitos primarios son os que despois de sufriren a meiose maduran a espermatozoides. No caso humano todas as c\u00e9lulas que derivan dunha espermatogonia non se separan totalmente, sen\u00f3n que est\u00e1n unidas por pontes citoplasm\u00e1ticas formando sincitios . Hai sincitios de espermatocitos primarios, secundarios e de esperm\u00e1tidas (as c\u00e9lulas das distintas fases da meiose). As c\u00e9lulas non se individualizan ata que na fase de esperm\u00e1tidas se desprende o espermatozoide xa diferenciado \u00e1 luz do t\u00fabulo semin\u00edfero.\nNas femias de mam\u00edferos a meiose empeza inmediatamente despois de que as c\u00e9lulas xerminais primordiais migren ao ovario no embri\u00f3n, pero nos machos, a meiose empeza anos m\u00e1is tarde no tempo da puberdade. A substancia que estimula a meiose nas ovogonias do ovario \u00e9 o \u00e1cido retinoico, orixinado no primitivo ril (mesonefros) embrionario. Os tecidos dos test\u00edculos do macho suprimen a meiose por medio da degradaci\u00f3n do \u00e1cido retinoico, que non pode as\u00ed estimular a meiose. Pero este proceso \u00e9 superado na puberdade cando as c\u00e9lulas de Sertoli dos test\u00edculos empezan a producir o seu propio \u00e1cido retinoico. A sensibilidade ao \u00e1cido retinoico \u00e9 tam\u00e9n modulada por prote\u00ednas chamadas nanos e DAZL."}
{"id": "51254", "revid": "15490", "url": "https://gl.wikipedia.org/wiki?curid=51254", "title": "Hildeprando de Spoleto", "text": "Hildeprando foi duque de Spoleto desde 774 ata 789.\nTraxectoria.\nCando Teodicio de Spoleto morreu loitando no Cerco de Pavia en 774, os longobardos do ducado de Spoleto elixiron a Hildeprando como duque e somet\u00e9ronse rapidamente aos francos. Hildeprando foi a Roma tras o ex\u00e9rcito franco e rendeu homenaxe ao papa Hadri\u00e1n I. Con todo, a disputa entre Carlomagno e Hadri\u00e1n sobre quen deb\u00eda ter a soberan\u00eda sobre Spoleto foi resolta en favor dos francos nos seguintes anos. En xaneiro de 776, \"Hildeprandus gloriosus et summus dux ducatus Spoletani\" fixo unha doaz\u00f3n \u00e1 Abad\u00eda de Farfa datada segundo o ano do reinado de Carlomagno. Este formulismo continuou en 777 de xeito que coa s\u00faa linguaxe exclu\u00eda de feito a soberan\u00eda papal sobre o territorio.\nEn 775, Hadri\u00e1n alegou que Hildeprando se unira \u00e1 conspiraci\u00f3n de Hrodgaud de Fri\u00fal e Arechis II de Benevento, pero non hai evidencia de que Hildeprando estivese involucrado. Hildeprando quedou como un firme rival do papado desde aquela.\nEn 779, Hildeprando viaxou a Virciniacum, probabelmente preto de Compi\u00e8gne, para profesar fidelidade a Carlomagno. Levou canda el regalos e marchou coa promesa de que o rei hab\u00eda protexer os seus intereses dos do papa.\nEn 788, Hildeprando uniuse \u00e1s tropas francas e longobardas na resistencia \u00e1 invasi\u00f3n bizantina. Morreu ao ano seguinte e, por designaci\u00f3n real, sucedeuno un franco chamado Winixiso."}
{"id": "51255", "revid": "23204", "url": "https://gl.wikipedia.org/wiki?curid=51255", "title": "Vicente Turnes", "text": "Vicente Turnes del R\u00edo Maldonado, nado en Santiago de Compostela o 16 de setembro de 1786 e finado na mesma vila o 13 de xaneiro de 1865, foi un escritor e xornalista galego.\nTraxectoria.\nSeguiu a carreira de Leis na s\u00faa cidade natal, doutor\u00e1ndose na mesma. Aos vinte e sete anos, Turnes comezou a padecer de cegueira, motivo polo cal non desenvolveu unha actividade literaria m\u00e1is extensa. De tendencia liberal provincialista, colaborou en \"El Centinela de Galicia\", \"El Eco de Galicia\" e \"La Esperanza\". Participou en diversas actividades da Real Sociedade Econ\u00f3mica de Amigos do Pa\u00eds de Santiago, para a que elaborou a \u201cMemoria sobre los obst\u00e1culos que se opon\u00edan a los progresos de la Agricultura\u201d.\nPublicou unha abundante obra po\u00e9tica en castel\u00e1n. Foron atribu\u00eddos a el, igualmente, alg\u00fans di\u00e1logos. Os seus versos en galego non foron recollidos en ning\u00fan libro, mais si en xornais e follas soltas. Segundo Ricardo Carvalho Calero, a s\u00faa produci\u00f3n po\u00e9tica pode dividirse en catro grandes bloques tem\u00e1ticos: Poes\u00edas \u00e1ulicas de tema palatino, poes\u00edas patri\u00f3ticas, poes\u00edas sat\u00edricas e vilancicos de Nadal. Traduciu ao galego o \"Evanxeo de Mateu\" por encargo de Louis Lucien Bonaparte, mais este considerou a traduci\u00f3n moi castelanizada e encargoulle unha segunda versi\u00f3n a Jos\u00e9 S\u00e1nchez de Santa Mar\u00eda."}
{"id": "51256", "revid": "5863", "url": "https://gl.wikipedia.org/wiki?curid=51256", "title": "Alberto Camino", "text": "Alberto Camino Sig\u00fcert, nado en Ferrol o 1 de novembro de 1821 e finado en Madrid o 2 de marzo de 1861, foi un avogado e escritor galego.\nTraxectoria.\nCursou estudos de dereito na Universidade de Santiago de Compostela. Vinculado \u00e1s actividades da Academia Literaria de Santiago, colaborou con artigos e poemas en \"El Iris de Galicia\", \"El Mi\u00f1o\", \"El Porvenir\" e \"La Aurora de Galicia\" e tam\u00e9n en medios non galegas (\"La Antorcha\" e \"La Esperanza\"). Non deixou publicado ning\u00fan libro en galego, e p\u00e9nsase que a s\u00faa obra in\u00e9dita (ou parte dela) foi mandada queimar polo propio Camino nun acto de tolemia poucos d\u00edas da s\u00faa morte. Este escritor destacou como compositor de panxoli\u00f1as de Nadal e Reis, mais tam\u00e9n como poeta elex\u00edaco. De feito, d\u00faas das s\u00faas m\u00e1is co\u00f1ecidas e composici\u00f3ns son elex\u00edas, os poemas \"Nai chorosa\" e \"O desconsolo\". Escribiu tam\u00e9n os vilancetes, inclu\u00eddos no volume \"Canciones al nacimiento de Nuestro Se\u00f1or Jesucristo y degollaci\u00f3n de los Inocentes en el Hospicio de Santiago\" (1849), titulados \u201cFalade ben baixo\u201d e \u201cAlegr\u00eda, festa e r\u00faa\u201d, datados entre 1848 e 1849. En castel\u00e1n escribiu o poema \u201cLa conquista de M\u00e9xico\u201d, a comedia en verso \"A la vejez aladares de pez e o drama Lisardo el estudiante\". No \"\u00c1lbum de la Caridad\" rec\u00f3llense poemas seus como os titulados \u201cRepique\u201d ou \u201cBlas, baila a mui\u00f1eira\u201d. En 1896, Andr\u00e9s Mart\u00ednez Salazar recolleu as s\u00faas composici\u00f3ns po\u00e9ticas co t\u00edtulo \"Poes\u00edas gallegas\"."}
{"id": "51259", "revid": "1131", "url": "https://gl.wikipedia.org/wiki?curid=51259", "title": "Cabo Touri\u00f1\u00e1n", "text": "O cabo Touri\u00f1\u00e1n \u00e9 o punto m\u00e1is occidental de Galicia, e da Espa\u00f1a peninsular. Sit\u00faase no concello de Mux\u00eda, na provincia da Coru\u00f1a.\nCaracter\u00edsticas.\nO cabo \u00e9 unha pequena pen\u00ednsula que se introduce no mar preto de 1\u00a0km, tendo na s\u00faa parte m\u00e1is estreita un istmo de centenar e medio de metros de ancho, entre os co\u00eddos de Balal e de Cu\u00f1o. A altitude m\u00e1xima son 93 metros sobre o nivel do mar. A estrutura xeol\u00f3xica \u00e9 gran\u00edtica. A erosi\u00f3n da rocha propiciou a formaci\u00f3n de dep\u00f3sitos de cantos rodados, co\u00f1ecidos como co\u00eddos e formaci\u00f3ns de pened\u00edas que forman barras p\u00e9treas (laxes) que a marea cobre ou deixa ao descuberto, form\u00e1ndose alg\u00fan illote como A \u00cdnsua ou O Castelo, na cara oeste do cabo. A punta occidental do cabo, denominado Os Buxeirados, ofrece unha serie de laxes que penetran no mar uns 300 ou 400 metros, co\u00f1ecidos como A Laxe de Buxeirados ou Baixos de Buxeirados, moi perigosa para a navegaci\u00f3n, onde se te\u00f1en rexistrados alg\u00fans graves naufraxios de que hai constataci\u00f3n documental.\nDado o agreste da paraxe, a vexetaci\u00f3n est\u00e1 basicamente formada por queiroas e toxos.\nNa parte norte as\u00e9ntase o faro vello (inaugurado o 15 de decembro de 1898) e o novo (inaugurado en 1981). A s\u00faa luz, situada a 61 metros de altitude, acada os 37\u00a0km.\nA denominaci\u00f3n procede da pr\u00f3xima parroquia de Touri\u00f1\u00e1n, \u00e1 cal pertence o cabo, e que debe remontar a un posesor de nome latino, que debemos supor fose un \"Taurinius\" ou ben \"Taurinianus\", a trav\u00e9s do xenitivo \"(vila) Tauriniani\". As\u00ed o considerou, por exemplo, Frei Mart\u00edn Sarmiento na s\u00faa \"Obra de 660 pliegos\":"}
{"id": "51260", "revid": "98629", "url": "https://gl.wikipedia.org/wiki?curid=51260", "title": "Fernando Ruiz de Castro", "text": "Fernando Ruiz de Castro, finado en 1377 en Bayonne, foi un nobre galego do s\u00e9culo XIV, III conde de Lemos, Trast\u00e1mara e Sarria con car\u00e1cter non hereditario. Foi un dos persoeiros galegos m\u00e1is importantes e influentes da centuria do XIV. Ada\u00edl da causa de Pedro I na guerra civil de Castela, aparece coma insaciable canalizador das lealdades petristas. Mesmo logo da morte do monarca, continuar\u00eda coa s\u00faa cruzada ata o derradeiro alento.\nOs Castro.\nA li\u00f1axe dos Castro xurdiu na vila burgalesa de Castrojeriz e pertence, xunto aos Lara ou aos Guzm\u00e1n, \u00e1s cinco grandes familias emparentadas cos primeiros reis de Castela. Unha rama da familia pasou a Galiza no s\u00e9culo XII onde se emparentaron coas casas de Lemos e Sarria. Dominaron Galiza e estiveron presentes nos feitos m\u00e1is suli\u00f1ables da s\u00faa historia, as\u00ed coma na de Castela e Le\u00f3n, destacando no auxilio prestado aos seus monarcas nas campa\u00f1as de conquista dos territorios musulm\u00e1ns. O declive dos Trava permitiu que aos poucos fosen ocupando o seu lugar preeminente.\nFernando Ruiz de Castro naceu do segundo matrimonio de Pedro Fern\u00e1ndez de Castro \"O da Guerra\" e Isabel Ponce de Le\u00f3n. O seu proxenitor destacou ao car\u00f3n de Afonso XI de Castela na loita contra os musulm\u00e1ns. Coma proba dos seus bos servizos, lealdade e reputaci\u00f3n que ostentaba, o rei recompensouno coa tenencia de importantes t\u00edtulos e diversas fortalezas coma a de Castro Caldelas (Ourense) e a de Monforte de Lemos (Lugo), esta doada no 1332.\nFernando era o primox\u00e9nito de catro irm\u00e1ns: Xoana de Castro e os bastardos Alvar P\u00e9rez de Castro e In\u00e9s de Castro; tivo que tomar as rendas do apelido a unha idade moi nova (apenas contaba con 15 anos). As\u00ed, no 1337, con data do 27 de marzo en Allariz, o testamento de Pedro Fern\u00e1ndez de Castro non deixa lugar a d\u00fabidas:\nMais non morrer\u00eda trala sinatura do anterior testamento, sen\u00f3n que acontecer\u00eda en xu\u00f1o de 1343 no sitio de Xibraltar xunto ao seu rei. Unha epidemia de peste que asolou Castela decimou o ex\u00e9rcito de Afonso XI, xunto ao que loitaba o conde galego.\nCo falecemento do pai comezamos a ter as primeiras novas \u00e1 cabeza dos t\u00edtulos e mercedes que ostentara Pedro. Aparece nomeado \"Pertegueiro Maior de Santiago e a s\u00faa Terra\" e ratificando no 1345 uns privilexios que o mosteiro de Sobrado dos Monxes ti\u00f1a concedidos do rei. Posteriormente, no 1351, Pedro I intitular\u00edao \"Mordomo Maior do Rei e Alf\u00e9rez Maior\".\nA s\u00faa filiaci\u00f3n \u00e1 causa petrista semella pois evidente ao teor das mercedes obtidas e axi\u00f1a se constituir\u00eda como a man dereita do rei, a\u00ednda que unha afronta ao seu honor trocar\u00eda as s\u00faas lealdades e acabar\u00eda apoiando a Henrique de Trast\u00e1mara. Con anterioridade exerceu de testemu\u00f1a nos esponsais celebrados en Valladolid entre Pedro I e Branca de Borb\u00f3n no ano 1353. Mais no 1354 a situaci\u00f3n troca, alzarase ofendido na defensa da honra da s\u00faa irm\u00e1 Xoana, sendo ent\u00f3n cando escoita a chamada do conde de Trast\u00e1mara.\nA desnaturalizaci\u00f3n de Fernando.\nO infortunado evento aconteceu en Cu\u00e9llar (Segovia), onde resid\u00eda a vi\u00fava de Diego de Haro, Xoana; os textos da \u00e9poca exaltan a s\u00faa beleza, realmente compar\u00e1bel \u00e1 da s\u00faa irm\u00e1 In\u00e9s:\nEn efecto o rei, obnubilado pola s\u00faa fermosura, requir\u00eda os amores da galega; esta neg\u00e1base aducindo que o rei estaba xa casado con Branca. A tenacidade do monarca non se viu minguada e solicitou os testemu\u00f1os dos bispos Sancho de \u00c1vila e Juan de Salamanca para que anulasen dito casamento e convencesen \u00e1 irm\u00e1 do de Castro a que accedese ao seu desexo.\nOs esponsais celebr\u00e1ronse finalmente na mesma vila de Cu\u00e9llar, oficiando o bispo de Salamanca. Xoana ser\u00eda esposa por unha noite, a da voda, pero ra\u00ed\u00f1a ata a s\u00faa morte. O rei ir\u00e1 refuxiarse aos brazos da s\u00faa amante Mar\u00eda de Padilla.\nA pesar que Branca de Borb\u00f3n sempre foi considerada a lex\u00edtima ra\u00ed\u00f1a, observamos en diferentes documentos asinados pola irm\u00e1 de Fernando de Castro coma se autointitula ra\u00ed\u00f1a e esposa do monarca castel\u00e1n:\nA esta ofensa tan grave e tan sentida polo cabaleiro galego, debemos sumarlle a acusaci\u00f3n que fai na contra de Pedro, de que este o quixo matar nun torneo celebrado en Valladolid en relaci\u00f3n co casamento deste con Branca. Foi ent\u00f3n cando reuniu ao seu ex\u00e9rcito e partiu a reunirse cos trastamaristas. Estes acoll\u00e9rono sen reparos xa que ti\u00f1a nome, importantes riquezas e Galiza seguir\u00edao sen dificultades. Amais, ti\u00f1a merecida fama de excelente loitador.\nO cap\u00edtulo da sedici\u00f3n de Fernando de Castro abriuse cos famosos episodios de Salvaterra. Atravesar\u00eda a fronteira con Portugal establec\u00e9ndose en Mon\u00e7\u00e3o, nos sucesivos nove d\u00edas pasar\u00eda a raia cara Galiza e ante notario far\u00eda p\u00fablica a s\u00faa desvinculaci\u00f3n (desnaturalizaci\u00f3n) do rei de Castela polas afrontas citadas anteriormente. A continuaci\u00f3n marchar\u00e1 a reunirse cos outros sediciosos: Henrique de Trast\u00e1mara e Juan Alfonso de Alburquerque. Logo de diversas tentativas de chegaren a alg\u00fan tipo de acordo con Pedro e de acoller a m\u00e1is descontentos, ao fin reun\u00edronse en Toro (Zamora); ou m\u00e1is ben caber\u00eda dicir que o rei foi retido contra a s\u00faa vontade na vila por estes cabaleiros. Al\u00ed repart\u00edronse diversos cargos da corte, o de Castro foi nomeado Mordomo Maior.\nSolucionado o incidente reclama tam\u00e9n a man de Xoana, irm\u00e1 do de Trast\u00e1mara, coma lle prometeran, da cal, segundo afirma L\u00f3pez de Ayala, estaba profundamente namorado e que co\u00f1ecera na corte onde esta se criara. As nupcias contra\u00e9ronse en Toro e seguidamente volveu a Galiza acompa\u00f1ado da esposa.\nTroco de lealdades.\nCabe salientar un aspecto interesante a ter en conta que arrodea todo este asunto. O futuro conde de Lemos apoiou ata a s\u00faa propia morte ao bando lexitimista cun fervor inusitado; que non \u00e9 propio dun cabaleiro que se viu ultraxado. Abandona Toro sen render pleites\u00eda a Pedro coma fixeran outros cabaleiros, entre eles o seu irm\u00e1n Alvar P\u00e9rez de Castro, para m\u00e1is adiante aparecer ao car\u00f3n do rei nos momentos complicados que salpicaron o seu reinado. \u00bfPor que esta actitude do galego? \u00bfQue lle fixo trocar radicalmente de postura? Fernando de Castro co\u00f1ec\u00eda a inconformidade do monarca perante o seu matrimonio pois deste xeito emparent\u00e1base co seu maior inimigo.\nLlaguno Amirolo apunta que mediante petici\u00f3n rexia o galego anulou o matrimonio baixo a afirmaci\u00f3n de que eran parentes e a inexistencia dunha dispensa papal fac\u00eda que cohabitasen en pecado. Pedro conseguiu deste xeito d\u00faas importantes vantaxes: por unha banda p\u00f3r a mal a Fernando de Castro e ao conde de Trast\u00e1mara, e por outra achegalo ao seu seo.\nPor outra banda hai autores que defenden que as intenci\u00f3ns do galego estribaban s\u00f3 en que o rei recapacitara e se decatara do erro cometido na s\u00faa persoa. En ning\u00fan intre se lle pasou polo pensamento a idea de destronar a Pedro. A s\u00faa lealdade permaneceu intacta a pesar de todo e talvez cando co\u00f1eceu os plans do conde de Trast\u00e1mara e os seus aliados, decidiu desvincularse de tal empresa. Polo que tampouco ser\u00eda disparatado que esta fora unha raz\u00f3n de peso para a anulaci\u00f3n do matrimonio con Xoana.\nNada se sabe da s\u00faa vida entre os anos 1357 e 1366. O m\u00e1is probable \u00e9 que se atopase en Portugal por mor da morte da s\u00faa irm\u00e1 In\u00e9s de Castro asasinada por orde do monarca luso.\nDe todos os xeitos axi\u00f1a os Castro comezaron a recibir da coroa cuantiosas d\u00e1divas, cargos e terras en honra a s\u00faa inestimable axuda e lealdade. Recibiron o condado de Trast\u00e1mara arrebatado a Henrique; tam\u00e9n no ano 1360 recibiu o t\u00edtulo de Alf\u00e9rez Maior das terras de Sarria, San Xiao e Outeiro de Rei.\nCoa intenci\u00f3n de que a li\u00f1axe tivera descendentes lex\u00edtimos o rei Pedro ofr\u00e9celle a man de Leonor Enr\u00edquez emparentada por li\u00f1a directa co rei Fernando o Santo.\nA \u00fanica menci\u00f3n que se fai do De Castro neses anos aparece en relaci\u00f3n \u00e1 batalla de Araviana (1359) nas ladeiras do Moncayo entre o ex\u00e9rcito de Pedro I e outro comandado por Henrique de Trast\u00e1mara e o seu irm\u00e1n Tello que estaban ao servizo de Pedro IV \"O Cerimonioso\". O ex\u00e9rcito castel\u00e1n sufriu unha dur\u00edsima desfeita e Fernando de Castro viuse na obriga de fuxir picando esporas e sen poder evitar que o seu alf\u00e9rez maior Gonzalo S\u00e1nchez de Ulloa perecera na contenda onde estaba coma fronteiro do rei.\nA d\u00e9cada dos sesenta presentouse complicada para Pedro I, pola s\u00faa contra o de Trast\u00e1mara \u00eda paulatinamente ga\u00f1ando adeptos e o seu avance polo reino castel\u00e1n semellaba imparable. A pesar da bravura esgrimida polo galego no 1364 perante os muros da cidade de Val\u00e8ncia, nada puido facer para evitar un grave afundimento militar. No 1366 Henrique avanzaba xunto as temibles \"Compa\u00f1as Brancas\" comandadas polo bret\u00f3n Bertrand Du Guesclin asoballando a todo aquel que se interpo\u00f1\u00eda ao seu paso.\nA Guerra Civil trasl\u00e1dase a Galiza.\nAmparado tralos muros de Sevilla, Pedro I atop\u00e1base cada vez m\u00e1is s\u00f3 e axi\u00f1a se decatou de que Galiza se amosaba coma a resposta axeitada. Pedro decidiu ent\u00f3n reunirse con Fernando de Castro e outros galegos leais en xu\u00f1o de 1366 en Monterrei (Ver\u00edn). No castelo desta vila trat\u00e1ronse moitos temas de interese e discut\u00edronse diferentes plans de acci\u00f3n.\nA flor e tona do petrismo galego estaba al\u00ed reunida: o incombustible Fernando de Castro, o coru\u00f1\u00e9s Xo\u00e1n Fern\u00e1ndez de Andeyro, Men Rodr\u00edguez de Sanabria, G\u00f3mez Gallinato e Fern\u00e1n P\u00e9rez de Deza dos Churruchao, entre outros. Tam\u00e9n acodeu o arcebispo de Compostela Suero G\u00f3mez de Toledo, sobre cuxa mitra pairaba a sospeita da traiz\u00f3n, pois segundo parece simpatizaba con Henrique e ousara mandar asasinar a un cabaleiro dos Deza que pretendera acusalo da s\u00faa preferencia na disputa din\u00e1stica. O arcebispo era consciente da xenreira que os Churruchao lle gardaban e por iso arribou a Monterrei escoltado por un numeroso continxente.\nNa reuni\u00f3n acentuouse a belicosidade da nobreza galega; a s\u00faa idea constante consist\u00eda en presentar batalla cun ex\u00e9rcito galego \u00e1s tropas de Henrique en terras zamoranas. A defensa desta alternativa contaba co apoio do mestre de Alc\u00e1ntara e, como non, do l\u00edder da nobreza galaica Fernando de Castro. Mais o chanceler Mateo Fern\u00e1ndez dubidaba da viabilidade do proxecto: \"no se fiaba de la eficacia de los soldados gallegos lejos de sus monta\u00f1as\".\nO rei non se atrev\u00eda a tomar unha decisi\u00f3n que precisaba chegar o m\u00e1is axi\u00f1a posible. Finalmente desestimou a opci\u00f3n dos galegos aferr\u00e1ndose a unha factible axuda inglesa. O porto da Coru\u00f1a ver\u00eda partir cara a Francia ocupada polos ingleses a Pedro xunto as s\u00faas fillas e o minguado tesouro real, a\u00ednda que antes ter\u00eda lugar un lance que manchar\u00eda se cabe a\u00ednda m\u00e1is a imaxe do monarca. Falamos, claro est\u00e1, do asasinato de Suero G\u00f3mez de Toledo.\nDeste feito podemos entresacar tres teor\u00edas que trocan por completo a tradicional percepci\u00f3n que sobre dito asasinato sempre se tivo:\nFernando de Castro, adail do Petrismo.\nTrala morte do arcebispo, Fernando de Castro recibiu todas as fortalezas da mitra compostel\u00e1, tam\u00e9n en Santiago recibir\u00e1 o t\u00edtulo de conde de Lemos e os de Adiantado de Galiza e Le\u00f3n. Con Pedro I na Baiona francesa, o conde de Lemos converteuse na cabeza da loita petrista e no rexente do trono; rexencia que indica a suma confianza do rei na lealdade do galego. Deseguida comezou a fusrtigar aos partidarios de Henrique en Galiza, os cales axi\u00f1a recibiron axuda do mesmo conde \u00e1 cabeza dun ex\u00e9rcito. Este tomou gran parte de Galiza obrigando a Fernando de Castro e aos seus a refuxiarse tralas murallas de Lugo. O duelo entre Castro-Andrade (Fern\u00e1n P\u00e9rez de Andrade, importante partidario galego do de Trast\u00e1mara) non se fixo agardar, e durante dous meses o conde de Lemos freou os ataques inimigos e defendeu con gallard\u00eda a cidade. Unha vez m\u00e1is e contemplando a imposibilidade de triunfar naquela lide, Henrique optou por botar man da diplomacia e convencer a Fernando da conveniencia de unirse \u00e1 s\u00faa bandeira. Fernando de Castro negouse.\nNon obstante chegaron a un acordo; Henrique ofreceulle a posibilidade de renderse sempre e cando nos seguintes cinco meses e ata o d\u00eda de Pascua de Resurrecci\u00f3n coma data l\u00edmite, Pedro non acudir\u00eda ao seu auxilio, mesmo se aceptaba renderlle pleites\u00eda respectar\u00eda os t\u00edtulos e privilexios que seu irm\u00e1n lle concedera. Fernando comprometeuse tam\u00e9n a non atentar contra Henrique e os seus partidarios mentres o prazo pactado permanecese vixente. Logo desta negociaci\u00f3n Henrique abandonou Galiza e dirix\u00eduse a Burgos.\nAs novas da reuni\u00f3n dun poderoso ex\u00e9rcito ingl\u00e9s e a s\u00faa inmediata marcha cara a pen\u00ednsula animaron ao conde galego a romper o pacto e a lanzarse a unha carreira de enfrontamentos e loitas contra os trastamaristas galegos coa firme idea de sometelos. O seu pulo espectacular granxeoulle unha serie de vitorias decisivas que o fixeron o amo de Galiza; as excepci\u00f3ns foron Padr\u00f3n, Allariz e Monterrei que resistiron a acometida petrista. Numerosas fortalezas e enclaves estrat\u00e9xicos rend\u00e9ronse sen presentar batalla, tal como \u00e9 o caso rechamante de Xo\u00e1n P\u00e9rez de Noboa que entregou a ponte de Ourense. Con Galiza practicamente baixo control dirixiuse a Zamora, a\u00ednda leal a Pedro, con d\u00faas determinaci\u00f3ns:\nPacificadas as \u00e1reas de Astorga e Le\u00f3n, en abril de 1367 estivo na crucial batalla de N\u00e1jera, que obrigou a fuxir a Henrique a Arag\u00f3n, e demostrou claramente a superioridade do ex\u00e9rcito ingl\u00e9s sobor o castel\u00e1n e as \"Compa\u00f1as Brancas\".\nO fratricidio de Montiel.\nA fat\u00eddica hora para Fernando de Castro chegar\u00eda na noite do 23 de marzo de 1369. Os feitos acaecidos perante os muros do castelo da Estrela nos campos de Montiel (Cidade Real) abrir\u00e1n unha onda de continuos levantamentos petristas dende Galiza baixo o seu mando. \nQuixo o destino que Pedro I tomase a err\u00f3nea decisi\u00f3n de espallar o seu ex\u00e9rcito polos pobos e aldeas pr\u00f3ximas ao castelo de Montiel, fortaleza na que el mesmo se asentou acompa\u00f1ado do Conde de Lemos e do fiel cabaleiro, tam\u00e9n do noroeste, Men Rodriguez de Sanabria:\nTam\u00e9n quixo un capricho do destino que fose o mesmo Men Rodriguez quen en segredo se entrevistara co bret\u00f3n Du Guesclin coa esperanza de chegar a un acordo favorable que permitise fuxir ao rei lex\u00edtimo furtivamente do cerco que o ex\u00e9rcito henrique\u00f1o lle ti\u00f1a posto arredor da fortaleza sen sequera sospeitar a traiz\u00f3n que xermolaba no siso do mercenario franc\u00e9s.\nAmbos os dous galegos asistir\u00e1n impotentes ao asasinato de seu rei na tenda de campa\u00f1a que ocupaba Bertrand Du Guesclin para despois pasar ao status de prisioneiros. Pasou \u00e1 historia a frase de Du Guesclin, pronunciada cando, \u00f3 caer Pedro e mais o seu irm\u00e1n Enrique ao chan, colocou a Pedro embaixo, o que aproveitou Enrique para acoitelalo e cortarlle a cabeza:\nA mala nova correr\u00e1 como a p\u00f3lvora por todo o territorio, causando sentimentos e comportamentos contraditorios nas xentes segundo o lugar e a s\u00faa filiaci\u00f3n. Moitas cidades decidiron render vasalaxe a reis doutros reinos peninsulares, Galiza a Fernando I de Portugal. O monarca lusitano, perante a favorable situaci\u00f3n e case coas chaves das cidades galaicas nas mans, comezar\u00e1 a ocupaci\u00f3n de Galiza. Na Coru\u00f1a agard\u00e1bao cos brazos abertos Andeyro; no seu cami\u00f1o Tui e Compostela tomar\u00e1n o seu nome con entusiasmo.\nPara desgraza de galegos e portugueses a fortuna viroulle as costas e nunha prodixiosa ofensiva o novo rei castel\u00e1n penetrou profundamente no reino portugu\u00e9s. Fernando I abandonou deseguida A Coru\u00f1a deixando a Nuno Freire de Andrade (irm\u00e1n de Fern\u00e1n P\u00e9rez de Andrade) \u00e1 fronte da s\u00faa defensa. Foi no sitio de Guimar\u00e3es onde Fernando de Castro puido fuxir do seu cativerio. Facendo uso dun ardil pediu falar cos sitiados podendo entrar no recinto amurallado. Al\u00ed arengou aos portugueses de tal xeito que Henrique II de Castela viuse na obriga de abandonar o lugar. Instalado en Portugal recibiu do monarca luso importantes concesi\u00f3ns territoriais e uniuse gostoso \u00e1 loita entre ambas as d\u00faas coroas.\nOs derradeiros estertores do petrismo.\nNesta tesitura cruzou o Mi\u00f1o e f\u00edxose cun ex\u00e9rcito de vellos petristas co que fustrigar\u00eda Galiza tomando dimensi\u00f3ns desproporcionadas; a Henrique non lle quedou m\u00e1is remedio que enviar un numeroso continxente. No 1370 Pedro Manrique e Pedro Ruiz Sarmiento xunto \u00e1s famosas e temidas \"Compa\u00f1as Brancas\" derrotaron ao conde de Lemos na batalla de Porto de Bois (Palas de Rei, Lugo); unha vez m\u00e1is, e servindo de paralelismo, a Araviana fuxiu ao galope cara Portugal. Al\u00ed permaneceu lambendo as feridas e preparando novas sublevaci\u00f3ns ata que a paz de Santarem en marzo de 1371 obrigou a Fernando I, entre outras cousas, a deportar aos furibundos petristas refuxiados no seu reino. Atrincheirado no castelo de Ourem, o de Castro negouse a volver a Castela, pero tivo que renderse ante a evidencia de que xa todo estaba perdido e non merec\u00eda a pena continuar por este cami\u00f1o. A Guiena francesa, en mans inglesas, foi a terra que o acolleu.\nFernando Ruiz de Castro e Ponce de Le\u00f3n, fillo de Pedro Fern\u00e1ndez de Castro \"O da Guerra\"; conde de Castro-Xeriz, Lemos e Sarria; se\u00f1or de Cabrera e Rivera; Alferez Maior do rei, Pertegueiro Maior de Compostela, Adiantado Maior de Galiza, Le\u00f3n e Asturias, bo cabaleiro e guerreiro destacado pola s\u00faa lealdade, falec\u00eda na Baiona francesa no 1377.\nA historia conta que na s\u00faa tumba rezaba o seguinte epitafio:"}
{"id": "51262", "revid": "98629", "url": "https://gl.wikipedia.org/wiki?curid=51262", "title": "Acoirazado Jaime I", "text": "O acoirazado \"Jaime I\" foi o terceiro dunha serie de tres acoirazados constru\u00eddos por Espa\u00f1a a principios do s\u00e9culo XX. Os tres recibiron o nome xen\u00e9rico do cabeza de serie, polo que se lles chamou os acoirazados \"Espa\u00f1a\". As s\u00faas construci\u00f3ns tiveron lugar nos estaleiros do Ferrol pola recente nacida Sociedad Espa\u00f1ola de Construcciones Navales, e foron os primeiros e os \u00faltimos acoirazados monocalibre constru\u00eddos en Espa\u00f1a.\nO Jaime I empezouse a constru\u00edrse o 5 de febreiro do 1912, e a s\u00faa botadura tivo lugar o 21 de setembro de 1914. Pero a entrega \u00e1 Armada Espa\u00f1ola atrasouse ata setembro de 1921 debido a demoras na entrega dos can\u00f3ns por mor da I Guerra Mundial. Este barco estivo a piques de ser diferente dos outros dous acoirazados, pois a falta de recursos presupostarios botaron por terra os estudos que se realizaron para aumentarlle a potencia de m\u00e1quinas e alcanzar os 21 nos, cun aumento do seu desprazamento ata 17\u00a0000 toneladas e ao final foi xemelgo dos dous Espa\u00f1as (o acoirazado \"Espa\u00f1a\" e o acoirazado \"Alfonso XIII\"). Eran buques de bela estampa, con cuberta corrida, ponte de mando, unha soa gran cheminea ao centro, unha pequena ponte auxiliar a popa dous mastros en tr\u00edpode, pequeno espor\u00f3n e coas caracter\u00edsticas dos seus xemelgos.\nCaracter\u00edsticas.\nSon practicamente as mesmas que as das dos seus xemelgos, os \u00abEspa\u00f1as 1\u00b0 e 2\u00b0\u00bb:\nCada can\u00f3n pesaba 67,1 toneladas e cada proxectil 385 quilos, con 902\u00a0m/s de velocidade inicial, 21\u00a0500 m de alcance m\u00e1ximo, e un ritmo de lume dun disparo por minuto. \nHistoria.\nEn 1922 estivo destacado en Constantinopla para defender os intereses espa\u00f1ois durante a revoluci\u00f3n de Ataturk, sufriu o abordaxe dun mercante que lle produciu serios danos que foron reparados nos estaleiros de Pola. M\u00e1is tarde acompa\u00f1ou o acoirazado \"Alfonso XIII\" na viaxe a Italia cos Reis e Miguel Primo de Rivera. En setembro de 1925, xunto tam\u00e9n co Alfonso XIII participou no desembarco de Alhucemas.\nLeal a Rep\u00fablica.\nO 18 de xullo de 1936, o buque acoirazado \"Jaime I\" estaba fondeado na ba\u00eda de Vigo, onde triunfou o alzamento. Recibiu a orde de dirixirse ao Estreito de Xibraltar, e fronte \u00e1 costa portuguesa tivo lugar un mot\u00edn a bordo. Os mari\u00f1eiros e os suboficiais rebel\u00e1ronse contra a oficialidade do barco. O comandante da nave e o segundo de abordo toman partido polos mari\u00f1eiros. Durante uns momentos produciuse un intercambio de disparos e ao final, os mari\u00f1eiros apresaron os oficiais superviventes. A gran maior\u00eda dos buques de guerra amotin\u00e1ronse contra os golpistas, a frota de submarinos e os medios aeronavais tam\u00e9n permaneceron leais \u00e1 Rep\u00fablica.\nO \"Jaime I\" recalou en T\u00e1nxer, porto onde se reuniu o groso da Escuadra republicana. Este acoirazado tomou parte en diversas operaci\u00f3ns de bombardeo de costa con outros buques como o \"Cervantes\", \"Libertad\", \"Lepanto\", \"Esca\u00f1o\", \"Jos\u00e9 Lu\u00eds D\u00edez\", \"Almirante Antequera\", \"Almirante Miranda\" ou o \"Almirante Vald\u00e9s\". En xullo e agosto de 1936 tomou parte nos bombardeos de La L\u00ednea, Ceuta e Alxeciras, e o 13 de agosto de 1936 recibiu o impacto dunha bomba de aviaci\u00f3n. En setembro pasou ao Cant\u00e1brico con outros barcos para apoiar a parte republicana que quedou illada, pero despois do pouco \u00e9xito tido, o 13 de outubro recibiu a orde de regresar ao Mediterr\u00e1neo e dirixirse a Cartagena, desde onde tomou parte en varios bombardeos.\nEn abril de 1937 encallou en M\u00e1laga, logrou zafarse e refuxiouse en Almer\u00eda, onde o 21 de maio sufriu o impacto de tres bombas dos Saboya-79 da Forza A\u00e9rea Italiana que lle causaron grandes danos, polo que foi levado a Cartagena a remolque para ser reparado. O 17 de xu\u00f1o, mentres era reparado en Cartagena (principal base naval da Rep\u00fablica, os \"nacionais\" ti\u00f1an Ferrol), unha misteriosa explosi\u00f3n interna afundiu o barco, que quedou pousado no fondo. M\u00e1is de 300 mortos e centos de feridos constit\u00faen o balance da traxedia.\nSemanas despois os enxe\u00f1eiros da mari\u00f1a refl\u00f3tano. As s\u00faas pezas artilleiras foron desmontadas e recolocadas ao longo da costa republicana (Andaluc\u00eda oriental, Levante e Catalu\u00f1a, recuperando as\u00ed os enormes can\u00f3ns de 305\u00a0mm e 101\u00a0mm).\nEn 1941 o que quedaba do barco foi desmantelado."}
{"id": "51264", "revid": "5312", "url": "https://gl.wikipedia.org/wiki?curid=51264", "title": "Partido Sindicalista", "text": "O Partido Sindicalista foi un partido pol\u00edtico espa\u00f1ol creado en 1932 polo que fora varias veces secretario nacional da CNT, \u00c1ngel Pesta\u00f1a, pertencente ao sector moderado do anarcosindicalismo.\nHistoria e caracter\u00edsticas.\nPesta\u00f1a era partidario de constru\u00edr un movemento obreiro s\u00f3lido, cun partido que se convertese nunha especie de representante pol\u00edtico da CNT. Tam\u00e9n defend\u00eda a formaci\u00f3n de alianzas obreiras con outros sindicatos e dunha coalici\u00f3n electoral de todas as esquerdas para frear o fascismo.\nO Partido Sindicalista ti\u00f1a a maior\u00eda dos seus militantes en Catalu\u00f1a, Madrid, Andaluc\u00eda, Arag\u00f3n e Valencia. Nas elecci\u00f3ns de 1936 obtivo dous deputados no seo da Fronte popular. Ao inicio da guerra civil, momento no que contaba uns 30.000 militantes, o partido organizou as s\u00faas propias milicias. Pero logo da renuncia de Pesta\u00f1a por motivos de sa\u00fade a fins de 1936 o partido case deixou de actuar.\nO Partido Sindicalista en Galicia.\nMalia contar xa con figuras illadas dende o comezo da s\u00faa andaina, a acci\u00f3n do Partido Sindicalista en Galiza naceu oficialmente a comezos de 1934 coa constituci\u00f3n da agrupaci\u00f3n local da Coru\u00f1a que editou o peri\u00f3dico \"Trabajo\". Entre os seus membros estaban Manuel Fern\u00e1ndez, Silvio Santiago e Leandro Carr\u00e9 Brandariz. Pero a organizaci\u00f3n m\u00e1is influente era a de Santiago de Compostela, dirixida por Marcial Villamor, e que controlaba a maior\u00eda da CNT local.\nO Partido Sindicalista integrouse na Fronte Popular, malia non conseguir meter ning\u00fan candidato nas listas da coalici\u00f3n en Galiza. O Partido Sindicalista, contrariamente \u00e1 maior\u00eda do anarquismo galego, indiferente ou contrario ao autonomismo, fixo campa\u00f1a a prol do Estatuto de Autonom\u00eda de 1936."}
{"id": "51265", "revid": "1888", "url": "https://gl.wikipedia.org/wiki?curid=51265", "title": "Antonio Garc\u00eda Quejido", "text": "Antonio Garc\u00eda Quejido, nado en Madrid en 1856 e finado na mesma cidade en 1927, foi un pol\u00edtico e sindicalista espa\u00f1ol.\nTraxectoria.\nTip\u00f3grafo de profesi\u00f3n, entrou en contacto con intelectuais marxistas no seu Madrid Natal. En Concreto coa Nova Federaci\u00f3n Madrile\u00f1a, dirixida polo ferrol\u00e1n Pablo Iglesias Posse. Esta agrupaci\u00f3n foi o xermolo do Partido Socialista Obreiro Espa\u00f1ol.\nGarc\u00eda Quejido participou na fundaci\u00f3n deste partido no 1879, convert\u00e9ndose nun dos dirixentes do mesmo, e participando na s\u00faa representaci\u00f3n en Congresos da Segunda Internacional\nCo\u00f1ecido polo seu labor no eido sindical, participou no 1888 na fundaci\u00f3n da Uni\u00f3n Xeral de Traballadores, sindicato do cal ser\u00eda o seu primeiro presidente, sendo reelixido para este cargo no 1890. Entre o 1894 e 1905 foi Secretario Xeral deste sindicato ag\u00e1s no 1897, ano no cal dimitiu tras ser rexeitada a s\u00faa proposta de alianza estrat\u00e9xica cos republicanos burgueses de esquerda.\nNo ano 1909 foi elixido concelleiro no Concello de Madrid, data a partir da cal cambiou a s\u00faa postura referente \u00e1 alianza cos republicanos, mostr\u00e1ndose agora contrario \u00e1 mesma\nDurante a I Guerra Mundial, mostrouse favor\u00e1bel \u00e1s teses esgrimidas por diferentes l\u00edderes marxistas mundiais (Vladimir Lenin, Karl Liebknecht) segundo as cales dita guerra era un conflito entre dous bloques imperialistas, e as forzas obreiras non deben apoiar nin a un bando nin a outro, sen\u00f3n denunciar o car\u00e1cter do conflito. Isto enfrontouno \u00e1 maior\u00eda da clase dirixente do PSOE, que se mostraba favor\u00e1bel ao bando Aliado.\nEste enfrontamento ver\u00eda o seu punto \u00e1lxido ao estourar a Revoluci\u00f3n Rusa en 1917. El foi un dos principais defensores de dita revoluci\u00f3n e da entrada do PSOE na III Internacional, defendendo esta postura at\u00e9 1921. Neste ano, e ante a imposibilidade de triunfar sobre a chamada li\u00f1a reformista no seo do PSOE, apoiou a escisi\u00f3n que levou a crear o Partido Comunista Obrero Espa\u00f1ol. Por mandato da III Internacional, que, segundo as 21 condici\u00f3ns que requir\u00eda para o ingreso esix\u00eda un s\u00f3 partido por estado, o PCOE fusiouse co Partido Comunista Espa\u00f1ol, dando lugar ao PCE, do que foi elixido primeiro secretario xeral."}
{"id": "51267", "revid": "2074", "url": "https://gl.wikipedia.org/wiki?curid=51267", "title": "Partido Sindicalista en Galicia", "text": ""}
{"id": "51268", "revid": "82922", "url": "https://gl.wikipedia.org/wiki?curid=51268", "title": "Henrique II de Castela", "text": "Henrique II de Castela, \"o Fratricida\" ou \"o das Merc\u00e9s\", nado en Sevilla o 13 de xaneiro de 1334 e finado en Santo Domingo de la Calzada o 29 de maio de 1379, foi rei de Castela, fillo ilex\u00edtimo de Afonso XI de Castela e Leonor de Guzm\u00e1n e polo tanto medio irm\u00e1n de Pedro I de Castela.\nBiograf\u00eda.\nNado en Sevilla, foi o cuarto dos dez fillos e fillas extramatrimoniais de Afonso XI de Castela e de Leonor N\u00fa\u00f1ez de Guzm\u00e1n Ponce de Le\u00f3n (tataraneta do rei Afonso VIII de Le\u00f3n). Por orde de seu pai, foi criado e educado polo preceptor real Rodrigo \u00c1lvarez Asturias, conde de Trast\u00e1mara (parente do propio monarca), quen en 1345 cedeu a titularidade do condado de Trast\u00e1mara (de \"Trans T\u00e1maris\", \"Al\u00e9n do Tambre\", en Galiza) a Henrique, como herdeiro legal seu. Con este t\u00edtulo inaugurou a dinast\u00eda de Trast\u00e1mara no trono de Castela e Le\u00f3n en 1369.\nOs alcumes de \"o Magn\u00edfico\" e \"o das Merc\u00e9s (\"en castel\u00e1n, \"el de las Mercedes)\" d\u00e9bense \u00e1 largueza con que dispensaba t\u00edtulos e favores para apoiar as s\u00faas pretensi\u00f3ns, especialmente en troco polas axudas recibidas para ascender ao trono. Conseguiuno matando o seu medio irm\u00e1n, o rei Pedro I, o que tam\u00e9n lle valeu a nomeada de \"o Fratricida\".\nAsasinada s\u00faa mai Leonor de Guzm\u00e1n por orde da ra\u00ed\u00f1a Mar\u00eda de Portugal (en 1350), arrep\u00faxose contra o medio irm\u00e1n no trono, apoi\u00e1ndose no aliado Pedro IV de Arag\u00f3n. Para alg\u00fans autores, a morte da mai e o asasinato do seu xemelgo Fradrique a mans do seu medio irm\u00e1n Pedro, fix\u00e9ronlle decidirse polo cami\u00f1o do crime, receando pola s\u00faa vida.\nFuxiu en 1356 para Francia, cando Pedro subiu ao trono. Recibiu axuda en 1365 do rei Carlos V de Francia, quen mandou a Bertrand du Guesclin levar a Castela as \"Grandes Compagnies\" para combater a Pedro e o seu aliado ingl\u00e9s, Eduardo de Woodstock, pr\u00edncipe de Gales, co\u00f1ecido como o \"Pr\u00edncipe Negro\". Vencido o 3 de abril de 1367 en N\u00e1jera polo Pr\u00edncipe Negro, e apresado Du Guesclin, Henrique fuxiu de novo para Francia.\nUnha vez liberado Bertrand du Guesclin, as forzas pedristas e henriquistas enfr\u00f3ntanse de novo en Montiel o 14 de marzo de 1369. Desta volta a vitoria foi para o Trast\u00e1mara e os mercenarios de Du Guesclin. Pedro quedou reclu\u00eddo no castelo da Estrela, asediado polo ex\u00e9rcito de Henrique. Finxindo que o axudaba a escapar, Du Guesclin conduciuno a xunta de Henrique, que o asasinou o 23 de marzo de 1369.\nHenrique II reinou dez anos apoiado por Francia na s\u00faa guerra contra as fillas de Pedro, alcumadas de bastardas. Asegurou o trono ao vencer a Fernando I de Portugal e Xo\u00e1n de Gante, Duque de Lancaster, pretendentes da coroa castel\u00e1, e ao se aliar fielmente a Carlos V. En 1372 a s\u00faa frota cooperou por d\u00faas veces para tomar dos ingleses o porto de La Rochelle.\nO asasinato de Pedro, puxo o punto final no conflito que hab\u00eda moito que opu\u00f1a os dous irm\u00e1ns na loita polo poder. Este acontecemento traer\u00eda graves consecuencias, xa que gran parte das cidades apoiaban o reinado de Pedro. Henrique parte para a Guerra dos Cen Anos, pasando a maior\u00eda do seu reinado combatendo as pretensi\u00f3ns de Xo\u00e1n de Gante, fillo de Eduardo III de Inglaterra, que reclamaba o trono por dereito da s\u00faa segunda esposa, filla de Pedro.\nHenrique II foi o primeiro nobre en utilizar o anti-semitismo como unha ferramenta pol\u00edtica en Espa\u00f1a, o que conduciu \u00e1 extinci\u00f3n da \"convivencia\", e a un per\u00edodo de tumultos e conflitos, e pode considerarse como precedente \u00e1 persecuci\u00f3n dos xudeus pola Inquisici\u00f3n Espa\u00f1ola, iniciada cen anos despois.\nCasamento e descendencia.\nCasou en 1350 con Xoana Manuel de Pe\u00f1afiel ou de Castela (1333-1381 Salamanca), se\u00f1ora de Lara e Biscaia, se\u00f1ora de Pe\u00f1afiel, de Escalona, de Villenaet; filla de Branca ou Mar\u00eda de la Cerda (1311-1347) (filla do Infante Fernando de la Cerda, en 1328 casado con Xoana de Lara) e de Juan Manuel de Castela, se\u00f1or de Villena, Pe\u00f1afiel e Escalona, o Escritor, neto de Fernando III de Castela. Dela tivo dous fillos.\nM\u00e1is tarde casou en segundas nupcias con Elvira \u00cd\u00f1iguez de la Vega, coa que tivo fillos co apelido \u00abHenr\u00edquez de Noro\u00f1a\u00bb."}
{"id": "51269", "revid": "1888", "url": "https://gl.wikipedia.org/wiki?curid=51269", "title": "Jos\u00e9 Bullejos", "text": "Jos\u00e9 Bullejos S\u00e1nchez, nado en Romilla (Chauchina, provincia de Granada) o 7 de decembro de 1899 e finado en M\u00e9xico en maio de 1975, foi un pol\u00edtico espa\u00f1ol.\nTraxectoria.\nMembro fundador do PCE, o cal dirixiu dende 1925 at\u00e9 a s\u00faa expulsi\u00f3n no 1932. Foi fundador do hist\u00f3rico xornal \"Mundo Obreiro\". Nos anos previos \u00e1 Rep\u00fablica e trala proclamaci\u00f3n da mesma, viv\u00edronse en Espa\u00f1a momentos de moita tensi\u00f3n revolucionaria. As forzas obreiras atop\u00e1banse divididas entre os anarquistas da CNT e os comunistas do PCE. Por\u00e9n, eran os primeiros quen ti\u00f1an a maior influencia entre as clases traballadoras de Espa\u00f1a. Isto foi visto dende a Internacional Comunista, quen acababa de lanzar as pol\u00edticas do Frente Popular, tralo auxe dos Fascismos (goberno de Mussolini en Italia) e o apabullante ascenso do nazismo nas elecci\u00f3ns de 1929 en Alema\u00f1a). Jos\u00e9 Bullejos op\u00faxose primeiramente a esta pol\u00edtica o que lle valeu a s\u00faa expulsi\u00f3n, sendo substitu\u00eddo por Jos\u00e9 D\u00edaz e afili\u00e1ndose el ao PSOE\nTrala Guerra Civil exiliouse en M\u00e9xico, onde se dedicou a escribir."}
{"id": "51270", "revid": "1556", "url": "https://gl.wikipedia.org/wiki?curid=51270", "title": "Henrique de Trast\u00e1mara", "text": ""}
{"id": "51272", "revid": "132", "url": "https://gl.wikipedia.org/wiki?curid=51272", "title": "Alle alle", "text": ""}
{"id": "51273", "revid": "132", "url": "https://gl.wikipedia.org/wiki?curid=51273", "title": "Anas penelope", "text": ""}
{"id": "51274", "revid": "132", "url": "https://gl.wikipedia.org/wiki?curid=51274", "title": "Asio flammeus", "text": ""}
{"id": "51275", "revid": "132", "url": "https://gl.wikipedia.org/wiki?curid=51275", "title": "Parus major", "text": ""}
{"id": "51276", "revid": "1556", "url": "https://gl.wikipedia.org/wiki?curid=51276", "title": "Henrique II de Trast\u00e1mara", "text": ""}
{"id": "51277", "revid": "12452", "url": "https://gl.wikipedia.org/wiki?curid=51277", "title": "Arenaria interpres", "text": ""}
{"id": "51278", "revid": "12452", "url": "https://gl.wikipedia.org/wiki?curid=51278", "title": "Virapedras", "text": ""}
{"id": "51279", "revid": "1987", "url": "https://gl.wikipedia.org/wiki?curid=51279", "title": "Filipe o Fermoso", "text": "Felipe o Fermoso foi o sobrenome de:"}
{"id": "51282", "revid": "624", "url": "https://gl.wikipedia.org/wiki?curid=51282", "title": "Winixiso de Spoleto", "text": "Winixiso ou Winichis (no lat\u00edn da \u00e9poca \"Winigisus\"; morreu en 822) foi duque de Spoleto (\"dux Spolitanus\") desde 789 ata a s\u00faa morte. \nTraxectoria.\nPosibelmente era un franco do c\u00edrculo de Carlomagno cando foi enviado no 788 para guiar a Hildeprando de Spoleto e a Grimoaldo III de Benevento en cooperaci\u00f3n coas tropas francas contra a invasi\u00f3n bizantina. \nNesta primeira acci\u00f3n na que \u00e9 mencionado tivo \u00e9xito, ao derrotar aos gregos guiados por Teodoro en Apulia. Hildeprando, con todo, morreu na campa\u00f1a e Carlomagno designou a Winixiso para sucedelo no ducado de Spoleto. \nWinixiso foi designado por Carlomagno para que actuase como un \"missus dominicus\" seu no Ducatus Romae e estaba na bas\u00edlica de San Pedro cando o papa Le\u00f3n III foi asaltado o 25 de abril de 799. Foi el quen o levou \u00e1 protecci\u00f3n de Spoleto ata que puido volver a salvo a Roma. \nWinixiso veuse envolto nunha guerra con Grimoaldo III de Benevento, con todo, e foi capturado no cerco de Lucera en 802. Estivo prisioneiro por un ano ata que foi liberado en 803. \nMentres Le\u00f3n III estaba pr\u00f3ximo \u00e1 morte en 815, os cidad\u00e1ns de Roma rebel\u00e1ronse, pero o rei Bernardo mandou a Winixiso a Roma para reprimir a desorde. \nEn 822, Winixiso abandonou as s\u00faas obrigas mundanas e retirouse a un mosteiro, onde morreu non moito tempo despois (probabelmente nese mesmo ano). sucedeuno Supp\u00f3n I, \"Brixi\u00e6 civitatis comes\" (\"Conde da cidade de Brescia\"). "}
{"id": "51283", "revid": "624", "url": "https://gl.wikipedia.org/wiki?curid=51283", "title": "Supp\u00f3n I", "text": "Supp\u00f3n I (ou \"Suppone\"), finado o 5 de marzo de 824, foi un nobre franco que ti\u00f1a terras no Regnum Italicum a principios do s\u00e9culo IX. \nTraxectoria.\nEn 817, foi nomeado conde de Brescia, Parma, Piacenza, M\u00f3dena, e Bergamo. Foi nomeado tam\u00e9n \"missus dominicus\", xunto co bispo de Brescia Rataldo, para Italia. En 818, foi instrumento eficaz para reprimir a rebeli\u00f3n de Bernardo contra o emperador, Lu\u00eds o Piadoso. En 822, tras a abdicaci\u00f3n e morte do duque Winixiso, Supp\u00f3n foi nomeado duque de Spoleto polo agradecido emperador e cedeu Brescia ao seu fillo Mauringo. A morte de Supp\u00f3n foi lembrada por Einhardo e Spoleto pasou a mans de Adelardo, que morreu aos cinco meses, deix\u00e1ndolle o ducado a Mauringo. \nSupp\u00f3n probabelmente ti\u00f1a unha esposa longobarda, pois o seu segundo fillo levaba o nome de Adelchis. "}
{"id": "51284", "revid": "624", "url": "https://gl.wikipedia.org/wiki?curid=51284", "title": "Mauringo", "text": "Mauringo (ou \"Moringus\"), finado en 824, foi un nobre franco, fillo de Supp\u00f3n I dos Supp\u00f3nidas. \nTraxectoria.\nSucedeu ao seu pai en Brescia como conde (\"Brixiae comes\") en 822 e, tras o breve reinado de Adelardo, en Spoleto como duque en agosto de 824. Segundo os \"Annales\" de Einhardo e os \"Anais Reais Francos\", morreu aos poucos d\u00edas da toma do poder."}
{"id": "51285", "revid": "624", "url": "https://gl.wikipedia.org/wiki?curid=51285", "title": "Adelardo", "text": "Adelardo, Adalhard, ou Adalardo foi por pouco tempo duque de Spoleto desde marzo a agosto de 824. Antes de Spoleto, era conde palatino. Foi designado para suceder a Supp\u00f3n I, pero morreu aos cinco meses e foi substitu\u00eddo polo fillo de Supp\u00f3n Mauringo. "}
{"id": "51286", "revid": "98629", "url": "https://gl.wikipedia.org/wiki?curid=51286", "title": "Teobaldo de Spoleto", "text": "Teobaldo I, finado en 936, foi duque de Spoleto desde 928 ata a s\u00faa morte.\nTraxectoria.\nFoi un pr\u00edncipe sen escr\u00fapulos, mesmo para a s\u00faa \u00e9poca, e a s\u00faa carreira foi de constantes cambios de alianzas en canto os ventos pol\u00edticos da Italia central e meridional mudaban a direcci\u00f3n.\nEn 929, Teobaldo uniuse a Landulfo I de Benevento e Guaimaro II de Salerno nunha serie de ataques conxuntos contra a Campania, Apulia e Calabria bizantinas. Teobaldo foi prexudicial para a cooperaci\u00f3n dos outros e os tres fracasaron, polo que Guaimaro volveu \u00e1 s\u00faa vella alianza cos gregos.\nTeobaldo tam\u00e9n se aliou con Docibilis II de Gaeta contra os gregos."}
{"id": "51287", "revid": "1556", "url": "https://gl.wikipedia.org/wiki?curid=51287", "title": "Idacio de Chaves", "text": ""}
{"id": "51288", "revid": "1556", "url": "https://gl.wikipedia.org/wiki?curid=51288", "title": "Hidacio de Chaves", "text": ""}
{"id": "51289", "revid": "1556", "url": "https://gl.wikipedia.org/wiki?curid=51289", "title": "Hydatius", "text": ""}
{"id": "51290", "revid": "98629", "url": "https://gl.wikipedia.org/wiki?curid=51290", "title": "Anscar de Ivrea", "text": "Anscar I, finado en marzo de 902, foi o margrave de Ivrea desde 888 ata a s\u00faa morte.\nTraxectoria.\nDesde 877 ou 879 foi conde de Oscheret en Borgo\u00f1a. Apoiou a Guido III de Spoleto para o trono de Francia tras a deposici\u00f3n de Carlos o Gordo en 887, pero tras o infrutuoso intento de Guido e a coroaci\u00f3n de Od\u00f3n, Conde de Par\u00eds, volveu con Guido a trav\u00e9s dos Alpes, onde o duque foi elixido rei de Italia. En agradecemento, creou a Marca de Ivrea no nordeste e investiu ao seu amigo borgo\u00f1\u00f3n.\nAnscar foi conselleiro de Bos\u00f3n de Provenza e irm\u00e1n de Fulk, Arcebispo de Reims, quen apoiou con forza a dinast\u00eda carolinxia en Francia. Con Fulk, probabelmente invitou a Guido a Francia. Anscar loitou no nome da dignidade real de Guido en Italia. Enfrontouse a Arnulfo de Carintia durante a s\u00faa invasi\u00f3n deste de 894 e apoiou ao fillo de Guido Lamberto tras a morte de Guido nese ano. En 896, foi un dos poucos no norte que se opuxeron \u00e1 segunda invasi\u00f3n de Arnulfo. Tras a morte de Lamberto, apoiou a Berengario de Fri\u00fal como rei e converteuse no seu principal conselleiro.\nA esposa de Anscar \u00e9 desco\u00f1ecida, pero s\u00f3 tivo un fillo, Adalberto, a trav\u00e9s do que foi o fundador dunha dinast\u00eda, os Ansc\u00e1ridas."}
{"id": "51295", "revid": "43749", "url": "https://gl.wikipedia.org/wiki?curid=51295", "title": "Santo Ant\u00f3n de Padua", "text": ""}
{"id": "51296", "revid": "132", "url": "https://gl.wikipedia.org/wiki?curid=51296", "title": "N\u00famero At\u00f3mico", "text": ""}
{"id": "51300", "revid": "2049", "url": "https://gl.wikipedia.org/wiki?curid=51300", "title": "UJCE", "text": ""}
{"id": "51301", "revid": "2049", "url": "https://gl.wikipedia.org/wiki?curid=51301", "title": "XCG", "text": ""}
{"id": "51305", "revid": "15490", "url": "https://gl.wikipedia.org/wiki?curid=51305", "title": "Berganti\u00f1os", "text": "O top\u00f3nimo Berganti\u00f1os pode referirse a:\nComo apelido p\u00f3dese referir a:"}
{"id": "51308", "revid": "23204", "url": "https://gl.wikipedia.org/wiki?curid=51308", "title": "Folosa grande", "text": "A folosa grande, ou fulepa grande, (\"Acrocephalus arundinaceus\") \u00e9 unha ave paseriforme da familia dos acrocef\u00e1lidos (\"Acrocephalidae\"), pertencente ao x\u00e9nero \"Acrocephalus\".\nDescrici\u00f3n.\nO corpo mide uns 19\u00a0cm e ten unha envergadura de \u00e1s \u00e9 de 28\u00a0cm, o que a converte na meirande das folosas europeas. Pesa entre 25 e 36 gramos. A parte superior do seu corpo \u00e9 casta\u00f1a, a inferior de cor branca tirando a amarela. A gorxa \u00e9 branca e ten unha banda branca caracter\u00edstica sobre dos ollos. O peteiro \u00e9 forte. Machos e femias comparten a mesma coloraci\u00f3n.\nDistribuci\u00f3n xeogr\u00e1fica e h\u00e1bitat.\nVive en case toda Europa entre abril e setembro, en Asia ten unha distribuci\u00f3n ampla, chegando a China e Corea. Os exemplares europeos pasan o inverno en \u00c1frica tropical e do sur. Fan a emigraci\u00f3n en grandes etapas, interrompidas por pausas longas, que poden durar semanas, nas que procura recupera-las s\u00faas reservas de graxa para poder segui-lo seu cami\u00f1o.\nVive nos canavais e entre as plantas das ribeiras de lagos, estanques, r\u00edos e pantanos.\nAlimentaci\u00f3n e reproduci\u00f3n.\nChouta e agatu\u00f1a con axilidade entre as canas para alimentarse de ara\u00f1as, insectos e larvas, c\u00e1gados e bagas. \nMaduran sexualmente \u00f3 ano de vida. A \u00e9poca reprodutora en Europa ten o seu cumio entre maio e xullo. Fai un ni\u00f1o de herbas e xuncos con xeito de cunca que agochado entre as plantas acu\u00e1ticas suxeito a tres ou catro canas e pendurando sobre da auga. A femia pon de 4 a 6 ovos que son chocados entre 12 e 14 d\u00edas. Os seus ni\u00f1os son paras con frecuencia polos cucos.\nSistem\u00e1tica.\nReco\u00f1\u00e9cense d\u00faas subespecies: \nAs vellas subespecies \"A. a. griseldis\" de Iraq, e \"A. a. orientalis\" de Sinkiang e leste de Mongolia, conca inferior do r\u00edo Amur e do Xap\u00f3n son consideradas agora d\u00faas especies separadas: \"Acrocephalus griseldis\" e \"Acrocephalus orientalis\"."}
{"id": "51311", "revid": "132", "url": "https://gl.wikipedia.org/wiki?curid=51311", "title": "Acrocephalus arundinaceus", "text": ""}
{"id": "51312", "revid": "5863", "url": "https://gl.wikipedia.org/wiki?curid=51312", "title": "Couselo (planta)", "text": "O couselo ou conchelo \u00e9 unha planta rup\u00edcola, denominada cientificamente Umbilicus rupestris (tam\u00e9n \" Umbilicus pendulinus\"), pertencente \u00e1 familia das crasul\u00e1ceas \"Crassulaceae\", con flores e perenne. \u00c9 moi com\u00fan nos muros de toda Galiza.\nDescrici\u00f3n.\nAs flores en espiga e aspecto de campa\u00ed\u00f1as desta planta aparecen entre abril e xullo e os froitos madurecen durante o ver\u00e1n. O nome latino de , \u00e9 dicir \"embigo\" ou \"umbigo\", alude ao aspecto das follas redondeadas, provistas dunha pequena depresi\u00f3n no centro que lembra un embigo, met\u00e1fora que se conserva p. ex., no nome castel\u00e1n de \"ombligo de Venus\" ou no ingl\u00e9s \"navelwort\". Mentres en galego, designaci\u00f3ns como \"couselo\", \"coucelo\" ou \"couchelo\", remontan ao lat\u00edn *, \"c\u00e1lice pequeno\", lembrando a flor, xunto o pequeno rabi\u00f1o ou ped\u00fanculo que a sost\u00e9n, unha \"copi\u00f1a\". Noutras designaci\u00f3ns galegas, por\u00e9n, o que lembra \u00e9 un \"chapeo\": \"capelo\", \"pucho das paredes\".\nAs flores, como se dixo, te\u00f1en aspecto de campa\u00ed\u00f1as, e nacen \u00f3 longo dun comprido ped\u00fanculo vertical. As flores aparecen unha vez, o individuo alcanza a madurez tras varios anos de desenvolvemento e son de cor verde p\u00e1lida, que co tempo adquire tons rosados vermellizos.\nA diferenza doutras plantas, o couselo, xunto con outras especies do x\u00e9nero das Crasul\u00e1ceas, realizan a fotos\u00edntese pola noite. Para isto abren os seus estomas (poros presentes nas follas) pola noite. Deste xeito a deshidrataci\u00f3n red\u00facese a cambio de perder eficiencia enerx\u00e9tica. Este proceso metab\u00f3lico \u00e9 co\u00f1ecido coma metabolismo \u00e1cido: O CO2 capturado pola noite, degr\u00e1dase polo d\u00eda para a s\u00faa liberaci\u00f3n. Deste xeito o consumo de auga \u00e9 m\u00ednimo.\nDistribuci\u00f3n e h\u00e1bitat.\n\u00c9 unha planta ben espallada polo sur e oeste de Europa, a\u00ednda que a primeira identificaci\u00f3n cient\u00edfica foi feita polo naturalista franc\u00e9s Pierre Belon (1517-1564) no Oriente Pr\u00f3ximo. Abrangue a Europa mediterr\u00e1nea, Portugal, Irlanda, Gran Breta\u00f1a e Bulgaria.\n\u00c9 unha planta que medra ben en fendas de paredes, de tellados, ou de rochas, h\u00famidas e sombreadas. Medra sobre un substrato complicado e con escaseza de auga, grazas a isto evita especies competidoras.\nUsos.\nAs follas son comest\u00edbeis, pois son tenras e de gosto agrad\u00e1bel. Usouse na composici\u00f3n de xaropes dom\u00e9sticos para doenzas pectorais ou con fins diur\u00e9ticos.\nOs couselos empr\u00e9ganse tam\u00e9n para curar grans, carafunchos ou \u00falceras, quitando o pelello da folla para po\u00f1elo no gran ou na ferida.\nO zume, mesturado con aceite, empreg\u00e1base contra a dor das queimaduras, segundo o dicionario de Eladio Rodr\u00edguez Gonz\u00e1lez. Outros etn\u00f3grafos (Ben-Cho-Shey ou Rivas Quintas) recollen este mesmo uso terap\u00e9utico coas follas fritidas en aceite, envoltas nunha folla de verza e postas a quentar na borralla da lareira; logo, ben quente, col\u00f3case sobre as frieiras.\nNome vulgar.\nTam\u00e9n \u00e9 co\u00f1ecida en galego por outros nomes vulgares: \"coucelo\", orella de frade, conchelo, \"couchelo\", \"capelo\" ou \"pucho das paredes\"."}
{"id": "51314", "revid": "25871", "url": "https://gl.wikipedia.org/wiki?curid=51314", "title": "Bet\u00e1n, Ba\u00f1os de Molgas", "text": "San Marti\u00f1o de Nogueira de Bet\u00e1n \u00e9 unha parroquia do concello ourens\u00e1n de Ba\u00f1os de Molgas. No ano 2022 ti\u00f1a 155 habitantes (79 mulleres e 76 homes).\nA igrexa parroquial de San Marti\u00f1o conserva un t\u00edmpano rom\u00e1nico."}
{"id": "51315", "revid": "22570", "url": "https://gl.wikipedia.org/wiki?curid=51315", "title": "Renminbi", "text": "O renminbi (chin\u00e9s: \u4eba\u6c11\u5e01 ; \u4eba\u6c11\u5e63, r\u00e9nm\u00ednb\u00ec = \"moeda do pobo\") \u00e9 a moeda oficial da Rep\u00fablica Popular da China (RPCh), e cuxa principal unidade \u00e9 o iuan (\u5143, simplificaci\u00f3n de \u5706, \"yuan\" \"obxecto redondo\", cfr. ien \u5186, en xapon\u00e9s, que ten a mesma orixe). \u00c9 emitido polo Banco Popular da China, que \u00e9 a autoridade monetaria da RPCh. A abreviatura oficial ISO 4217 \u00e9 CNY, a\u00ednda que \u00e9 tam\u00e9n correntemente abreviado como \"RMB\". O s\u00edmbolo latinizado \u00e9 \u00a5.\nValores fraccionarios.\nO \"iuan\" est\u00e1 dividido en 10 \"jiao\" e en 100 \"fen\".\nHistoria.\nO renminbi foi emitido por vez primeira polo Banco Popular da China en decembro de 1948, preto dun ano antes de que o Partido Comunista Chin\u00e9s vencese na Guerra Civil Chinesa. Unha das urxentes tarefas do novo goberno comunista era acabar coa hiperinflaci\u00f3n que afectara China desde os anos finais da \u00e9poca do Kuomintang (KMT). M\u00e1is tarde efectuouse unha revalorizaci\u00f3n que tivo lugar en 1955 a raz\u00f3n de 1 novo iuan = 10.000 vellos iuans.\nDurante a \u00e9poca da econom\u00eda dirixida, o valor do RMB taxouse en valores irreais de cambio a respecto das moedas occidentais, e foron postas regras duras de troca monetaria. Coa apertura econ\u00f3mica da China continental en 1978, institu\u00eduse un sistema monetario dobre, no que o renminbi s\u00f3 era usado domesticamente, sendo os estranxeiros forzados a utilizar certificaci\u00f3ns de troca estranxeira. Os irreais niveis de ratios de troca nas transacci\u00f3ns conduciron a un forte mercado negro das transacci\u00f3ns monetarias.\nA finais da d\u00e9cada de 1980 e comezo da de 1990, a RPCh esforzouse en facer m\u00e1is convert\u00edbel o \"renminbi\". Merc\u00e9 o uso de centros de troca, a porcentaxes de cambio foron tomando niveis reais e o dobre sistema monetario foi abolido. O temor xerado pola crise financeira asi\u00e1tica de 1998 impediu a plena conversi\u00f3n da divisa chinesa.\nDurante dez anos o renminbi estivo totalmente ligado ao d\u00f3lar estadounidense a unha taxa fixa de 8,28 renminbi por d\u00f3lar. O 25 de xullo de 2005 o Banco Popular da China revalorizou o renminbi \u00e1 taxa de 8,11 renminbi por d\u00f3lar norteamericano, pero o valor do renminbi pode flutuar nunha banda de oscilaci\u00f3n do 0,3% do valor de referencia.\nA taxa de troca do renminbi \u00e9 centro dun tenso debate internacional. Moitos economistas e as administraci\u00f3ns dos USA e a UE, opinan que a subvaloraci\u00f3n da moeda chinesa favorece excesivamente as exportaci\u00f3ns chinesas e mete presi\u00f3n sobre o mercado de traballo dos pa\u00edses m\u00e1is desenvolvidos. Mais empresas occidentais importadoras cren que un renminbi subvalorado favorece as importaci\u00f3ns desde China m\u00e1is convenientes, axudando a economizar e aumentar a produtividade.\nMoedas e billetes de banco en circulaci\u00f3n na Rep\u00fablica Popular da China.\nLembre: 1 \"iuan\" ou \"yuan\" (1 RMB) = 10 \"jiao\" (tam\u00e9n dito \"miao\") e 1 \"jiao\" = 10 \"fen\".\nHai en circulaci\u00f3n moedas de :\ne son m\u00e1is raras:\nHai en circulaci\u00f3n billetes de banco de :\nOs billetes de banco ostentan tam\u00e9n numeraci\u00f3n ar\u00e1biga e menci\u00f3ns en varias linguas :"}
{"id": "51317", "revid": "98629", "url": "https://gl.wikipedia.org/wiki?curid=51317", "title": "Gaivota escura", "text": "A gaivota escura, maroto ou pap\u00f3n (\"Larus fuscus\") \u00e9 unha das gaivotas m\u00e1is espalladas por Europa\nDescrici\u00f3n.\nUn exemplar adulto mide uns 54\u00a0cm de lonxitude. A plumaxe \u00e9 branca coa parte superior de cor gris lousa. O bico, moi forte, ten na parte inferior dianteira un punto vermello. As patas son na s\u00faa meirande parte amarelas. O aspecto dos machos e o das femias \u00e9 semellante.\nSistem\u00e1tica.\nTen catro (segundo algunhas clasificaci\u00f3ns d\u00faas ou tres) subespecies europeas:\nDistribuci\u00f3n.\nAs poboaci\u00f3ns m\u00e1is importantes desta especie est\u00e1 no Reino Unido. Tam\u00e9n son considerables as poboaci\u00f3ns de Islandia, Illas Feroe, Escandinavia e Pa\u00edses Baixos. O resto de poboaci\u00f3ns distrib\u00faense polas rep\u00fablicas b\u00e1lticas ata o norte de Siberia, Francia, Espa\u00f1a , Portugal e Polonia. Son aves exclusivamente costeiras que se alimentan case exclusivamente no mar, tam\u00e9n lonxe da costa. Son migratorias. Pasan o inverno desde as illas Brit\u00e1nicas \u00f3 oeste de \u00c1frica. En inverno \u00e9 un visitante regular das costas norteamericanas, as que chega probablemente dende Islandia.\nPoboaci\u00f3n en Galiza.\nA gaivota escura \u00e9 principalmente invernante en Galiza a\u00ednda que tam\u00e9n existen pequenas poboaci\u00f3ns \u00f3 longo da costa galega.\nNo ano 2000 contabiliz\u00e1ronse unhas 330 parellas ani\u00f1antes nas Illas Sisargas, S\u00e1lvora, Coelleira e nas Illas C\u00edes principalmente. Como invernante a s\u00faa poboaci\u00f3n var\u00eda entre os 6.000 e os 14.000 exemplares.\nReproduci\u00f3n.\nCr\u00eda en colonias \u00e1 beira do mar ou en lagos. Fai o ni\u00f1o no chan dos acantilados. Adoita po\u00f1er tres ovos. Os exemplares novos son de cor casta\u00f1a anegrada na parte superior. Tardan catro anos en chegar \u00f3 estado adulto."}
{"id": "51319", "revid": "1308", "url": "https://gl.wikipedia.org/wiki?curid=51319", "title": "Larus fuscus", "text": ""}
{"id": "51320", "revid": "25871", "url": "https://gl.wikipedia.org/wiki?curid=51320", "title": "Operaci\u00f3n Reconquista", "text": "A Operaci\u00f3n Reconquista foi o nome que lle deron os servizos secretos espa\u00f1ois (Servicio Central de Documentaci\u00f3n, SECED) \u00e1s acci\u00f3ns que tiveron lugar co fin de contrarrestar a facci\u00f3n carlista dominante durante a Transici\u00f3n Espa\u00f1ola.\nDurante a guerra civil espa\u00f1ola o carlismo apoiou o nacionalismo franquista mediante o env\u00edo \u00e1 fronte das s\u00faas famosas unidades chamadas requet\u00e9s. Carlos Hugo de Borb\u00f3n Parma encabezaba a parte m\u00e1is numerosa durante o franquismo. Nesta etapa o movemento evolucionou de forma radical e a s\u00faa organizaci\u00f3n convert\u00e9rase no promotor dun talante democr\u00e1tico e dun ideario socialista autoxestionario. Pola s\u00faa banda, o irm\u00e1n m\u00e1is pequeno, Sixto de Borb\u00f3n, a pesar de contar cun menor n\u00famero de seguidores, foi nomeado sucesor polos que non ve\u00edan con bos ollos eses cambios tan radicais do novo carlismo. Sixto de Borb\u00f3n manti\u00f1a unha ideolox\u00eda tradicionalista, partidario do franquismo e en contacto coa extrema dereita europea.\nVisto o panorama de enfrontamento, o SECED (organizaci\u00f3n creada por Carrero Blanco) decidiu actuar na tradicional romar\u00eda carlista que ti\u00f1a lugar en Montejurra co fin de p\u00f3r freo \u00f3s seguidores de Carlos Hugo de Borb\u00f3n Parma.\nA operaci\u00f3n Reconquista foi pensada e organizada na oficina do director xeral da Garda Civil onde se reuniron os l\u00edderes da acci\u00f3n: Jos\u00e9 Arturo M\u00e1rquez de Prado, xefe do carlismo sixtino, o xeneral \u00c1ngel Campano e o xeneral Salvador Bujanda. De certo, o plan era co\u00f1ecido polo director do SECED, o xeneral Juan Valverde, polo ministro de gobernaci\u00f3n Manuel Fraga e polo presidente Carlos Arias Navarro.\nNo plan aportar\u00edase a infraestrutura necesaria para levar a cabo o que ser\u00eda co\u00f1ecido como os Sucesos de Montejurra, inclu\u00eddos os gardas civ\u00eds vestidos coas roupas tradicionais carlistas, armas, radiotel\u00e9fonos e cartos.\nA partir deste momento e tal e como contou o xeneral Jos\u00e9 Antonio S\u00e1enz de Santa Mar\u00eda, a colaboraci\u00f3n do SECED coas organizaci\u00f3ns parapoliciais como o Batall\u00f3n Vasco Espa\u00f1ol (BVE), a Triple A, Guerrilleros de Cristo Rey ou o Antiterrorismo ETA (ATE) f\u00edxose habitual."}
{"id": "51321", "revid": "56817", "url": "https://gl.wikipedia.org/wiki?curid=51321", "title": "Pedro Fern\u00e1ndez de Castro", "text": "Pedro Fern\u00e1ndez de Castro, finado no sitio de Alxeciras en 1343, foi un nobre galego do s\u00e9culo XIV se\u00f1or da casa de Lemos. Desde 1328 foi Pertegueiro Maior da terra de Santiago e encomendeiro do bispado de Lugo, en 1331 \u00e9 nomeado Adiantado Maior do Reino de Galiza. Recibiu de Afonso XI a vila de Monforte de Lemos co seu se\u00f1or\u00edo e o t\u00edtulo de Mordomo Maior do Rei no 1332, no 1333 recibe tam\u00e9n a titulaci\u00f3n de Adiantado Maior da Fronteira de Andalucia.\nTraxectoria.\nAo morrer seu pai\u00a0Fernando Rodr\u00edguez de Castro, \u00e9 enviado a Portugal, onde se cr\u00eda xunto ao infante Afonso IV. Tras a s\u00faa crianza regresa a Galiza, po\u00f1\u00e9ndose ao coidado da facenda herdada no ano 1319.\nDespois foi nomeado mordomo maior da corte castel\u00e1. Casou primeiro con dona Beatriz de Portugal, con quen non tivo descendentes. Desposou logo \u00e1 se\u00f1ora de Villanueva de los Infantes, Castrelo y Espinosa, dona Isabel Ponce de Le\u00f3n, enxendrando a Fern\u00e1n Ruiz de Castro \u201cToda a lealdade de Espa\u00f1a\u201d e Xoana de Castro \u201ca desamada\u201d.\nDa s\u00faa uni\u00f3n extramatrimonial coa dama portuguesa Aldon\u00e7a Louren\u00e7o de Valadares tivo d\u00faas fillas e un fillo:\nA s\u00faa sepultura at\u00f3pase no mosteiro de Santa Mar\u00eda de Sobrado dos Monxes."}
{"id": "51322", "revid": "336", "url": "https://gl.wikipedia.org/wiki?curid=51322", "title": "Fern\u00e1n Ruiz de Castro", "text": ""}
{"id": "51323", "revid": "358772", "url": "https://gl.wikipedia.org/wiki?curid=51323", "title": "Euloxio Ruibal", "text": ""}
{"id": "51325", "revid": "358792", "url": "https://gl.wikipedia.org/wiki?curid=51325", "title": "Tetrao urogallus", "text": ""}
{"id": "51326", "revid": "358800", "url": "https://gl.wikipedia.org/wiki?curid=51326", "title": "Otis tarda", "text": ""}
{"id": "51328", "revid": "5312", "url": "https://gl.wikipedia.org/wiki?curid=51328", "title": "Partido Agrario Espa\u00f1ol", "text": "O Partido Agrario Espa\u00f1ol (PAE) foi un partido pol\u00edtico espa\u00f1ol da Segunda Rep\u00fablica Espa\u00f1ola.\nHistoria e caracter\u00edsticas.\nFundado en 1931 por Jos\u00e9 Mart\u00ednez de Velasco co nome de Partido Agrario, mudou o seu nome en 1934 polo de Partido Agrario Espa\u00f1ol. Ideoloxicamente da dereita posibilista, representaba os intereses da gran burgues\u00eda terratenente espa\u00f1ola e dos pequenos e medianos propietarios castel\u00e1ns. Oposto \u00e1 reforma agraria do ministro Marcelino Domingo (Partido Radical-Socialista) participou nos gobernos radical-cedistas da Segunda Rep\u00fablica, que duraron dous anos, ocupando a carteira de agricultura Nicasio Velayos.\nIntegrou un gran n\u00famero de representantes da vella clase pol\u00edtica caracter\u00edstica da monarqu\u00eda de Afonso XIII que iniciara en 1886 Antonio C\u00e1novas del Castillo coa Constituci\u00f3n espa\u00f1ola de 1876, en vigor desde ese ano at\u00e9 1923 e de 1930 at\u00e9 1931.\nPresenza en Galicia.\nEn Galicia apenas tivo influencia f\u00f3ra da Coru\u00f1a e Pontevedra. Especialmente nesta cidade contaba coas figuras de Prudencio Land\u00edn Tob\u00edo, avogado agrarista de longa tradici\u00f3n que servira ao Directorio Antiforista de Teis e Isidro Buceta. Tam\u00e9n chegou a constitu\u00edr un Consello comarcal en Vigo, presidido por Alfredo P\u00e9rez Viondi. En 1935 o PAE comezou unha campa\u00f1a de expansi\u00f3n en Galicia na que participou Tom\u00e1s Abeig\u00f3n Pazos, m\u00e9dico e pol\u00edtico pontevedr\u00e9s ,establecendo agrupaci\u00f3ns locais nos concellos rurais pero na s\u00faa maior\u00eda non pasaron de xuntanzas de notables. Grazas \u00e1s coalici\u00f3ns electorais o PAE conseguiu tres deputados en 1933 e dous en 1936 (Antonio Taboada Tundidor)."}
{"id": "51329", "revid": "23204", "url": "https://gl.wikipedia.org/wiki?curid=51329", "title": "Composici\u00f3n do Parlamento escoc\u00e9s", "text": "O Parlamento escoc\u00e9s est\u00e1 formado por 129 membros.\nII Lexislatura.\nApoian a coalici\u00f3n de goberno os laboristas e os liberal-dem\u00f3cratas.\nVelaqu\u00ed a distribuci\u00f3n actual de escanos. En n\u00fameros en letra grosa escr\u00edbense os deputados conforme se atoparon ao remate da lexislatura (abril de 2007) e entre par\u00e9nteses, os obtidos nos comicios de 1999. En letra grosa figuran as formaci\u00f3ns da coalici\u00f3n de goberno.\nMudanzas producidas ao longo da lexislatura.\nOs independentes son Dennis Canavan (de Falkirk Oeste), Margo MacDonald (Lothians), Jean Turner (Strathkelvin e Bearsden), Campbell Martin (Escocia Occidental), e Brian Monteith (Escocia Media e Fife).\nIII Lexislatura.\nAs \u00faltimas elecci\u00f3ns celebr\u00e1ronse o 3 de maio de 2007.\nVelaqu\u00ed a distribuci\u00f3n actual de escanos. En n\u00fameros en letra grosa escr\u00edbense os deputados conforme se atopen actualmente (agora, en xu\u00f1o de 2007), e entre par\u00e9nteses, os obtidos nos comicios.\nA deputada independente \u00e9 Margo MacDonald, pola lista rexional de Lothians.\nV Lexislatura.\nOs membros da V Lexislatura do Parlamento escoc\u00e9s foron elixidos nas elecci\u00f3ns do 5 de maio de 2016."}
{"id": "51330", "revid": "1131", "url": "https://gl.wikipedia.org/wiki?curid=51330", "title": "Renovaci\u00f3n Espa\u00f1ola", "text": "Renovaci\u00f3n Espa\u00f1ola foi un partido pol\u00edtico espa\u00f1ol mon\u00e1rquico afonsino e conservador presente durante a Segunda Rep\u00fablica Espa\u00f1ola. F\u00fandase en Madrid o 1 de marzo de 1933.\nTraxectoria.\nO partido estivo liderado ao primeiro por Antonio Goicoechea ata que en 1934 Jos\u00e9 Calvo Sotelo se fixo cargo da s\u00faa direcci\u00f3n e converteuno no referente da dereita m\u00e1is extrema. O 8 de decembro de 1934, Calvo Sotelo xunto con Pedro S\u00e1inz Rodr\u00edguez, que foi elixido vicepresidente, constitu\u00edron o Bloque Nacional, no que incorporar\u00edan personalidades de Renovaci\u00f3n Espa\u00f1ola xunto cos carlistas e outros mon\u00e1rquicos de dereita. O asasinato do seu l\u00edder o 13 de xullo de 1936, foi un dos detonantes do pronunciamento militar que deu comezo \u00e1 guerra civil espa\u00f1ola.\nFoi un partido de cadros, cuns 5.000 militantes. Nas elecci\u00f3ns de 1933 obtivo 38 deputados e nas elecci\u00f3ns de 1936, 22 escanos."}
{"id": "51335", "revid": "23204", "url": "https://gl.wikipedia.org/wiki?curid=51335", "title": "Provincia de Valencia", "text": "A provincia de Valencia (en valenciano: \"Val\u00e8ncia\") \u00e9 unha provincia da Comunidade Valenciana. A capital provincial \u00e9 a cidade hom\u00f3nima de Val\u00e8ncia. Ocupa unha superficie de 10.563\u00a0km\u00b2, na que habitaban 2.463.592 persoas (INE 2006).\nNo 2005, o 70,14 % dos habitantes da provincia (1.694.970) viv\u00edan na \u00e1rea metropolitana da capital. Outros municipios destacados son Xiva, Cheste, Gandia, Paterna, Sagunt, Alzira, X\u00e0tiva, Requena e Utiel.\nSituada no Oriente da Pen\u00ednsula Ib\u00e9rica, ocupa a posici\u00f3n central da s\u00faa comunidade, e limita co mar Mediterr\u00e1neo polo leste; coas provincias de Castell\u00f3 e Teruel polo norte; Cuenca e Albacete polo oeste e Alacant polo sur.\nA provincia conta cun enclave separado, entre as provincias de Cuenca e Teruel, o Rinc\u00f3n de Ademuz.\nCorresp\u00f3ndenlle 16 escanos no Congreso dos Deputados e 36 nas Cortes Valencianas.\nRiscos f\u00edsicos.\nDe interior monta\u00f1oso, a provincia de Valencia presenta unha relativamente extensa chaira litoral, formada por terreos de aluvi\u00f3n, que serve de asento \u00e1 f\u00e9rtil horta valenciana. O litoral \u00e9 baixo, areoso e de augas pouco profundas, sen outro accidente salient\u00e1bel que o do cabo de Cullera, englobando na s\u00faa totalidade o Golfo de Valencia, que se estende desde o cabo da Nao ao de Oropesa.\nOs dous r\u00edos principais que atravesan o seu territorio son o Turia (que desauga nas proximidades da cidade de Valencia, tras ter sido desviado a s\u00faa canle) e o X\u00facar (que desemboca en Cullera), entre os cales desenv\u00f3lvese unha lagoa litoral que recibe o nome de Albufera de Valencia. Outros r\u00edos destac\u00e1beis son o Palancia, que desemboca cerca de Sagunt, e m\u00e1is o Serpis, que desemboca en Gandia.\nComarcas.\nEst\u00e1 dividida nas seguintes comarcas:"}
{"id": "51336", "revid": "23204", "url": "https://gl.wikipedia.org/wiki?curid=51336", "title": "Rinc\u00f3n de Ademuz", "text": "O Rinc\u00f3n de Ademuz (en valenciano, Rac\u00f3 d'Adem\u00fas; \u00e1s veces chamado simplemente \"El Rac\u00f3\") \u00e9 un exclave da provincia de Valencia, situado entre as provincias de Teruel e Cuenca, ao norte e sur, respectivamente. Est\u00e1 menos densamente poboado que o resto da provincia. Ten unha superficie de 370, 10\u00a0km2 e a s\u00faa poboaci\u00f3n distrib\u00faese entre sete concellos, dos cales s\u00f3 Ademuz supera os 1.000 habitantes. A capital da comarca \u00e9 Ademuz. Segundo a Lei de uso e ensinanza do valenciano \u00e9 unha zona de predominio ling\u00fc\u00edstico castel\u00e1n.\nDemograf\u00eda.\nO Rinc\u00f3n de Ademuz est\u00e1 menos densamente poboado que o resto da provincia. Ten unha superficie de 370, 10\u00a0km2 e a s\u00faa poboaci\u00f3n distrib\u00faese entre sete concellos, dos cales s\u00f3 Adem\u00fas supera os 1.000 habitantes:\nHistoria.\nO territorio foi conquistado polos cristi\u00e1ns en 1210, sendo recuperado polo islam, at\u00e9 que foi definitivamente reconquistado polo rei Jaume I en 1259, que o inclu\u00edu entre as terras do Reino de Valencia.\nTivo importancia estrat\u00e9xica durante a Idade Media, pois o val do r\u00edo Turia que serve de paso a Arag\u00f3n, ba\u00f1a Adem\u00fas. Unha das m\u00e1is antigas li\u00f1axes da zona foi o dos Blasco."}
{"id": "51339", "revid": "127505", "url": "https://gl.wikipedia.org/wiki?curid=51339", "title": "Cama", "text": "Unha cama ou un leito \u00e9 un moble que, normalmente, \u00e9 usado para durmir durante a noite. Agora ben, tam\u00e9n pode usarse para outras cousas, tales como: ler, sentar, descansar, ter relaci\u00f3ns sexuais, repousar en per\u00edodos de enfermidade etc.\nAs camas pres\u00e9ntanse nun amplo abano de formas e tama\u00f1os. As primeiras eran pouco m\u00e1is que pilas de palla ou alg\u00fan outro material natural, que se estend\u00edan pola noite sobre o chan e se recoll\u00edan polo d\u00eda. Unha mellora importante constitu\u00eduna o levantalas do chan para evitar humidades, lixo e infecci\u00f3ns.\nPartes.\nXeralmente, a cama est\u00e1 constitu\u00edda por d\u00faas partes:\nMateriais.\nAlg\u00fans elementos que complementan a cama son: \nMedidas.\nAs medidas est\u00e1ndar das camas son:\nDependendo das zonas, tam\u00e9n se comercializan camas individuais de 100 ou 110\u00a0cm, e de matrimonio de 140\u00a0cm. Para o resto, hai que encargar o colch\u00f3n e a roupa \u00e1 medida.\nHistoria.\nA cama ten forma propia desde as antigas civilizaci\u00f3ns do Exipto e Asiria e consiste nun bastidor rectangular alongado de madeira ou de metal sostido por p\u00e9s elevados e acabado nun extremo ou en ambos nunha cabeceira a modo de respaldo que adoita adornarse con figuras.\nHab\u00eda d\u00faas clases de leitos nos pobos antigos (ag\u00e1s nos exipcios, nos que non consta que se recostaran para comer) segundo a s\u00faa utilizaci\u00f3n:\nIsto era as\u00ed xa que ata a chegada da Idade Media os homes adoitaban comer recostados en leitos e sobre cox\u00edns. Durante a \u00e9poca do Imperio romano, desde finais da Rep\u00fablica, prevaleceu nestes leitos a forma semicircular ou de ferradura para situalos arredor das mesas, que daquela eran redondas.\nSegundo alg\u00fans historiadores, os gregos foron os primeiros que colocaron unha especie de cabeceiro, m\u00e1is ou menos elevado, sobre o armaz\u00f3n da cama constitu\u00edda por catro paus ensamblados, os cales compu\u00f1an as montaxes que sosti\u00f1an a cama propiamente dita.\nOs persas, antes que os gregos, ti\u00f1an as s\u00faas camas con baldaquinos e cubr\u00edana con moitos tapices. Os baldaquinos adorn\u00e1banse con bordados, metais preciosos (ouro e prata), marfil e perlas.\nAs camas dos exipcios ti\u00f1an os p\u00e9s en forma de patas de animais figurando, na s\u00faa cabeceira, a cabeza destes. As dos gregos e romanos levaban, normalmente, p\u00e9s torneados e rectos, e unhas e outras adorn\u00e1banse con incrustaci\u00f3ns preciosas. Durante os primeiros s\u00e9culos da Idade Media, a cama tivo unha estrutura moi sinxela en Occidente, sempre rectangular e con p\u00e9s rectos. Pero non faltaron exemplares nos que os p\u00e9s eran a modo de columnas torneadas e esculpidas e m\u00e1is altas c\u00f3 propio leito, terminando, por riba, en pomo. Chegado o s\u00e9culo XIII, volveu p\u00f3rse en uso a ornamentaci\u00f3n de toda a cama con pinturas, relevos, incrustaci\u00f3ns e cabeceira elevada, se se trataba de camas se\u00f1oriais, e as\u00ed mant\u00edvose ata os nosos d\u00edas coas variantes propias dos estilos de cada moda.\nCon frecuencia, e moi especialmente nos lugares fr\u00edos, coloc\u00e1base sobre a cama un pavill\u00f3n ou baldaquino xa desde as civilizaci\u00f3ns remotas, como se manifesta nos relevos asirios e como se ve tam\u00e9n nalg\u00fans exemplares achados en Exipto. Este pavill\u00f3n, cunhas cortinas, serv\u00eda para reducir o tama\u00f1o do habit\u00e1culo, conseguindo que a calor corporal o quentase con m\u00e1is facilidade que todo o cuarto. Desde o s\u00e9culo XV, dito pavill\u00f3n, acostumaba a montarse en forma de luxosos doseis, xa s\u00f3s, apoiados sobre columnas pequenas que se alzaban sobre os p\u00e9s ou \u00e1ngulos da cama.\nPola contra, en lugares especialmente c\u00e1lidos, as camas eran de materiais bos condutores da calor para evitar sentirse rodeado de material illante pola noite e disipar mellor a calor do corpo. En Al-Andalus, poden encontrarse leitos da \u00e9poca califal, feitos de obra, con azulexado, nos que se sacrificaba a brandura do colch\u00f3n en favor dunha maior comodidade t\u00e9rmica."}
{"id": "51341", "revid": "1131", "url": "https://gl.wikipedia.org/wiki?curid=51341", "title": "Renovaci\u00f3n Espa\u00f1ola en Galicia", "text": "Renovaci\u00f3n Espa\u00f1ola ti\u00f1a unha forte implantaci\u00f3n na provincia de Ourense, onde era o principal partido da dereita grazas \u00e1 rede clientelar que establecera o seu l\u00edder, o galego Jos\u00e9 Calvo Sotelo. Nas elecci\u00f3ns de 1933 acadou tres escanos nesa provincia en coalici\u00f3n coa Uni\u00f3n Regional de Derechas, na provincia da Coru\u00f1a logrou dous escanos e un nas de Lugo e Pontevedra. Renovaci\u00f3n Espa\u00f1ola non era un partido de masas nin nunca realizou campa\u00f1as de afiliaci\u00f3n, na provincia de Ourense non pasaba dos cen militantes e seguramente non ter\u00eda m\u00e1is de 500 en toda Galicia. Nas elecci\u00f3ns de 1936 o partido, que se presentou como Bloque Nacional, volveu vencer en Ourense ao lograr 3 escanos, a\u00ednda que con serias sospeitas de fraude, en Pontevedra logrou tam\u00e9n escano (V\u00edctor Lis Quib\u00e9n).\nRenovaci\u00f3n Espa\u00f1ola foi un dos partidos que m\u00e1is cadros forneceu \u00e1s instituci\u00f3ns e organizaci\u00f3ns do Estado franquista."}
{"id": "51343", "revid": "98629", "url": "https://gl.wikipedia.org/wiki?curid=51343", "title": "Salgueiro chor\u00f3n", "text": "O salgueiro chor\u00f3n, ou simplemente chor\u00f3n (Salix babylonica), \u00e9 unha \u00e1rbore caducifolia do x\u00e9nero \"Salix\", pertencente \u00e1 familia das salic\u00e1ceas, moi apreciada como especie ornamental.\nNome cient\u00edfico.\nCarl von Linn\u00e9 deulle en 1753 o nome de \"Salix babylonica\" por un salmo da Biblia, no que se fala de que durante o exilio dos xudeus en Babilonia, penduraban as s\u00faas pregarias dos salgueiros. O nome galego da especie, \"chor\u00f3n\", v\u00e9n dado pola conformaci\u00f3n das s\u00faas p\u00f3las pendurantes.\nDescrici\u00f3n.\n\u00c9 unha \u00e1rbore de talle medio que alcanza de 10 a 15 metros de altura, a\u00ednda que excepcionalmente pode superar os 20. As p\u00f3las son moi flex\u00edbeis, e as s\u00faas extremidades dir\u00edxense con forza cara o chan, como caendo, de a\u00ed o seu aspecto \"tristeiro\", que lles ga\u00f1ou a designaci\u00f3n de \"chor\u00f3ns\", que tam\u00e9n aparece noutras linguas: franc\u00e9s \"pleureur\", ingl\u00e9s \"weeping willow\", espa\u00f1ol \"llor\u00f3n\" etc.\nAs follas son alternas, simples, lanceoladas, con dentado fino, estreitas e longas, acadando de 10 a 15\u00a0cm de comprimento, e sostidas por un curto pec\u00edolo.\nAs flores, como noutros salgueiros, est\u00e1n agrupadas en amentos de arredor de 2\u00a0cm de longo, recibindo o nome popular de gati\u00f1os.\n\u00c9 unha planta dioica, na que as flores masculinas e femininas corresponden a \u00e1rbores diferentes. En Europa non se co\u00f1ecen m\u00e1is que exemplares femias.\nDistribuci\u00f3n.\nEsta especie \u00e9 orixinaria de China. Tr\u00f3uxose para Europa a finais do s\u00e9culo XVII, desde o Xap\u00f3n.\nPopularizado por cultivo, a especie foi naturalizada en todos os continentes, especialmente en Europa, Estados Unidos, \u00c1frica e Australia. Pode reproducirse a partir de simples escallos.\nComo todos os salgueiros, o chor\u00f3n prefire solos h\u00famidos e lixeiros.\nEn Galicia abunda en parques e xard\u00edns preto dos regos.\nUtilizaci\u00f3n.\n\u00c9 unha \u00e1rbore ornamental moi decorativa. Tivo grande \u00e9xito na Europa do per\u00edodo prerrom\u00e1ntico e rom\u00e1ntico.\nPl\u00e1ntase como \u00e1rbore de ribeira, xa que as s\u00faas ra\u00edces poden acadar grandes distancias para atopar auga. \nEn Galiza \u00e9 unha das especies ornamentais m\u00e1is com\u00fans; moi plantada en parques urbanos \u00e1 beira dos regos e r\u00edos.\nEtnograf\u00eda.\n\"Desta fonti\u00f1a \u00e0 beira froleada\n\"sentado \u00e0 sombra dun choron estou,\n\"do\u00eddo o peito, a alma esconsolada,\n\"triste morrendo pouco a pouco vou.\nVariedades.\nHai diferentes especies de chor\u00f3ns:"}
{"id": "51344", "revid": "23204", "url": "https://gl.wikipedia.org/wiki?curid=51344", "title": "Partido Nacionalista Espa\u00f1ol", "text": "O Partido Nacionalista Espa\u00f1ol (PNE) foi un partido espa\u00f1ol de extrema dereita fundado en 1930 por Jos\u00e9 Mar\u00eda Albi\u00f1ana.\nHistoria e caracter\u00edsticas.\nTi\u00f1a por lema \"Espa\u00f1a sobre todas las cosas y sobre Espa\u00f1a inmortal s\u00f3lo Dios\" (\"Espa\u00f1a sobre todas as cousas e sobre Espa\u00f1a inmortal s\u00f3 Deus\") e como s\u00edmbolo a cruz de Santiago sobre fondo celeste. O partido xuntaba elementos do tradicionalismo cat\u00f3lico e mon\u00e1rquico con outros tomados do fascismo italiano. Contaba cunha forza paramilitar denominada Legionarios de Espa\u00f1a, os seus membros vest\u00edan camisola azul e fac\u00edan o sa\u00fado romano. Nas elecci\u00f3ns de 1936 obtivo un deputado na provincia de Burgos, o propio Albi\u00f1ana, que logo foi asasinado en prisi\u00f3n ao comezo da Guerra Civil espa\u00f1ola. Ao comezo da guerra os Legionarios de Albi\u00f1ana integraron o Terzo Cid, e en xaneiro de 1937 integr\u00e1ronse no carlismo.\nGalicia.\nO PNE tan s\u00f3 constitu\u00edu unha pequena agrupaci\u00f3n local escasamente activa na cidade de Vigo, f\u00f3ra diso carec\u00eda de calquera tipo de estrutura no pa\u00eds."}
{"id": "51345", "revid": "98629", "url": "https://gl.wikipedia.org/wiki?curid=51345", "title": "Salgueiro", "text": "Os salgueiros son especies pertencentes ao x\u00e9nero Salix, son plantas con flor da familia das salic\u00e1ceas. O x\u00e9nero componse dunhas 400 especies de \u00e1rbores e arbustos caducifolios que se distrib\u00faen polas zonas fr\u00edas e temperadas do Hemisferio norte, principalmente en lameiros, bra\u00f1as, ribeiras e terras h\u00famidas en xeral.\nOrixe e distribuci\u00f3n.\n\u00c9 un x\u00e9nero orixinario do hemisferio norte que vive en zonas de clima fr\u00edo ou temperado, con solos m\u00e1is ben h\u00famidos ou achegados a charcas ou correntes de auga. Algunhas das variedades arbustivas medran na zona sub\u00e0rtica (tundra). Hai unhas 350 especies de salgueiros. O x\u00e9nero presenta moitos problemas taxon\u00f3micos e de nomenclatura, xa que existe unha gran variedade morfol\u00f3xica segundo especies.\nEtimolox\u00eda.\nTanto o termo galego salgueiro como o xen\u00e9rico latino \"Salix\" vir\u00edan do celta: \"sal\" 'achegado' e \"lis\" 'auga', que d\u00e1 idea do seu h\u00e1bitat m\u00e1is com\u00fan.\nDescrici\u00f3n.\nSon \u00e1rbores, arbustos ou mesmo matogueiras. As p\u00f3las son, polo xeral, flex\u00edbeis. Todos son plantas caducifolias. As follas son en xeral alongadas (similares \u00e1s follas da amendoeira, especialmente na especie \"Salix amygdaloides\"), normalmente dispostas de maneira alterna ao longo da p\u00f3la.\nSon plantas de sexualidade dioica, \u00e9 dicir, que desenvolve os caracteres masculinos e femininos en plantas separadas. As flores dispo\u00f1ense agrupadas en candeas (\"gati\u00f1os\") e o froito \u00e9 unha c\u00e0psula con varias sementes (4-8), do tama\u00f1o dunha d\u00e9cima de mil\u00edmetro cada unha, facilmente dispers\u00e1beis polo vento.\nOs salgueiros hibridan de xeito doado entre eles. A especie m\u00e1is utilizada en xardinar\u00eda \u00e9 a \"Salix babylonica\", ou salgueiro chor\u00f3n.\nSon plantas que arraigan moi ben dunha estaca ou escallo (reproduci\u00f3n vexetativa), gozando de medra r\u00e1pida. Por contra, as sementes perden viabilidade en cousa de d\u00edas.\nEn Galicia a especie m\u00e1is com\u00fan \u00e9 o salgueiro bravo ou cincento.\nUsos.\nA madeira en xeral non \u00e9 de moi boa de calidade, pois creba con facilidade. Por\u00e9n, a casca \u00e9 medicinal, as\u00ed como as flores e follas dalgunhas especies (l\u00e9mbrese que dos \"Salix\", extr\u00e1ese o \u00e1cido salic\u00edlico, a popular aspirina).\nO vimieiro ou vimbieiro, \"Salix viminalis\", \u00e9 cultivado dende antigo para aproveitar os vimes en cestar\u00eda e noutros usos agr\u00edcolas. Para obter os vimes ou vimbios, c\u00f3rtanse as \u00e1rbores a rente do chan, d\u00e1ndolles un tratamento especial aos plant\u00f3ns novos que xorden. Hoxe en d\u00eda estanse a utilizar, en substituci\u00f3n, outras especies vexetais distintas dos salgueiros.\nO salgueiro \u00e9 co\u00f1ecido polas s\u00faas propiedades terap\u00e9uticas e medicinais. Algunhas especies coma o \"S. pentandra\" ou o \"S. praecox\" , pos\u00faen na \"casca\" salicina, unha substancia complexa que unha vez dixerida se transforma no intestino en distintas substancias, entre elas o \u00e1cido acetilsalic\u00edlico. \nEste subproduto, descuberto por F. Hoffman en 1897, \u00e9 a base do f\u00e1rmaco m\u00e1is famoso e vendido no mundo, a \"Aspirina\", comercializada por Bayer desde 1899. A\u00ednda que nos seus comezos foi receitada para procesos febr\u00eds e dores de cabeza, co paso do tempo descubr\u00edronse novas propiedades. Entre estas \u00faltimas salienta a propiedade de impedir a formaci\u00f3n de trombos, fac\u00e9ndoa unha ferramenta de primeira orde para previr infartos e isquemias, unha das principais causas de morte nos pa\u00edses civilizados. Todas estas virtudes, e por suposto unha boa mercadotecnia, fai que a aspirina apareza na lista dos 100 inventos m\u00e1is importantes do s\u00e9culo XX.\nNome com\u00fan.\nZalgueiro, selgueiro, sargueiro, salgueiro, salgueira brava, salce e palleira."}
{"id": "51348", "revid": "736", "url": "https://gl.wikipedia.org/wiki?curid=51348", "title": "Alberto II de M\u00f3naco", "text": ""}
{"id": "51350", "revid": "22570", "url": "https://gl.wikipedia.org/wiki?curid=51350", "title": "Escrutinio", "text": "O escrutinio \u00e9 a operaci\u00f3n que, dentro dun proceso electoral, se ocupa da contaxe dos votos e da atribuci\u00f3n de representantes. Os escrutinios, que poden ter m\u00e1is ou menos fases automatizadas, real\u00edzanse de distinto xeito en funci\u00f3n dos diferentes territorios e sistemas electorais.\nEn Galicia e Espa\u00f1a.\nEn Galicia, como no resto de Espa\u00f1a, todo o proceso de escrutinio \u00e9 manual, e real\u00edzase en cada un dos colexios electorais.\nAs persoas encargadas de realizar os escrutinios son os membros das mesas electorais (presidente, vicepresidente, secretario e dous vogais), que est\u00e1n vixiados no seu traballo polos interventores representantes dos partidos pol\u00edticos. Os votos vanse sacando das urnas e declarando de viva voz. Nas elecci\u00f3ns locais, ao parlamento galego, europeas e ao Congreso dos Deputados, as listas son pechadas, e vanse agrupando en moreas conforme a forza pol\u00edtica. Nas elecci\u00f3ns ao Senado as listas son abertas, e os membros da mesa poden optar polo sistema de contaxe que lles resulte m\u00e1is c\u00f3modo (ou ben mixto de candidaturas e votos repartidos, ben cantando os votos en alto).\nDespois c\u00f3ntanse as papeletas, e as\u00edgnanse os votos a cada candidatura. Finalmente, e despois de asinar as actas env\u00edaselle a informaci\u00f3n a unha oficina electoral que centraliza os datos, e realiza as asignaci\u00f3ns de concelleiros, deputados, senadores e demais parlamentarios.\nOs votos g\u00e1rdanse e env\u00edanselle tam\u00e9n a esa oficina electoral, para o caso en que houbese reclamaci\u00f3ns posteriores.\nEn Escocia.\nO sistema de reconto en Escocia \u00e9 moi automatizado, e real\u00edzase nas oficinas de escrutinio, que centralizan os votos dun gran n\u00famero de mesas e mesmo circunscrici\u00f3ns distintas.\nEn primeiro lugar, as urnas rec\u00edbense, \u00e1brense e rex\u00edstranse conformando a s\u00faa entrada. Logo as papeletas env\u00edanse a uns esc\u00e1neres, que len os datos nelas recollidos (n\u00fameros ou aspas), e transforman ese c\u00f3mputo en n\u00famero de votos. As papeletas que presentan alg\u00fan erro de lectura ou interpretaci\u00f3n, pasan a unha revisi\u00f3n manual, onde, a partir da imaxe escaneada, os axentes electorais e os interventores dos partidos interpretan a vontade do elector e asignan os votos a trav\u00e9s do computador. Aqueles que non son capaces de interpretar ou que presentan datos confusos (dous votos na mesma papeleta, p.ex.) son declarados nulos.\nOs votos son adxudicados automaticamente aos candidatos, e atribu\u00eddos os postos aos que optan."}
{"id": "51351", "revid": "10599", "url": "https://gl.wikipedia.org/wiki?curid=51351", "title": "Espanyol Barcelona", "text": ""}
{"id": "51352", "revid": "22570", "url": "https://gl.wikipedia.org/wiki?curid=51352", "title": "Colexio electoral (local)", "text": "Un colexio electoral \u00e9 un edificio, habitualmente de car\u00e1cter p\u00fablico, onde se realizan as votaci\u00f3ns dunhas elecci\u00f3ns. Os colexios electorais poden acoller varias mesas electorais.\nA tipolox\u00eda dos colexios electoral \u00e9 variada: en Galicia son frecuentes as escolas, casas do concello e demais edificios p\u00fablicos, pero en lugares pequenos onde non existe esta infraestrutura b\u00e1sica, poden usarse propiedades particulares: garaxes, pendellos etc. No Reino Unido, son frecuentes os colexios electorais localizados en igrexas, porque esas te\u00f1en numerosas dependencias anexas destinadas \u00e1 realizaci\u00f3n de reuni\u00f3ns.\nOs colexios electorais acostuman ter: a lista exposta do censo, unha ou varias mesas electorais, cabinas para realizar o voto de forma secreta, e un espazo para recoller as papeletas. Habitualmente os colexios est\u00e1n custodiados por persoal de seguridade, para protexer o dereito do voto."}
{"id": "51353", "revid": "889", "url": "https://gl.wikipedia.org/wiki?curid=51353", "title": "Cymdeithas yr Iaith", "text": ""}
{"id": "51354", "revid": "54336", "url": "https://gl.wikipedia.org/wiki?curid=51354", "title": "Provincia de Tui", "text": "A provincia de Tui foi unha das sete (primeiro cinco) en que estivo dividida Galiza na Idade Moderna, ata a nova divisi\u00f3n provincial de 1833, en que pasou a ser integrada na nova provincia de Pontevedra, onde actualmente conforma o seu territorio m\u00e1is meridional. Foi das d\u00faas \u00faltimas en ser creadas, aparecendo arredor de 1550. A s\u00faa capital era a cidade episcopal Tui.\nHistoria.\nL\u00edmites.\nTi\u00f1a unha extensi\u00f3n de 1.656\u00a0km\u00b2. Limitaba ao norte coa antiga provincia de Santiago a trav\u00e9s do r\u00edo Verdugo e de a\u00ed ao extremo norte da serra do Su\u00eddo (Marco da Corcheta); ao sur limitaba con Portugal a trav\u00e9s do r\u00edo Mi\u00f1o; ao leste lindaba coa de Provincia de Ourense \u00e1 altura da confluencia do pequeno regato Barxas co Mi\u00f1o, na beira dereita deste \u00faltimo, e cos cumes dos montes de Barcia do Seixo, at\u00e9 o citado Marco da Corcheta. Ao oeste o l\u00edmite era o Oc\u00e9ano Atl\u00e1ntico.\nOs l\u00edmites non coincid\u00edan coa diocese de Tui, que abrangu\u00eda localidades ourens\u00e1s e portuguesas.\nCidades.\nAs localidades m\u00e1is importantes foron, en principio, Tui, que era e \u00e9 s\u00e9 episcopal, A Guarda, Baiona e Redondela; desde o s\u00e9culo XVIII comeza a destacar Vigo.\nSubdivisi\u00f3ns.\nA provincia estaba dividida en xurisdici\u00f3ns (Tui, Vigo, Fragoso, Tomi\u00f1o, Gondomar, Tebra, Baiona e Mi\u00f1or, Redondela e Reboreda, Valadares, Salvaterra, Crecente, Arbo, Achas etc) e alg\u00fans coutos (Goi\u00e1n, Pico\u00f1a, Entenza, Parderrubias, Saxamonde, Zam\u00e1ns etc).\nValor administrativo.\nComo nos demais casos das antigas provincias, non ti\u00f1an as funci\u00f3ns administrativas que lles foran adxudicadas desde o per\u00edodo liberal. Un valor era fiscal, para repartir os impostos, que se pagar\u00edan a trav\u00e9s da cabeza da provincia. Un segundo era representativo, pois os deputados para a Xunta de Galicia, repart\u00edanse segundo esas mesmas cabezas provinciais."}
{"id": "51355", "revid": "56817", "url": "https://gl.wikipedia.org/wiki?curid=51355", "title": "Colexio electoral", "text": "Co termo de colexio electoral podemos estar a referirnos a:"}
{"id": "51360", "revid": "736", "url": "https://gl.wikipedia.org/wiki?curid=51360", "title": "Salix babylonica", "text": ""}
{"id": "51363", "revid": "1576", "url": "https://gl.wikipedia.org/wiki?curid=51363", "title": "Thomas Jefferson National Accelerator Facility", "text": "O Thomas Jefferson National Accelerator Facility \u00e9 un Laboratorio Nacional dos Estados Unidos de Am\u00e9rica xestionado pola SURA (Southeastern Universities Research Association). Fundado en 1984 est\u00e1 situado en Newport News, preto de Norfolk no Estado de Virxinia. O seu cadro de persoal \u00e9 de 675 persoas e arredor de 2000 cient\u00edficos dos Estados Unidos e doutros pa\u00edses realizan investigaci\u00f3ns nel.\nO seu equipamento principal \u00e9 o acelerador de electr\u00f3ns CEBAF (Continuous Electron Beam Accelerator Facility), formado por d\u00faas secci\u00f3ns rectas paralelas de 1,4\u00a0km de longo, constitu\u00eddas de cavidades aceleradoras e de dous arcos unindo estas secci\u00f3ns. Est\u00e1 soterrado a oito metros baixo terra. O equipo ded\u00edcase principalmente aos estudos sobre a estrutura e a espectroscopia dos hadrons, en particular dos nucleons."}
{"id": "51364", "revid": "6", "url": "https://gl.wikipedia.org/wiki?curid=51364", "title": "Ram\u00f3n Chao", "text": "Ram\u00f3n Lu\u00eds Chao Rego, nado en Vilalba o 21 de xullo de 1935 e finado en Barcelona o 20 de maio de 2018, foi un xornalista, escritor e m\u00fasico galego.\nTraxectoria e reco\u00f1ecementos.\nTras recibir o Premio de Virtuosismo de piano en 1955, emigrou a Francia en 1956, onde ampliou estudos musicais. Foi responsable en Par\u00eds das emisi\u00f3ns radiof\u00f3nicas en galego, correspondente da revista Triunfo e redactor xefe do servizo para Am\u00e9rica Latina de Radio Francia Internacional. En 1960 colaboraba no Servizo de Linguas Ib\u00e9ricas da RTF, do que ser\u00eda xefe dez anos despois.\nAutor de numerosas obras e traballos xornal\u00edsticos sobre os m\u00e1is diversos temas (sociais, pol\u00edticos, hist\u00f3ricos, culturais...), o franc\u00e9s foi a s\u00faa lingua de instalaci\u00f3n e de traballo ademais do castel\u00e1n, pero mantivo sempre o compromiso co galego natal como lingua literaria.\nIrm\u00e1n do te\u00f3logo Xos\u00e9 Chao Rego e pai dos cantantes Antoine Chao e Manu Chao, tivo especial repercusi\u00f3n a s\u00faa viaxe en tren pola Colombia dos anos noventa para realizar unha reportaxe xunto a Mano Negra, grupo musical que o seu fillo lideraba naquela altura. En 1985 creou o Premio de Novela Curta Juan Rulfo.\nColaborador hist\u00f3rico na televisi\u00f3n francesa e na prensa \u2014especialmente nos peri\u00f3dicos \"Le Monde\" e \"Le Monde diplomatique\"\u2014 o seu prestixio neses \u00e1mbitos valeulle ser nomeado Cabaleiro das Artes e das Letras polo goberno de Francia en 1991.\nObtivo ademais o Premio Galicia de Comunicaci\u00f3n (1997) e en 2001 o Liberpress, outorgado en Girona \u201cpela seva coher\u00e8ncia humana i solidaritat period\u00edstica\u201d.\nNos \u00faltimos anos, Ram\u00f3n Chao recibiu homenaxes en Santiago de Compostela e en Vilalba, onde lle foi adicado un Hect\u00f3metro literario no Paseo dos So\u00f1os."}
{"id": "51367", "revid": "89787", "url": "https://gl.wikipedia.org/wiki?curid=51367", "title": "Xabier P. DoCampo", "text": "Francisco Xabier Puente Docampo, co\u00f1ecido popularmente como Xabier P. DoCampo, nado en R\u00e1bade o 5 de abril de 1946 e finado na Coru\u00f1a o 26 de xu\u00f1o de 2018, foi un mestre, escritor, contacontos, actor de teatro, guionista e promotor da lingua e a cultura galega, ademais de animador \u00e1 lectura e experto en bibliotecas escolares.\nTraxectoria.\nCon poucos anos a familia trasladouse a Castro de Ribeiras de Lea e uns anos despois \u00e1 Coru\u00f1a onde estudou o bacharelato e Maxisterio. Traballou como mestre en varios colexios e durante oito anos en Preescolar na Casa. Sempre relacionado cos movementos de renovaci\u00f3n pedag\u00f3xica, pertenceu ao Consello de Redacci\u00f3n da \"Revista Galega de Educaci\u00f3n\". Deu cursos a profesores e relatorios en congresos sobre a did\u00e1ctica da lingua e a literatura, sobre a lectura e a s\u00faa implantaci\u00f3n escolar e social, sobre a narraci\u00f3n oral, a s\u00faa estrutura, a s\u00faa influencia na literatura escrita e a s\u00faa utilizaci\u00f3n did\u00e1ctica, tanto en Galicia coma f\u00f3ra. Escribiu libros de texto para a escola e textos de ensaio did\u00e1ctico e pedag\u00f3xico. Foi tam\u00e9n actor e director de teatro e colaborou durante sete anos en Radio Nacional de Espa\u00f1a en Galicia como guionista e como director de programas de diverso tipo e formato.\nFoi un dos grandes renovadores da literatura infantil-xuvenil galega e tam\u00e9n un dos m\u00e1is traducidos.\nEn 1995 obtivo o Premio Nacional de literatura infantil e xuvenil por \"Cando petan na porta pela noite\", seleccionada as\u00ed mesmo como unha das cen mellores obras do s\u00e9culo XX espa\u00f1ol, segundo a Fundaci\u00f3n Germ\u00e1n S\u00e1nchez Ruip\u00e9rez.\nA s\u00faa tarefa pedag\u00f3xica int\u00e9grase na chamada Nova Escola Galega.\nParticipou activamente na creaci\u00f3n da Asociaci\u00f3n Galega do Libro Infantil e Xuvenil, de cuxa Xunta directiva formou parte durante cinco anos, dous deles como presidente. Colaborou semanalmente no programa da Radio Galega \"Un d\u00eda por diante\" cun comentario literario."}
{"id": "51369", "revid": "89787", "url": "https://gl.wikipedia.org/wiki?curid=51369", "title": "Carlos Gonz\u00e1lez Reigosa", "text": "Carlos Gonz\u00e1lez Reigosa, nado en Lagoa (A Pastoriza) o 2 de setembro de 1948, \u00e9 un escritor e xornalista galego.\nTraxectoria profesional.\n\u00c9 licenciado en Ciencias da informaci\u00f3n e Ciencias pol\u00edticas. Comezou a s\u00faa carreira xornal\u00edstica en \"La Voz de Galicia\". Redactor da axencia EFE desde 1974, foi o seu director de informaci\u00f3n (1990-1997) e director de publicaci\u00f3ns (1997-2004).\n\u00c9 autor de multitude de artigos de cr\u00edtica literaria e teatral e de pol\u00edtica internacional, publicados en xornais e revistas tanto espa\u00f1ois como americanos.\nPublicou as novelas \"Oxford, am\u00e9n\" (1982), \"Crime en Compostela\" (1984) (ga\u00f1adora do primeiro Premio Xerais e a iniciadora da novela negra na literatura galega, ademais dun dos libros m\u00e1is vendidos en lingua galega), \"O misterio do barco perdido\" (1988), \"A guerra do tabaco\" (1996), \"Narcos\" (2001) e \"Intramundi\" (2002).\nPublicou as\u00ed mesmo libros de relatos curtos (\"Homes de Tras da Corda\", \"As pucharcas da lembranza\", \"Irm\u00e1n Rei Artur\" e \"Os outros disparos de Billy\") e de investigaci\u00f3n e ensaio xornal\u00edstico, destacando entre eles \"La agon\u00eda del le\u00f3n\" (Premio Internacional Rodolfo Walsh de Literatura Testimonial en 1996).\nDirixiu varios cursos de ver\u00e1n sobre xornalismo e literatura nas universidades Complutense, Men\u00e9ndez Pelayo (UIMP), Rey Juan Carlos e Santiago de Compostela, ademais de en diversas instituci\u00f3ns americanas (En Miami e Os \u00c1nxeles). Alg\u00fans destes cursos foron recollidos en libros: \"La informaci\u00f3n internacional en el mundo hispanohablante\" (1995), \"Informaci\u00f3n y Sociedad\" (1996) ou \"Hemingway desde Espa\u00f1a\" (2001).\n\u00c9 profesor no mestrado de Relaci\u00f3ns Internacionais da Universidade Complutense de Madrid e no mestrado de Xornalismo de Axencias da Universidade Rey Juan Carlos e a Axencia EFE."}
{"id": "51372", "revid": "5749", "url": "https://gl.wikipedia.org/wiki?curid=51372", "title": "C\u00e1ntiga", "text": ""}
{"id": "51376", "revid": "98629", "url": "https://gl.wikipedia.org/wiki?curid=51376", "title": "Terenci Moix", "text": "Terenci Moix, seud\u00f3nimo de Ram\u00f3n Moix i Messeguer, nado en Barcelona o 5 de xaneiro de 1942 e finado en Barcelona o 2 de abril de 2003, foi un escritor catal\u00e1n.\nTraxectoria.\nGrande escritor e reco\u00f1ecido cin\u00e9filo, converteuse nun dos escritores m\u00e1is lidos da literatura espa\u00f1ola trala publicaci\u00f3n de \"No digas que fue un sue\u00f1o\" (Premio Planeta 1986), con m\u00e1is dun mill\u00f3n de exemplares, d\u00e1ndolle continuaci\u00f3n en \"\"El sue\u00f1o de Alejandr\u00eda\" (1988).\nDe formaci\u00f3n autodidacta e an\u00e1rquica. Deuse a co\u00f1ecer como narrador coa obra \"La torre de los vicios capitales\" (1968), que comezou a escribir en ingl\u00e9s durante o per\u00edodo que viviu en Londres en 1964.\nA s\u00faa obra navega entre a cr\u00edtica e a mitificaci\u00f3n da cultura catal\u00e1, os valores da \u00e9poca franquista, a educaci\u00f3n relixiosa e o sexo (xa que segundo conta, estudou en colexios de curas) e unha inconmensurable devoci\u00f3n \u00e1 historia de Exipto. Foi un apaixonado da historia do antigo Exipto. Por este feito, as s\u00faas novelas m\u00e1is c\u00e9lebres bas\u00e9anse en amores e desamores durante o imperio fara\u00f3nico. En 1992 publicou 'El sexe dels \u00e1ngels' libro que orixinou unha gran pol\u00e9mica en moitos sectores catal\u00e1ns pola s\u00faa xenial s\u00e1tira \u00e1 cultura catal\u00e1. Pese a todo, en 1993 \"El sexe del \u00e1ngels\" recibiu o galard\u00f3n Lletra d'Or.\nPlasmou a s\u00faa biograf\u00eda nunha trilox\u00eda denominada 'Memorias del peso de la paja'.\nAbertamente homosexual, Moix participou en tertulias televisivas manifest\u00e1ndose con frecuencia respecto \u00f3 tema da sexualidade. Foron famosos alg\u00fans dos seus enfrontamentos contra o que percib\u00eda como manifestaci\u00f3ns homof\u00f3bicas, sendo exemplo disto as s\u00faas duras cr\u00edticas \u00f3 Nobel de Literatura Camilo Jos\u00e9 Cela. Escribiu no Tele-Expr\u00e9s, Tele-Estel, El Correo Catal\u00e1n, Destino, Nuevos Fotogramas, Serra d'Or e en El Pa\u00eds.\nFinou en abril de 2003 dun enfisema pulmonar pola s\u00faa adicci\u00f3n \u00f3 tabaco.\nAs cinzas do escritor foron dispersadas na ba\u00eda de Alexandr\u00eda, non lonxe do lendario Faro, e a s\u00faa obra completa foi entregada \u00e1 Biblioteca de Alexandr\u00eda nun acto oficial, tal como so\u00f1ara o propio autor anos atr\u00e1s na s\u00faa novela \"El sue\u00f1o de Alejandr\u00eda\".\nO 22 de abril de 2005 inici\u00e1ronse os premios Terenci Moix."}
{"id": "51377", "revid": "1131", "url": "https://gl.wikipedia.org/wiki?curid=51377", "title": "Escritor, escritora", "text": "Un escritor ou unha escritora \u00e9 unha persoa que escribe textos en calquera tipo de documento, autor de obras escritas ou impresas que usa a escritura para difundir as s\u00faas ideas ou as alleas.\nConsid\u00e9rase que os primeiros escritores dos que se sabe o nome foron Ptahhotep (s\u00e9culos XXV a XXIV antes da Nosa Era, que escribiu en exipcio) e Enheduanna (s\u00e9c. XXIII antes da Nosa Era, escritora en sumerio), sendo esta \u00faltima o primeiro poeta do que existe rexistro do seu nome.\nDesde a alfabetizaci\u00f3n infantil, poderiamos considerar a calquera persoa escritora, pero o termo adoita restrinxirse \u00e1s persoas que desenvolven esta faceta como actividade profesional. De t\u00f3dolos xeitos calquera persoa que desexe desenvolver esta profesi\u00f3n pode converterse en escritora a\u00ednda que o seu traballo non chegue a publicarse baixo ning\u00fan formato.\nAlgunhas das innumerables formas nas que esta actividade pode exercitarse como tal son poes\u00eda, prosa, ensaio, xornalismo, gui\u00f3n, ou calquera dos x\u00e9neros literarios existentes."}
{"id": "51382", "revid": "89787", "url": "https://gl.wikipedia.org/wiki?curid=51382", "title": "Ate\u00edsmo", "text": "O ate\u00edsmo \u00e9 o rexeitamento \u00e1 crenza na existencia dunha ou m\u00e1is deidades. En sentido estrito, \u00e9 a postura expresa na que non existe ning\u00fan deus. Nun sentido m\u00e1is amplo, \u00e9 a ausencia de crenza en que exista algunha deidade. Oponse o te\u00edsmo, que na s\u00faa forma m\u00e1is xeral \u00e9 a crenza na existencia de polo menos unha deidade.\nO termo \"ateo\" prov\u00e9n etimoloxicamente do lat\u00edn \"ath\u0115us\" e este do grego , que significa 'sen deus(es)' e foi empregado de forma pexorativa para referirse a quen rexeitaba aos deuses adorados pola s\u00faa sociedade. Co xurdimento e a difusi\u00f3n do librepensamento, o escepticismo cient\u00edfico e o subsecuente incremento da cr\u00edtica da relixi\u00f3n, diminu\u00edu o alcance do termo. As primeiras persoas en identificarse a si mesmas coa palabra \u00abateo\u00bb viviron na Ilustraci\u00f3n durante o s\u00e9culo . A revoluci\u00f3n francesa, notable polo seu \"ate\u00edsmo sen precedentes\", presenciou o primeiro gran movemento pol\u00edtico da historia en avogar pola supremac\u00eda da raz\u00f3n humana.\nOs argumentos a favor do ate\u00edsmo abarcan desde aspectos filos\u00f3ficos a perspectivas sociais e hist\u00f3ricas. As raz\u00f3ns para non crer en deidades incl\u00faen argumentos de ausencia de evidencia emp\u00edrica, o problema do mal, o argumento das revelaci\u00f3ns inconsistentes, o rexeitamento a conceptos infalsables e o argumento da non crenza, entre outros. A\u00ednda que alg\u00fans ateos adoptaron filosof\u00edas seculares (como o humanismo e o escepticismo), non existe unha ideolox\u00eda ou conxunto de conduta \u00fanico ao que todos os ateos se adhiran. Moitos deles soste\u00f1en que o ate\u00edsmo \u00e9 unha cosmovisi\u00f3n m\u00e1is parsimoniosa que o te\u00edsmo e que por tanto a carga da proba non recae en quen non cre na existencia de deuses, sen\u00f3n que \u00e9 o crente quen debe xustificar o seu te\u00edsmo.\nDado que as noci\u00f3ns de \"ate\u00edsmo\" var\u00edan, as estimaci\u00f3ns precisas de cantos ateos existen no globo son unha tarefa complexa. Segundo unha estimaci\u00f3n feita en 2007, os ateos representaban o 2,3 % da poboaci\u00f3n mundial, ademais dun 11,9 % de non relixiosos (ateos non inclu\u00eddos). Nunha enquisa de WIN/GIA de 2012 preguntouse \u00abIndependentemente de se asiste a un lugar de culto ou non, dir\u00eda vostede que \u00e9 unha persoa relixiosa, non relixiosa ou un ateo convencido?\u00bb. O 59 % da poboaci\u00f3n mundial identificouse como relixiosa, un 23 % non relixiosa e un 13 % declarouse atea convencida. Os ateos est\u00e1n concentrados principalmente en Asia Oriental, especialmente a China (47 %) e o Xap\u00f3n (31 %), e en Europa Occidental (cunha media do 14 %), onde sobresae Francia (29 %). En comparaci\u00f3n co mesmo estudo realizado no 2005, en sete anos a relixiosidade diminu\u00edu nove puntos porcentuais mentres que os ateos aumentaron tres nos pa\u00edses en com\u00fan.\nDefinici\u00f3ns e distinci\u00f3ns.\nNon existe consenso sobre cal \u00e9 a mellor maneira de definir e dividir ao \"ate\u00edsmo\". Entre os aspectos en disputa at\u00f3pase a pregunta a que entidades sobrenaturais se op\u00f3n, se \u00e9 unha afirmaci\u00f3n \"per se\" ou s\u00f3 a ausencia dela e se require un rexeitamento expl\u00edcito e deliberado ou non. Considerase compatible co agnosticismo, pero tam\u00e9n diferente.\nO termo ate\u00edsmo, na s\u00faa noci\u00f3n etimol\u00f3xica ref\u00edrese \u00e1 falta de crenza na existencia de calquera deus, que \u00e9 a definici\u00f3n m\u00e1is aceptada no \u00e1mbito filos\u00f3fico. Con todo, existen outras definici\u00f3ns m\u00e1is ou menos amplas do termo, na s\u00faa maior\u00eda xurdidas da cultura popular.\nO termo prov\u00e9n do adxectivo grego \u1f04\u03b8\u03b5\u03bf\u03c2 \"(\"transliteraci\u00f3n\": atheos)\", que significaba \u2018sen deus\u2019 (en calquera dos deus sentidos, de non crer nun ou m\u00e1is deuses ou de non veneralos debidamente); sendo \u1f00- \"a\" a part\u00edcula negativa \u2018non\u2019 ou \u2018sen\u2019; e \u03b8\u03b5\u03cc\u03c2 (transliteraci\u00f3n \"the\u00f3s\": \u2018deus\u2019).\nDentro desta definici\u00f3n son ate\u00edstas tanto as persoas que negan a existencia de deuses, como as que sen creren en deus ning\u00fan, non negan a s\u00faa existencia. Por\u00e9n, unha noci\u00f3n frecuente da palabra excl\u00fae a estes \u00faltimos, diferenci\u00e1ndoos como agn\u00f3sticos, e considerando ate\u00edsta s\u00f3 a quen negan explicitamente a existencia de todo deus. Moitos autodenominados agn\u00f3sticos n\u00e9ganse a reco\u00f1ec\u00e9rense como ate\u00edstas.\nNo seu sentido filos\u00f3fico m\u00e1is estrito, o ate\u00edsmo incl\u00fae aquelas persoas que declaran non creren en ning\u00fan deus determinado (como Brahma ou Al\u00e1) pero cren no sobrenatural, como o Qi chin\u00e9s ou a astrolox\u00eda.\n\u00c9 importante distinguir o ate\u00edsmo da falta de relixi\u00f3n, xa que existen relixi\u00f3ns que negan ou non mencionan a existencia de deus alg\u00fan, e que por conseguinte, son ateas. Coma exemplo podemos citar o xainismo, o budismo, o tao\u00edsmo ou o confucianismo. No entanto, no uso popular da palabra estas persoas est\u00e1n exclu\u00eddas, xa que a cultura popular considera \u00e1s veces o ate\u00edsmo como sin\u00f3nimo de escepticismo cient\u00edfico.\nA pesar do xurdimento de elementos relixiosos na conduta dos ate\u00edstas, e das comunidades ate\u00edstas, \u00e9 importante resaltar que o ate\u00edsmo non \u00e9 unha relixi\u00f3n por si mesma, sen\u00f3n unha postura filos\u00f3fica, ideol\u00f3xica ou persoal respecto \u00e1 existencia de deuses.\nComo os conceptos sobre a definici\u00f3n do ate\u00edsmo var\u00edan, \u00e9 dif\u00edcil determinar cantos ateos existen no mundo actualmente con precisi\u00f3n. Segundo unha estimaci\u00f3n, ao redor do 2,3% da poboaci\u00f3n mundial descr\u00edbese coma atea, por\u00e9n, o 11,9% descr\u00edbese coma non-relixiosa. De acordo con outra estimaci\u00f3n, as taxas de persoas que se autodeclaran coma ateas son m\u00e1is altas nos pa\u00edses occidentais, a\u00ednda que tam\u00e9n var\u00ede abondo en grao nese grupo: Estados Unidos\u00a0(4%),\u00a0Italia\u00a0(7%),\u00a0Espa\u00f1a\u00a0(11%),\u00a0Reino Unido (17%),\u00a0Alema\u00f1a\u00a0(20%) e\u00a0Francia\u00a0(32%).\u00a0Segundo unha enquisa do 2015 do\u00a0Gallup, os pa\u00edses coas maiores porcentaxes de ateos son: China (61%),\u00a0Xap\u00f3n\u00a0(31%) e\u00a0Rep\u00fablica Checa\u00a0(30%).\nProp\u00faxose unha variedade de categor\u00edas para diferenciar as s\u00faas diferentes formas.\nAlcance.\nParte da ambig\u00fcidade e controversia existente en definir \"ate\u00edsmo\" xorde da dificultade de lograr un consenso na definici\u00f3n de palabras como \"deidade\" ou \"deus\". A pluralidade extrema de diferentes concepci\u00f3ns de deus e deidade levou a diferentes ideas respecto a s\u00faa aplicaci\u00f3n. Na Antig\u00fcidade cl\u00e1sica, os romanos acusaron os cristi\u00e1ns de ser ateos por non adorar \u00e1s s\u00faas deidades pag\u00e1s. De forma gradual e a medida que este uso diminu\u00eda, empezouse entender ao te\u00edsmo como a crenza en calquera divindade, sexa a propia ou non.\nCon respecto ao rango dos fen\u00f3menos rexeitados, o ate\u00edsmo pode rexeitar desde a existencia das deidades, ata a existencia de calquera concepto espiritual, sobrenatural ou transcendente, tales como aqueles do budismo, hindu\u00edsmo, xainismo e tao\u00edsmo.\nImpl\u00edcito vs. expl\u00edcito.\nAs definici\u00f3ns de \"ate\u00edsmo\" var\u00edan segundo o grao de reflexi\u00f3n que unha persoa debe ter respecto dos deuses para ser considerada atea. Algunhas definici\u00f3ns incl\u00faen \u00e1 simple ausencia de crenza en que alg\u00fan deus exista. Esta definici\u00f3n extensa incluir\u00eda aos recentemente nados e aquelas persoas que non foron expostas a ideas te\u00edstas. Xa en 1772, o bar\u00f3n de Holbach dixo que \u00abTodos os nenos nacen ateos; non te\u00f1en nin idea de Deus\u00bb. Similarmente, George H. Smith (1979) suxeriu que: \u00abO home que non co\u00f1ece ao te\u00edsmo \u00e9 un ateo porque non cre nun deus. Esta categor\u00eda tam\u00e9n incluir\u00eda ao neno que ten a capacidade conceptual para aprender os problemas implicados, pero que a\u00ednda non \u00e9 consciente deles. O feito de que este neno non crea nun deus cualif\u00edcao como ateo\u00bb. Smith acu\u00f1ou o termo \"ate\u00edsmo impl\u00edcito\" para referir a \u00aba ausencia de crenza te\u00edsta sen un rexeitamento consciente\u00bb e \"ate\u00edsmo expl\u00edcito\" para a definici\u00f3n m\u00e1is com\u00fan da incredulidade consciente. Ernest Nagel contrad\u00ed a definici\u00f3n de Smith como simple \u00abausencia de te\u00edsmo\u00bb, reco\u00f1ecendo s\u00f3 o ate\u00edsmo expl\u00edcito como o verdadeiro \u00abate\u00edsmo\u00bb.\nPositivo vs. negativo.\nFil\u00f3sofos como Antony Flew e Michael Martin diferenciaron o ate\u00edsmo positivo (forte) co ate\u00edsmo negativo (d\u00e9bil). O ate\u00edsmo positivo \u00e9 a afirmaci\u00f3n consciente que os deuses non existen. O ate\u00edsmo negativo incl\u00fae todas as outras formas do non te\u00edsmo. De acordo a esta clasificaci\u00f3n, quenquera que non sexa te\u00edsta \u00e9 un ateo negativo ou positivo. Os termos \"forte\" e \"d\u00e9bil\" son relativamente recentes, mentres que os termos \"positivo\" e \"negativo\" te\u00f1en unha orixe anterior e us\u00e1ronse (de maneiras lixeiramente diferentes) na literatura filos\u00f3fica e en apolox\u00e9ticas cat\u00f3licas. Baixo esta divisi\u00f3n do ate\u00edsmo, a maior\u00eda dos agn\u00f3sticos ser\u00edan ateos negativos.\nMentres que hai quen afirma, como Michael Martin, que o agnosticismo implica un ate\u00edsmo negativo, varios agn\u00f3sticos consideran que a s\u00faa postura \u00e9 distinta ao ate\u00edsmo, pois poden considerar a este \u00faltimo non m\u00e1is xustificado que o te\u00edsmo ou que require de igual convicci\u00f3n. A declaraci\u00f3n que o co\u00f1ecemento, xa sexa a favor ou en contra, da existencia dos deuses \u00e9 inalcanzable, ent\u00e9ndese \u00e1s veces coa implicaci\u00f3n que o ate\u00edsmo tam\u00e9n require un salto de fe. As respostas com\u00fans incl\u00faen que as proposici\u00f3ns relixiosas non demostradas merecen tanta incredulidade como \"todas\" as proposici\u00f3ns sen probas e que a improbabilidade da existencia divina non implica que a posibilidade contraria te\u00f1a a mesma probabilidade de ser certa. O fil\u00f3sofo escoc\u00e9s J. J. C. Smart argumentou que \u00aben ocasi\u00f3ns unha persoa autenticamente atea pode describirse a si mesma, mesmo apaixonadamente, como agn\u00f3stica debido \u00e1 xeneralizaci\u00f3n irracional do escepticismo filos\u00f3fico que nos prohibe dicir que sabemos algo sobre calquera cousa, a excepci\u00f3n quizais das verdades das matem\u00e1ticas e a l\u00f3xica formal\u00bb. Para alg\u00fans ateos, como o fil\u00f3sofo Fernando Savater, o agnosticismo \u00e9 unha forma covarde e inconsecuente de ate\u00edsmo. Por conseguinte, alg\u00fans autores ateos como Richard Dawkins prefiren diferenciar \u00e1s posturas te\u00edstas, ateas e agn\u00f3sticas de acordo \u00e1 s\u00faa posici\u00f3n dentro dun espectro de probabilidade te\u00edsta, \u00e9 dicir, a probabilidade de verdade que cada quen asigna \u00e1 afirmaci\u00f3n \u00abDeus existe\u00bb. No persoal decl\u00e1rase \u00abagn\u00f3stico na mesma medida en que o son respecto das fadas no fondo do xard\u00edn\u00bb.\nDefinici\u00f3n como imposible ou transitorio.\nAnterior ao s\u00e9culo XVIII, a existencia de Deus acept\u00e1base tan universalmente no mundo occidental que mesmo se cuestionaba a posibilidade do ate\u00edsmo aut\u00e9ntico. Baixo o contexto do \"innatismo te\u00edsta\", a idea de que todas as persoas cren en Deus desde o nacemento, estaba a connotaci\u00f3n de que os ateos simplemente eran te\u00edstas en negaci\u00f3n.\nAdemais existe a crenza de que os ateos rapidamente cren en Deus en momentos de crises, se converten \"in artigo mortis\" (xusto antes de morrer) ou que \u00abnon hai ateos nas trincheiras\u00bb. Con todo, existiron contraexemplos, entre eles casos de ateos literalmente nas trincheiras.\nMesmo se cuestionou a necesidade da palabra \"ate\u00edsmo\":\nConceptos.\nA clasificaci\u00f3n m\u00e1is ampla do fundamento ateo \u00e9 a s\u00faa divisi\u00f3n entre ate\u00edsmo pr\u00e1ctico e te\u00f3rico.\nAte\u00edsmo pr\u00e1ctico.\nConsid\u00e9rase ao ate\u00edsmo pr\u00e1ctico como unha forma de actuar na que os ateos pr\u00e1cticos ou pragm\u00e1ticos viven coma se non existisen deuses, de ser posible explicando fen\u00f3menos naturais sen necesidade de referencias divinas. A\u00ednda que nesta postura non se nega explicitamente a existencia de ning\u00fan deus, si pode considerarse innecesaria ou in\u00fatil; para os ateos pr\u00e1cticos de existir algunha deidade esta non prover\u00eda sentido \u00e1 vida nin influenciar\u00eda na vida coti\u00e1.\nUnha forma de ate\u00edsmo pr\u00e1ctico con implicaci\u00f3ns para a comunidade cient\u00edfica \u00e9 o naturalismo metodol\u00f3xico: segundo o xe\u00f3logo Steven Schafersman, a \u00abt\u00e1cita adopci\u00f3n ou suposici\u00f3n do naturalismo filos\u00f3fico dentro do m\u00e9todo cient\u00edfico con ou sen a plena aceptaci\u00f3n ou crenza en el\u00bb.\nO ate\u00edsmo pragm\u00e1tico pode tomar diversas formas:\nAte\u00edsmo te\u00f3rico.\nArgumentos ontol\u00f3xicos.\nO ate\u00edsmo te\u00f3rico explicitamente exp\u00f3n argumentos contra a existencia de deuses e refuta os argumentos te\u00edstas com\u00fans, tales como o argumento do dese\u00f1o ou a aposta de Pascal. \u00c9 principalmente unha ontolox\u00eda, concretamente unha ontolox\u00eda f\u00edsica.\nArgumentos epistemol\u00f3xicos.\nO ate\u00edsmo epistemol\u00f3xico sost\u00e9n que as persoas non poden co\u00f1ecer a Deus ou determinar a s\u00faa existencia. Fundam\u00e9ntase no agnosticismo, que toma unha variedade de formas. Na filosof\u00eda da inmanencia, a divindade \u00e9 unha entidade inseparable do mundo, que incl\u00fae \u00e1 mente propia, e cada conciencia individual est\u00e1 contida no suxeito. De acordo a esta forma de agnosticismo, a limitaci\u00f3n na perspectiva humana prev\u00e9n calquera inferencia obxectiva desde a crenza nun deus \u00e1 afirmaci\u00f3n da s\u00faa existencia independente do crente. O agnosticismo racionalista de Immanuel Kant e os pensadores da Ilustraci\u00f3n s\u00f3 aceptan o co\u00f1ecemento deducido a trav\u00e9s da raz\u00f3n humana; esta forma de ate\u00edsmo afirma que os deuses non son identificables por medio alg\u00fan, polo que a s\u00faa existencia xamais poder\u00e1 chegarse a co\u00f1ecer. O escepticismo, baseado nas ideas de David Hume, afirma que a certeza sobre calquera asunto \u00e9 imposible, polo que nunca ningu\u00e9n poder\u00e1 saber de forma segura se un deus existe ou non. Hume, con todo, sostivo que tales conceptos metaf\u00edsicos imperceptibles deben rexeitarse como un \u00absofismo e unha ilusi\u00f3n\u00bb. Existe debate respecto se o agnosticismo debese clasificarse dentro do ate\u00edsmo, xa que tam\u00e9n pode considerarse como unha cosmovisi\u00f3n independente e fundamental.\nOutras formulaci\u00f3ns ateas poden clasificarse como epistemol\u00f3xicas ou ontol\u00f3xicas, como o positivismo l\u00f3xico e o ignosticismo, que afirma que termos elementais tales como \u00abDeus\u00bb e frases como \u00abDeus \u00e9 todopoderoso\u00bb carecen de significado ou intelixibilidade. O non cognitivismo teol\u00f3xico sost\u00e9n que a afirmaci\u00f3n \u00abDeus existe\u00bb non expresa unha proposici\u00f3n, sen\u00f3n unha frase sen sentido ou cognitivamente baleira. De maneira similar, existe debate se tal postura pode clasificarse como unha forma de ate\u00edsmo ou agnosticismo. Os fil\u00f3sofos A. J. Ayer e Theodore M. Drange rexeitan ambas as categor\u00edas, declarando que ambas as correntes aceptan que \u00abDeus existe\u00bb \u00e9 unha proposici\u00f3n, polo que separan ao non cognotivismo nunha categor\u00eda propia.\nArgumentos metaf\u00edsicos.\nA autora Zofia Zdybicka escribiu:\nArgumentos l\u00f3xicos.\nO ate\u00edsmo l\u00f3xico afirma que varias das concepci\u00f3ns dos deuses, tales como o Deus persoal das relixi\u00f3ns abrah\u00e1micas como o cristianismo, pos\u00faen calidades loxicamente inconsistentes entre si. Tal ate\u00edsmo presenta argumentos dedutivos contra a existencia de Deus, que sinalan a incompatibilidade entre os atributos divinos, tales como perfecci\u00f3n, creador do mundo, inmutabilidade, omnisciencia, omnipresenza, omnipotencia, omnibenevolencia, transcendencia, personalidade, sobrenatural, xusto e misericordioso.\nO ate\u00edsmo teodiceo afirma que o mundo como o co\u00f1ecemos non pode reconciliarse coas calidades comunmente atribu\u00eddas a Deus ou os deuses polos te\u00f3logos. Argumentan que a existencia dunha deidade omnisciente, omnipresente, omnipotente e omnibenevolente non \u00e9 compatible cun mundo no que existe o mal e o sufrimento (argumento do mal), e no que o amor divino est\u00e1 oculto a tantas persoas (argumento do ocultamento divino).\nUn argumento similar ao do mal atrib\u00faeselle a Siddhartha Gautama (v\u00e9xase \"du\u1e25kha\"), sabio de cuxas ensinos se fundou o budismo.\nReduci\u00f3n da relixi\u00f3n.\nO fil\u00f3sofo Ludwig Feuerbach e o pai da psican\u00e1lise Sigmund Freud argumentaron que Deus e outras crenzas relixiosas non son m\u00e1is que invenci\u00f3ns humanas creadas para satisfacer variados desexos ou necesidades psicol\u00f3xicas e emocionais. Esta postura \u00e9 compartida por moitos budistas.\nKarl Marx e Friedrich Engels, influenciados por Feuerbach, arg\u00fc\u00edron que estas crenzas cumpren funci\u00f3ns sociais utilizadas por quen est\u00e1 no poder para oprimir \u00e1 clase traballadora. De acordo con Mikhail Bakunin, \u00aba idea de Deus implica a abdicaci\u00f3n da raz\u00f3n e da xustiza humana; \u00e9 a negaci\u00f3n m\u00e1is decisiva da liberdade humana, e leva necesariamente \u00e1 escravitude dos homes, tanto na teor\u00eda como na pr\u00e1ctica\u00bb. Bakunin investiu o soado aforismo de Voltaire \u00abSe Deus non existise, ser\u00eda necesario inventalo\u00bb, escribindo en resposta: \u00abse deus existise realmente, haber\u00eda que facelo desaparecer\u00bb.\nAte\u00edsmo nas relixi\u00f3ns.\nO ate\u00edsmo \u00e9 aceptable dentro dalg\u00fans sistemas de crenzas relixiosas e espirituais, como o hindu\u00edsmo, o xainismo, o budismo, o sinte\u00edsmo e o raelismo, os movementos neopag\u00e1ns, como o wicca, e as relixi\u00f3ns non te\u00edstas. As escolas \u0101stikas do hindu\u00edsmo soste\u00f1en que o ate\u00edsmo \u00e9 un cami\u00f1o v\u00e1lido cara \u00e1 \"moksha\", pero extremadamente dificultoso, xa que os ateos non poden esperar ningunha axuda da divina providencia na s\u00faa viaxe. O xainismo cre que o universo \u00e9 eterno e non ten necesidade dun creador, con todo ven\u00e9rase aos tirthankaras, que poden transcender o tempo e o espazo e te\u00f1en maior poder que o deus Indra. O budismo secular non defende a crenza en deuses. O budismo temper\u00e1n era ateo, pois o cami\u00f1o de Buda Gautama non sup\u00f3n deuses. Concepci\u00f3ns posteriores do budismo consideran ao propio Buda unha divindade, o que suxire que os seus seguidores poden obter a divindade, e reverencian aos bodhisattvas e o Buda eterno.\nFilosof\u00edas ateas.\nO ate\u00edsmo axiol\u00f3xico ou construtivista rexeita a existencia de deuses en favor dun \u00ababsoluto m\u00e1is elevado\u00bb, tales como a humanidade. Esta forma de ate\u00edsmo favorece ao home como a fonte absoluta da \u00e9tica e os valores, e permite aos individuos resolver os seus problemas morais sen recorrer a seres sobrenaturais. Karl Marx e Sigmund Freud usaron este razoamento para comunicar mensaxes de liberaci\u00f3n, desenvolvemento pleno e felicidade liberada. Unha das cr\u00edticas ao ate\u00edsmo m\u00e1is com\u00fans foi a idea contraria, que negar a existencia dun deus conduce ao relativismo moral, o que deixar\u00eda ao ateo sen fundamento moral ou \u00e9tico e volver\u00eda o s\u00faa vida en absurda e miserable. Blaise Pascal arg\u00fc\u00edu esta postura no seu \"Pens\u00e9es.\"\nJean-Paul Sartre identificouse a si mesmo como \u00abexistencialista ateo\u00bb, menos preocupado en negar a existencia de Deus que en demostrar que \u00ab\u00e9 necesario que o home se atope a si mesmo e conv\u00e9nzase de que nada pode salvalo de si mesmo, as\u00ed sexa unha proba valedoira da existencia de Deus\u00bb. Para Sartre, este ate\u00edsmo \u00abdeclara que se Deus non existe, hai polo menos un ser no que a existencia precede \u00e1 esencia, un ser que existe antes de poder ser definido por ning\u00fan concepto, e que este ser \u00e9 o home ou, como di Heidegger, a realidade humana\u00bb. A consecuencia pr\u00e1ctica deste ate\u00edsmo foi descrita por Sartre como a inexistencia de mandatos \"a priori\" ou valores absolutos que poidan ser invocados para gobernar a conduta humana, e que os humanos est\u00e1n \u00abcondenados\u00bb a inventalos por si mesmos, o que fai ao home absolutamente \u00abresponsable de todo o que fai\u00bb.\nAte\u00edsmo, relixi\u00f3n e moral.\nCrenzas e comportamentos sociais.\nO soci\u00f3logo Phil Zuckerman analizou en 2009 os estudos sociol\u00f3xicos existentes sobre a irrelixiosidade e conclu\u00edu que o benestar social est\u00e1 correlacionado positivamente coa irrelixi\u00f3n. Descubriu que hai unha menor taxa de ate\u00edsmo e irrelixiosidade en naci\u00f3ns pobres e menos desenvolvidas (especialmente en \u00c1frica e Suram\u00e9rica) que nas democracias ricas e industrializadas. Os seus descubrimentos en relaci\u00f3n ao ate\u00edsmo nos Estados Unidos foi que, comparados cos seus compatriotas relixiosos, \u00abas persoas ateas e irrelixiosas\u00bb son menos nacionalistas, prexuiciosas, antisemitas, racistas, dogm\u00e1ticas, etnoc\u00e9ntricas, pechadas de mente e autoritarias, e nos estados coas maiores porcentaxes de ateos, a taxa de asasinatos est\u00e1 baixo \u00e1 media; pola contra, nos estados m\u00e1is relixiosos, esta \u00e9 superior \u00e1 media.\nAte\u00edsmo e irrelixi\u00f3n.\nAs\u00famese a mi\u00fado que as persoas que se autoidentifican como ateas son irrelixiosas, pero de feito algunhas seitas das relixi\u00f3ns principais rexeitan a existencia dunha deidade persoal e creadora. Nos anos recentes, certas denominaci\u00f3ns relixiosas acumularon un n\u00famero crecente de seguidores abertamente ateos, tales como o xuda\u00edsmo ateo e humanista e o ate\u00edsmo cristi\u00e1n.\nO sentido estrito do ate\u00edsmo positivo non leva ningunha crenza particular \u00e1 parte de afirmar a inexistencia dos deuses; deste xeito, os ateos poden albergar calquera n\u00famero de crenzas espirituais. Pola mesma raz\u00f3n, os ateos poden soster unha ampla variedade de crenzas \u00e9ticas, que van desde o universalismo moral do humanismo, que afirma que un mesmo c\u00f3digo moral debese aplicarse consistentemente a todos os humanos, ata o nihilismo moral, que sost\u00e9n que a moralidade carece de sentido.\nFil\u00f3sofos como Slavoj \u017di\u017eek, Alain de Botton, Alexander Bard e Jan S\u00f6derqvist defenderon que os ateos deben recuperar a relixi\u00f3n como un acto de resistencia contra o te\u00edsmo e non permitir que a relixi\u00f3n sexa precisamente un inxusto monopolio dos te\u00edstas.\nMandamentos divinos e \u00e9tica.\nDe acordo ao dilema de Eutifr\u00f3n de Plat\u00f3n, o papel dos deuses en diferenciar o bo do malvado \u00e9 innecesario ou arbitrario. O argumento de que a moral debe provir de Deus e que non pode existir sen un sabio creador, usouse persistentemente no debate pol\u00edtico, mais non no \u00e1mbito filos\u00f3fico. Consider\u00e1ronse principios morais tales como \u00abMatar \u00e9 malo\u00bb como leis divinas que requiren un lexislador e xu\u00edz divino. Con todo, moitos ateos argumentan que tratar lexislativamente \u00e1 moralidade constit\u00fae unha falsa analox\u00eda e que esta non depende dun lexislador da mesma maneira que as leis o fan. Friedrich Nietzsche defendeu a existencia dunha moral independente das crenzas te\u00edstas e afirmou que a moral baseada en Deus \u00abpos\u00fae verdade s\u00f3 se Deus \u00e9 verdadeiro: mantense ou esborrallase xunto \u00e1 crenza en Deus\u00bb.\nExisten sistemas \u00e9ticos normativos que non requiren de principios ou mandamentos dados por unha deidade. Entre eles est\u00e1n a \u00e9tica das virtudes, o contrato social, a \u00e9tica kantiana, o utilitarismo e o obxectivismo. Sam Harris propuxo que a prescrici\u00f3n moral (procura de regras \u00e9ticas) non \u00e9 un asunto exclusivo da filosof\u00eda, sen\u00f3n que tam\u00e9n pode ser abordada significativamente pola ciencia da moral. Con todo, como calquera corpo cient\u00edfico esta debe responder \u00e1 cr\u00edtica encarnada pola falacia naturista.\nOs fil\u00f3sofos Susan Neiman e Julian Baggini, entre outros, soste\u00f1en que comportarse eticamente unicamente debido a un mandato divino non \u00e9 unha conduta \u00e9tica aut\u00e9ntica, sen\u00f3n soamente unha obediencia cega. Baggini arg\u00fce que o ate\u00edsmo \u00e9 un fundamento superior para a \u00e9tica e afirma que \u00e9 necesario un marco moral externo a imperativos relixiosos para avaliar a moralidade dos imperativos \"per se\": ser capaz de discernir, por exemplo, que \u00abDebes roubar\u00bb \u00e9 inmoral incluso cando a relixi\u00f3n propia o ordena; e sost\u00e9n que os ateos, por tanto, te\u00f1en a vantaxe de estar m\u00e1is inclinados a realizar tales cuestionamentos \u00e9ticos que os relixiosos.\nO fil\u00f3sofo pol\u00edtico contempor\u00e1neo ingl\u00e9s Martin Cohen ofreceu o exemplo hist\u00f3rico do uso dos mandatos b\u00edblicos en favor da tortura e a escravitude como evidencia de que as ordes relixiosas seguen os costumes pol\u00edticos e sociais, e non ao rev\u00e9s; pero tam\u00e9n observou que a mesma tendencia parece replicarse nos supostamente fr\u00edos e obxectivos fil\u00f3sofos. Cohen ampla este argumento con m\u00e1is detalle en \"Filosof\u00eda pol\u00edtica: desde Plat\u00f3n a Mao\", onde argumenta que o Cor\u00e1n desempe\u00f1ou un papel en perpetuar os c\u00f3digos sociais de principios do s\u00e9culo VII a pesar dos cambios posteriores na sociedade segrar.\nCr\u00edtica da relixi\u00f3n.\nAlg\u00fans ateos prominentes, recentemente Christopher Hitchens, Daniel Dennett, Sam Harris e Richard Dawkins, precedidos por pensadores como Bertrand Russell, Robert G. Ingersoll, Voltaire e o novelista Jos\u00e9 Saramago, criticaron as relixi\u00f3ns denunciando aspectos nocivos das pr\u00e1cticas e doutrinas relixiosas.\nKarl Marx escribiu: \u00abA miseria relixiosa \u00e9 \u00e1 vez a expresi\u00f3n da miseria real e a protesta contra a miseria real. A relixi\u00f3n \u00e9 o suspiro da criatura oprimida, o sentimento dun mundo sen coraz\u00f3n, as\u00ed como o esp\u00edrito dunha situaci\u00f3n sen alma. \u00c9 o opio do pobo. Neces\u00edtase a abolici\u00f3n da relixi\u00f3n entendida como felicidade ilusoria do pobo para que poida darse a s\u00faa felicidade real. A esixencia de renunciar \u00e1s ilusi\u00f3ns sobre a s\u00faa condici\u00f3n \u00e9 a esixencia de renunciar a unha condici\u00f3n que necesita de ilusi\u00f3ns. A cr\u00edtica \u00e1 relixi\u00f3n \u00e9, por tanto, en xerme, a cr\u00edtica do val de b\u00e1goas, cuxo halo o constit\u00fae a relixi\u00f3n\u00bb. Vladimir Lenin dixo que \u00abcada idea relixiosa e cada idea de Deus \u00e9 vileza indescritible [...] do tipo m\u00e1is perigoso, 'contaxio' da clase m\u00e1is abominable. Mill\u00f3ns de pecados, acci\u00f3ns noxentas\n, actos de violencia e contaxios biol\u00f3xicos [...] son por lonxe menos perigosos que a sutil e espiritual idea de Deus ataviado dos m\u00e1is intelixentes disfraces ideol\u00f3xicos\u00bb.\nExiste correlaci\u00f3n entre o fundamentalismo relixioso, a relixi\u00f3n extr\u00ednseca (cando se fomenta a relixi\u00f3n porque serve a intereses ocultos), o autoritarismo, o dogmatismo e os prexu\u00edzos. Sam Harris critica a dependencia da relixi\u00f3n occidental da autoridade divina, que ve como unha gu\u00eda cara ao autoritarismo e o dogmatismo. Utiliz\u00e1ronse estas raz\u00f3ns xunto a feitos hist\u00f3ricos, tales como as cruzadas, a inquisici\u00f3n, a caza de bruxas e os numerosos atentados terroristas, como probas dos perigos da relixi\u00f3n e r\u00e9plica aos supostos efectos positivos da crenza na relixi\u00f3n. Os crentes contraargumentan dicindo que os r\u00e9ximes que apoiaron ao ate\u00edsmo, tales como a Uni\u00f3n Sovi\u00e9tica, tam\u00e9n foron culpables de asasinatos en masa. En resposta, ateos como Sam Harris e Richard Dawkins manifestaron que as atrocidades de Stalin non foron influenciados polo seu ate\u00edsmo, sen\u00f3n o marxismo dogm\u00e1tico, e que a\u00ednda que Stalin e Mao casualmente eran ateos, eles non actuaron no nome do ate\u00edsmo; a diferenza das primeiras, que foron xustificadas pola relixi\u00f3n.\nEtimolox\u00eda.\n[[Ficheiro:Ephesians 2,12 - Greek atheos.jpg|miniatura|esquerda|A palabra grega (\"atheoi\"), tal e como aparece na [[Ep\u00edstola aos efesios]] (2:12 ) do papiro 46 de comezos do s\u00e9culo III. Polo xeral, traducida como \u00ab[aqueles] sen Deus\u00bb.&lt;ref&gt;A palabra \n[[Categor\u00eda:Ate\u00edsmo]]\n[[Categor\u00eda:Irrelixi\u00f3n]]\n[[Categor\u00eda:Artigos que toda Wikipedia deber\u00eda ter (Relixi\u00f3n)]]"}
{"id": "51386", "revid": "98629", "url": "https://gl.wikipedia.org/wiki?curid=51386", "title": "Xornalismo", "text": "O xornalismo ou periodismo \u00e9 a actividade de recadar e publicar informaci\u00f3n relativa \u00e1 actualidade, especialmente a feitos novidosos de interese xeral. A base do xornalismo \u00e9 a noticia. A informaci\u00f3n pode conseguirse e difundirse mediante distintos medios ou soportes t\u00e9cnicos, o que d\u00e1 lugar ao xornalismo gr\u00e1fico.\nHistoria.\nXornalismo na antig\u00fcidade.\nA\u00ednda que as publicaci\u00f3ns que publicaban noticias ao p\u00fablico en xeral s\u00f3 comezaron a aparecer no s\u00e9culo XVII e m\u00e1is tarde, os gobernos desde a Dinast\u00eda Han China (206 a. C) usaron bolet\u00edns publicados regularmente.\nEn Occidente, a primeira publicaci\u00f3n peri\u00f3dica diaria foi a \"Acta diurna\" que Xulio C\u00e9sar mandaba expo\u00f1er no foro romano no s\u00e9culo I antes da nosa era.\nPublicaci\u00f3ns similares cre\u00e1ronse na Rep\u00fablica de Venecia no s\u00e9culo XVI. Estas publicaci\u00f3ns vend\u00edanse en follas ao prezo dunha \"gazeta\" (moeda utilizada en Venecia no s\u00e9culo XVI), das que prove\u00f1en os nomes de moitos xornais publicados na Era Moderna e a Contempor\u00e1nea. Non obstante, estes bolet\u00edns estaban destinados s\u00f3 a funcionarios do goberno, e non foron publicaci\u00f3ns period\u00edsticas no sentido moderno do termo.\nPrimeiros xornais modernos.\nComo as tecnolox\u00edas de impresi\u00f3n en masa como a prensa se foron difundindo, os xornais cre\u00e1ronse para proporcionar con novas a unha audiencia cada vez m\u00e1is alfabetizada. As primeiras referencias a editores de xornais privados na China datan de finais da dinast\u00eda Ming en 1582. O \"Relation aller F\u00fcrnemmen und gedenckw\u00fcrdigen Historien\", de Johann Carolus, publicado en 1605 en Estrasburgo, \u00e9 a mi\u00fado reco\u00f1ecido como o primeiro xornal en Europa. O primeiro diario ingl\u00e9s de \u00e9xito, o \"Daily Courant\", foi publicado entre 1702 e 1735. Mentres as empresas xornal\u00edsticas comezaron como empresas privadas nalgunhas rexi\u00f3ns, como o Sacro Imperio Romano Xerm\u00e1nico e o Imperio Brit\u00e1nico, outros pa\u00edses como Francia e Prusia, mantiveron un control m\u00e1is estrito da prensa, trat\u00e1ndoa principalmente como un punto de sa\u00edda para a propaganda do goberno e somet\u00e9ndoa unha censura uniforme. Outros gobernos, como o Imperio ruso, desconfiaban a\u00ednda m\u00e1is da prensa xornal\u00edstica e prohibiron efectivamente as publicaci\u00f3ns xornal\u00edsticas ata mediados do s\u00e9culo XIX. A medida que a publicaci\u00f3n de xornais se convert\u00eda nunha pr\u00e1ctica cada vez m\u00e1is establecida, os editores aumentar\u00edan a publicaci\u00f3n a un ritmo semanal ou diario. Os xornais concentr\u00e1ronse m\u00e1is intensamente en cidades que foron centros de comercio, como \u00c1msterdam, Londres e Berl\u00edn. Os primeiros xornais en Am\u00e9rica Latina establecer\u00edanse entre mediados e finais do s\u00e9culo XIX.\nOs medios de comunicaci\u00f3n e as revoluci\u00f3ns dos s\u00e9culos XVIII e XIX.\nOs xornais xogaron un papel importante na mobilizaci\u00f3n do apoio popular a favor das revoluci\u00f3ns liberalistas| liberais de finais dos s\u00e9culos XVIII e XIX. Nas colonias americanas, os xornais motivaron \u00e1 xente a sublevarse contra o dominio brit\u00e1nico publicando queixas contra a coroa brit\u00e1nica e publicando folletos de revolucionarios como Thomas Paine, mentres publicaci\u00f3ns fieis motivaron o apoio contra a Revoluci\u00f3n Americana. Os xornais nos Estados Unidos permanecer\u00edan orgullosos e publicamente partidistas ao longo do s\u00e9culo XIX. En Francia, os xornais pol\u00edticos xurdiron durante a Revoluci\u00f3n francesa, con \"L'Ami du peuple\", editado por Jean-Paul Marat, desempe\u00f1ando un papel especialmente famoso no argumento dos dereitos das clases baixas revolucionarias. Napole\u00f3n reintroducir\u00eda as estritas leis de censura en 1800, pero despois do seu reinado, as publicaci\u00f3ns impresas florecer\u00edan e ter\u00edan un papel importante na cultura pol\u00edtica. Como parte das Revoluci\u00f3ns de 1848, publicaci\u00f3ns liberais radicais como a \"Rheinische Zeitung, Pesti H\u00edrlap\" e \"Morgenbladet\" motivar\u00edan \u00e1 xente a depo\u00f1er os gobernos aristocr\u00e1ticos de Europa Central. Outras publicaci\u00f3ns liberais xogaron un papel m\u00e1is moderado: \"The Russian Bulletin\" eloxiou as reformas liberais de Alexandre II de Rusia a finais do s\u00e9culo XIX, e apoiaron un aumento da liberdade pol\u00edtica e econ\u00f3mica para os campesi\u00f1os, as\u00ed como o establecemento dun sistema parlamentario en Rusia. M\u00e1is preto da esquerda, xornais socialistas e comunistas tiveron un amplo seguimento en Francia, Rusia e Alema\u00f1a a pesar de ser ilegalizados polos gobernos.\nNos s\u00e9culos XVIII e XIX os l\u00edderes pol\u00edticos tomaron conciencia do grande poder que pod\u00edan ter as gacetas para influ\u00edr na poboaci\u00f3n e proliferaron os xornais de facci\u00f3ns e partidos pol\u00edticos.\nCara a fins do s\u00e9culo XIX, os empresarios descubriron o potencial comercial do xornalismo e xurdiron as primeiras publicaci\u00f3ns parecidas \u00f3s diarios actuais. Nos Estados Unidos, Joseph Pulitzer e William Randolph Hearst crearon grandes diarios destinados \u00e1 venda masiva. Novas invenci\u00f3ns, coma o tel\u00e9grafo, facilitaron a obtenci\u00f3n de noticias. Xurdiron, xa no s\u00e9culo XX, empresas dedicadas \u00e1 recolecci\u00f3n de informaci\u00f3ns sobre a actualidade que eran vendidas aos diarios. Estas empresas foron co\u00f1ecidas como axencias xornal\u00edsticas ou axencias de prensa.\nA fotograf\u00eda comezou a usarse na prensa diaria en 1880. Alema\u00f1a foi o primeiro pa\u00eds que produciu revistas gr\u00e1ficas ilustradas con fotograf\u00edas.\nNo s\u00e9culo XX.\nNa d\u00e9cada dos anos 20 do s\u00e9culo XX xurdiron as primeiras emisoras de radio, que tomaron gran parte do protagonismo dos diarios no seguimento paso a paso dos feitos de actualidade. As primeiras emisi\u00f3ns de televisi\u00f3n fix\u00e9ronse nos Estados Unidos nos anos 30, e xa nos anos 50 a televisi\u00f3n compet\u00eda coa radio na posibilidade de transmitir instantaneamente informaci\u00f3n acompa\u00f1ada de imaxe.\nNa era dixital.\nO papel e o estado do xornalismo, as\u00ed como dos medios de comunicaci\u00f3n de masas, sufriron cambios a finais do s\u00e9culo XX e comezos do XXI, xunto co avance da tecnolox\u00eda dixital e a publicaci\u00f3n de novas en Internet. Isto creou un cambio no consumo de medios impresos, xa que a xente consome cada vez m\u00e1is novas a trav\u00e9s de lectores electr\u00f3nicos, tel\u00e9fonos intelixentes e outros dispositivos electr\u00f3nicos. As organizaci\u00f3ns de noticias te\u00f1en o reto de monetizar totalmente a s\u00faa \u00e1rea dixital e de improvisar sobre o contexto no que publican en papel. Os xornais viron que os ingresos por impresi\u00f3n baixaban a un ritmo m\u00e1is r\u00e1pido que a taxa de crecemento dos ingresos dixitais.\nEspecialmente, no panorama dos medios de comunicaci\u00f3n estadounidenses, as sala de noticias reduciron o seu persoal e cobertura como canles de medios tradicionais, como a televisi\u00f3n, lidando cunha audiencia en declive. Por exemplo, entre 2007 e 2012, CNN editou os seus paquetes de historias en case a metade do tempo orixinal.\nA compactidade da cobertura estivo ligada a unha ampla audiencia. Segundo o Pew Research Center, a circulaci\u00f3n dos xornais estadounidenses caeu drasticamente no s\u00e9culo XXI. A era dixital tam\u00e9n introduciu un xornalismo no que os cidad\u00e1ns com\u00fans xogan un papel m\u00e1is importante no proceso, co aumento do xornalismo cidad\u00e1n fac\u00e9ndose posible a trav\u00e9s de Internet. Usando tel\u00e9fonos intelixentes equipados con c\u00e1mara de v\u00eddeo, os cidad\u00e1ns activos agora est\u00e1n habilitados para gravar imaxes de eventos e subilas a canles como YouTube (que a mi\u00fado \u00e9 descuberto e usado polos principais medios de comunicaci\u00f3n de noticias). As noticias de diversas fontes en li\u00f1a, como blogs e outros medios sociais, dan lugar a unha selecci\u00f3n m\u00e1is ampla de fontes oficiais e non oficiais, no canto de s\u00f3 as organizaci\u00f3ns de medios tradicionais.\nO cuarto poder.\nConvertido segundo alg\u00fans analistas no \"cuarto poder\" das grandes democracias occidentais, o xornalismo est\u00e1 a medio cami\u00f1o entre o servizo p\u00fablico ao servizo da cidadan\u00eda e a empresa que defende os seus intereses comerciais e de mercado. Ligado con isto \u00faltimo, hai empresas ou produtos xornal\u00edsticos, ou de orixe ou base xornal\u00edstica, que explotan todo tipo de recursos para chamar a atenci\u00f3n e multiplicar as s\u00faas vendas: por exemplo, a trav\u00e9s da intrusi\u00f3n nas vidas privadas, esaxerando a dimensi\u00f3n de noticias consideradas 'escandalosas', afondando no morbo etc.\nO certo \u00e9 que o xornalismo \u00e9 un compo\u00f1ente fundamental da vida contempor\u00e1nea e semella inseparable dos sistemas pol\u00edticos democr\u00e1ticos. O xornalismo escrito creou, polas s\u00faas necesidades de r\u00e1pida lectura e comprensi\u00f3n e a s\u00faa suposta neutralidade, un estilo na redacci\u00f3n que nutriu a numerosos escritores que formaron parte dos seus cadros de persoal. Ademais, creou comentaristas da vida social e pol\u00edtica que acadaron prestixio e sona, vestiu as s\u00faas p\u00e1xinas con humoristas e debuxantes e desenvolveu desde o proxecto costumista at\u00e9 a investigaci\u00f3n documentada.\nEst\u00e1ndares profesionais e \u00e9ticos.\nA\u00ednda que varios dos c\u00f3digos profesionais existentes te\u00f1en algunhas diferenzas, a maior\u00eda comparte elementos com\u00fans, inclu\u00eddos os principios de veracidade, precisi\u00f3n, obxectividade, imparcialidade, equidade e responsabilidade p\u00fablica, que tam\u00e9n se aplican \u00e1 adquisici\u00f3n de informaci\u00f3n e a s\u00faa posterior difusi\u00f3n ao p\u00fablico.\nBill Kovach e Tom Rosenstiel propo\u00f1en varias pautas para os xornalistas no seu libro \"The Elements of Journalism\".\nA s\u00faa opini\u00f3n \u00e9 que a primeira lealdade do xornalismo \u00e9 a cidadan\u00eda e que os xornalistas est\u00e1n obrigados a dicir a verdade e deben servir de monitor independente de individuos e instituci\u00f3ns poderosas da sociedade. Neste punto, a esencia do xornalismo \u00e9 proporcionar aos cidad\u00e1ns informaci\u00f3n fiable mediante a disciplina da verificaci\u00f3n.\nAlg\u00fans c\u00f3digos \u00e9ticos xornal\u00edsticos, especialmente os europeos, tam\u00e9n incl\u00faen comentarios sobre referencias discriminatorias nas novas baseadas en raza, relixi\u00f3n, orientaci\u00f3n sexual e discapacidades. A Asemblea Parlamentaria do Consello de Europa aprobou en 1993 a Resoluci\u00f3n 1003 sobre \u00c9tica do Xornalismo que recomenda aos xornalistas respectar a presunci\u00f3n de inocencia, en particular nos casos que a\u00ednda est\u00e1n \"sub judice\".\nNo Reino Unido, t\u00f3dolos xornais est\u00e1n obrigados a seguir o C\u00f3digo de pr\u00e1cticas da Organizaci\u00f3n Independente de Est\u00e1ndares de Prensa. Isto incl\u00fae puntos como respectar a privacidade das persoas e garantir a exactitude. Non obstante, o Media Standards Trust criticou a PCC, alegando que \u00e9 necesario que se cambie radicalmente para garantir a confianza p\u00fablica dos xornais.\nIsto contrasta moito co clima nos medios antes do s\u00e9culo XX, onde o mercado dos medios estaba dominado por xornais e panfletos m\u00e1is pequenos que normalmente ti\u00f1an unha axenda aberta e a mi\u00fado radical, sen presunci\u00f3n de equilibrio nin obxectividade.\nDebido \u00e1 presi\u00f3n nos xornalistas para que informen de inmediato e antes que os seus competidores, os erros sobre os feitos ocorren con m\u00e1is frecuencia que nos escritos producidos e editados baixo menos presi\u00f3n de tempo. As\u00ed, un n\u00famero t\u00edpico dun diario importante pode conter varias correcci\u00f3ns de artigos publicados o d\u00eda anterior. Quizais o erro xornal\u00edstico m\u00e1is famoso causado pola presi\u00f3n temporal foi a edici\u00f3n de Dewey Derrota a Truman do Chicago Daily Tribune, baseada en retornos electorais anteriores que non lograron anticipar o resultado real das elecci\u00f3ns presidenciais dos Estados Unidos de 1948.\nEspecialidades do xornalismo.\nA actividade xornal\u00edstica comprende diversos x\u00e9neros, entre eles a cr\u00f3nica, a reportaxe, a entrevista, o documental, a vi\u00f1eta sat\u00edrica ou humor\u00edstica e o artigo de opini\u00f3n.\nXornalismo ambiental.\n\u00c9 aquel que se ocupa dos temas da relaci\u00f3n entre o home e a s\u00faa contorna natural. Abrangue desde a informaci\u00f3n relativa ao agr\u00edcola, gandeiro, meteorol\u00f3xico... at\u00e9 os aspectos sociais, econ\u00f3micos, pol\u00edticos... do que ten que ver co medio natural.\nCiberxornalismo.\n\u00c9 aquela modalidade do xornalismo cuxo principal medio para a investigaci\u00f3n, elaboraci\u00f3n e, sobre todo, a difusi\u00f3n da informaci\u00f3n \u00e9 o ciberespazo, con internet como principal expo\u00f1ente.\nO ciberxornalismo recibiu m\u00faltiples denominaci\u00f3ns nos \u00faltimos anos: 'xornalismo electr\u00f3nico', 'xornalismo multimedia', 'xornalismo en internet' e, sobre todo, 'xornalismo dixital'. Malia a isto, todas estas expresi\u00f3ns resultan ambiguas, pois aluden tam\u00e9n a outras variantes audiovisuais do xornalismo, as\u00ed que cada vez m\u00e1is investigadores e profesionais optan pola denominaci\u00f3n de ciberxornalismo.\nXornalismo participativo.\n\u00c9 o acto dun cidad\u00e1n ou grupo de cidad\u00e1ns que xogan un papel activo no proceso de colectar, analizar e diseminar informaci\u00f3n. A intenci\u00f3n desta participaci\u00f3n \u00e9 subministrar a informaci\u00f3n independente, contrastada, exacta, de amplo rango e relevante que unha democracia require.\nXornalismo cient\u00edfico.\n\u00c9 a ligaz\u00f3n sistem\u00e1tica e profesional entre o co\u00f1ecemento cient\u00edfico e a sociedade. O seu obxectivo principal \u00e9 transformar a ciencia nun saber xeral con car\u00e1cter informativo e educativo.\nXornalismo cultural.\nIv\u00e1n Tubau, no seu libro \"Teor\u00eda y pr\u00e1ctica del periodismo cultural\", define o xornalismo cultural como unha forma de co\u00f1ecer e difundir os produtos culturais dunha sociedade a trav\u00e9s dos medios masivos de comunicaci\u00f3n\nXornalismo econ\u00f3mico.\nTrata de dar a co\u00f1ecer o estado econ\u00f3mico dun pa\u00eds (principais indicadores econ\u00f3micos, evoluci\u00f3n e comportamento dos mercados e empresas etc.). \u00c9 unha secci\u00f3n que desde as orixes do xornalismo se considerou 'prestixiosa', igual que a de pol\u00edtica.\nXornalismo deportivo.\n\u00c9 o que ofrece informaci\u00f3n sobre os acontecementos deportivos a nivel local, nacional e internacional, mostrando as novidades que se relacionan coas diferentes disciplinas deportivas.\nXornalismo de guerra.\n\u00c9 unha das especialidades m\u00e1is perigosas da profesi\u00f3n, posto que require cubrir as novas que se producen durante un conflito b\u00e9lico.\nXornalismo infogr\u00e1fico.\nO xornalismo infogr\u00e1fico \u00e9 aquel que combina elementos visuais e textuais. A s\u00faa aplicaci\u00f3n m\u00e1is espec\u00edfica en principio serviu para colocar mapas, e gr\u00e1ficos.\nNo xornalismo dixital, a infograf\u00eda adquire outras caracter\u00edsticas propias: a interactividade, a posibilidade de animaci\u00f3n, a incorporaci\u00f3n de son e imaxe en movemento etc.\nXornalismo pol\u00edtico.\nRef\u00edrese \u00e1 an\u00e1lise e \u00e1 informaci\u00f3n referida \u00e1s actividades partidarias.\nXornalismo preventivo.\n\u00c9 unha disciplina do xornalismo que ten como obxectivo analizar as crises e os conflitos dende o punto de vista global, da s\u00faa orixe \u00f3 impacto causado. O enfoque do xornalismo preventivo pretende asemade dar maior relevancia \u00f3s actores que propo\u00f1en soluci\u00f3ns para a crise.\nEsta visi\u00f3n implica unha cr\u00edtica do xornalismo convencional, considerado polos practicantes deste tipo de xornalismo como demasiado centrada sobre a noticia, descontextualizada, e nos actores en conflito.\nA orixe do termo \u00e9 asignable a Kofi Annan, quen mencionou a necesidade dun xornalismo deste tipo, sen desenvolver m\u00e1is al\u00f3 as s\u00faas caracter\u00edsticas.\nO Instituto de Xornalismo de An\u00e1lise Preventiva Internacional (Ippai), con base en Madrid, asigna a este tipo de xornalismo:\nXornalismo literario.\n\u00c9 aquel que non ficcionaliza a realidade, sen\u00f3n que a fai a\u00ednda m\u00e1is real, \u00f3 apartarse das convenci\u00f3ns informativas. Un importante impulsor deste tipo de xornalismo \u00e9 Gabriel Garc\u00eda M\u00e1rquez, quen o bautizou como \"Novo xornalismo\".\nNo xornalismo literario debe haber, por parte do xornalista, m\u00e1is inmersi\u00f3n e m\u00e1is compromiso. Ademais de que debe ter unha riqueza narrativa capaz de rozar a literatura, pero sen apartarse da sinxeleza e a precisi\u00f3n do estilo xornal\u00edstico.\nXornalismo de investigaci\u00f3n.\n\u00c9 aquel que procura revelar feitos de interese p\u00fablico a trav\u00e9s de investigaci\u00f3ns xornal\u00edsticas que profundicen naqueles feitos que afecten ao ben com\u00fan, para o cal se precisa conseguir datos, realizar entrevistas, contrastar fontes e contar con antecedentes fidedignos e documentos que permitan denunciar ou publicar unha reportaxe.\nLustran e ilustran o termo, Truman Capote coa s\u00faa novela \"A sangre fr\u00eda\" e Tom Wolfe con, por exemplo, \"La palabra pintada\", a prop\u00f3sito do pop arte dos anos sesenta.\nXornalismo radiof\u00f3nico.\n\u00c9 o que utiliza a radio como medio de transmisi\u00f3n.\nXornalismo como carreira universitaria.\nEn moitos pa\u00edses do mundo, a carreira de xornalismo tam\u00e9n se atopa en varias universidades, pero non s\u00f3 entregan o t\u00edtulo de xornalista, sen\u00f3n que ademais de licenciado en comunicaci\u00f3n social, relacionador p\u00fablico, empresarios emprendedores no \u00e1mbito da comunicaci\u00f3n social, mesmo profesores da especialidade no ensino p\u00fablico.\nEn Galicia, a licenciatura de Xornalismo como tal pode estudarse unicamente na Universidade de Santiago de Compostela. O grao de Publicidade e Relaci\u00f3ns P\u00fablicas pode cursarse na Facultade de Ciencias Sociais e da Comunicaci\u00f3n de Pontevedra da Universidade de Vigo. Ademais, a carreira de Comunicaci\u00f3n Audiovisual pode cursarse na Facultade de Ciencias da Comunicaci\u00f3n de Santiago de Compostela da USC, na Facultade de Ciencias Sociais e da Comunicaci\u00f3n de Pontevedra da Universidade de Vigo e na Universidade da Coru\u00f1a."}
{"id": "51387", "revid": "7594", "url": "https://gl.wikipedia.org/wiki?curid=51387", "title": "Literatura galega do Rexurdimento", "text": "O Rexurdimento foi un movemento social, literario e intelectual, localizado no tempo na segunda metade do s\u00e9culo XIX. Ver\u00eda o seu inicio este per\u00edodo da literatura galega en 1863, coa publicaci\u00f3n do poemario de Rosal\u00eda de Castro \"Cantares Gallegos\". O seu final, por\u00e9n, haber\u00eda que situalo en 1890 coa publicaci\u00f3n da obra de Valent\u00edn Lamas Carvajal \"A musa das aldeas\".\nCando falamos do Rexurdimento literario, est\u00e1monos a referir sobre todo a un movemento po\u00e9tico, posto que a prosa e o teatro participar\u00e1n del tardiamente.\nContexto hist\u00f3rico e cultural.\nO Rexurdimento, como a segunda fase do Prerrexurdimento, xorde por influencia do ideal rom\u00e1ntico, o cal chega con atraso a Galiza. Froito das ideas derivadas do Romanticismo e da Revoluci\u00f3n Francesa, estenderase por toda Europa un sentimento de afirmaci\u00f3n nacional, que se culminar\u00e1 na independencia de pa\u00edses como Grecia, B\u00e9lxica ou Polonia (pese a que a independencia deste \u00faltimo Estado foi moi breve). En territorios como a Occitania ou a propia Galiza, por\u00e9n, esta corrente ficou no seu inicio unicamente na reivindicaci\u00f3n e defensa das linguas e culturas propias.\nS\u00f3 cinco anos despois da publicaci\u00f3n de \"Cantares Gallegos\" (1863), de Rosal\u00eda de Castro, ten lugar en Espa\u00f1a a Revoluci\u00f3n Liberal de 1868, que culminou no exilio en Francia da ra\u00ed\u00f1a Isabel II. E \u00e9 que foi esta unha \u00e9poca de grande axitaci\u00f3n pol\u00edtica. En 1869, os republicanos federais de Galiza e Asturias asinan o Pacto da Coru\u00f1a e, en 1872 ten lugar en Ferrol un levantamento republicano. En 1870 Amadeu de Savoia sobe ao trono de Espa\u00f1a, mais abdicar\u00e1 en 1873. De feito, a proclamaci\u00f3n da Primeira Rep\u00fablica tivo lugar en 1873, mais s\u00f3 durar\u00e1 once meses. En 1874 o pronunciamento do xeneral Mart\u00ednez Campos provocar\u00e1 a restauraci\u00f3n borb\u00f3nica e a consecuci\u00f3n da coroa por parte de Afonso XII (guiado polo conservador C\u00e1novas del Castillo).\nCanto ao galeguismo (fundamental no desenvolvemento literario do Rexurdimento), temos que dicir que o Provincialismo da d\u00e9cada de 1840 esmorecer\u00e1 para deixarlle paso ao Rexionalismo, antecedente directo do Nacionalismo. E diciamos arriba que o Rexionalismo foi fundamental para o desenvolvemento da nosa literatura nesta \u00e9poca, non s\u00f3 porque esta foi cultivada maioritariamente por rexionalistas ou persoas vinculadas a este movemento, sen\u00f3n porque foi o propio ideal rexionalista o que propiciou o ambiente necesario para o seu desenvolvemento. Ademais, a literatura convert\u00edase no instrumento id\u00f3neo para levar a termo a dignificaci\u00f3n do idioma e do pa\u00eds que persegu\u00edan os rexionalistas.\nPor outra parte, nesta \u00e9poca proliferar\u00e1n os Xogos Florais por toda a nosa xeograf\u00eda, os cales son de vital importancia para o progreso do movemento literario que neste artigo nos ocupa.\nFinalmente, \u00e9 de destacar o feito de que vai ser nesta altura cando xurdan os primeiros estudos historiogr\u00e1ficos sobre Galiza (sobranceando entre todos eles os traballos de Benito Vicetto e mais os de Manuel Murgu\u00eda). A partir deste momento (e sobre todo a partir de Manuel Murgu\u00eda), xurdir\u00e1 o movemento do celtismo, o cal anega e infl\u00fae fortemente \u00e1 poes\u00eda de Eduardo Pondal.\nA poes\u00eda do Rexurdimento.\nCando falamos da literatura do Rexurdimento, est\u00e1monos a referir fundamentalmente \u00e1 poes\u00eda. E \u00e9 que o Rexurdimento \u00e9 un movemento fundamentalmente l\u00edrico, xa que tanto a narrativa como o teatro galego van aflorar a partir da d\u00e9cada de 1880 (\u00e1 fin do Rexurdimento e ao comezo do per\u00edodo intersecular). Estes dous x\u00e9neros, pois, van vivir a s\u00faa (re)nacenza con case vinte anos de atraso con respecto \u00e1 poes\u00eda.\nDebido \u00e1s caracter\u00edsticas do x\u00e9nero, os rexionalistas consideraban a l\u00edrica como o m\u00e1is id\u00f3neo para a literaturizaci\u00f3n do idioma e a dignificaci\u00f3n da lingua.\nNormalmente, tendeu a dicirse que os autores do Rexurdimento parten completamente de cero, carentes dunha tradici\u00f3n literaria culta, e con base na literatura popular (a \u00fanica tradici\u00f3n que co\u00f1ecer\u00edan estes poetas). Mais, na realidade, haber\u00eda que matizar isto. Si \u00e9 certo que os escritores do Rexurdimento desco\u00f1ec\u00edan a l\u00edrica profana trobadoresca e mais gran parte da prosa medieval, mais si sab\u00edan da l\u00edrica relixiosa e mais da galego-castel\u00e1. De feito, un dos argumentos m\u00e1is utilizados entre os rexionalistas (sobre todo por Manuel Murgu\u00eda) para defender a validez literaria (e non s\u00f3) da lingua galega radicaba no feito de lle lembrar aos galegos que no seu idioma trobara Afonso X (un dos m\u00e1is prestixiados reis castel\u00e1ns) ou Mac\u00edas o Namorado (poeta galego, unha das figuras m\u00e1is importantes da l\u00edrica galego-castel\u00e1).\nE, por outra parte, se os poetas do Rexurdimento recorren \u00e1 literatura popular para crear os seus textos, isto non \u00e9 m\u00e1is que un efecto do ideal rom\u00e1ntico. Segundo o Romanticismo (e esta idea vai ser seguida e fomentada por Manuel Murgu\u00eda), a literatura (e non s\u00f3) deb\u00eda recoller en si o \"Volksgeist\", o \"esp\u00edrito do pobo\". Deb\u00eda ser unha literatura feita para o pobo e a partir do pobo. De a\u00ed se desprende o gusto popularizante dos poetas desta \u00e9poca. Por este motivo, moitos dos autores desta \u00e9poca se dedicar\u00e1n a recoller contos e cantares populares (Xos\u00e9 P\u00e9rez Ballesteros, Ux\u00edo Carr\u00e9 Aldao...)\nE da literatura popular xurdir\u00e1, precisamente, o libro co que se inicia esta etapa do Rexurdimento, os \"Cantares Gallegos\" (1863), da autor\u00eda de Rosal\u00eda de Castro. Este poemario ser\u00e1 a primeira obra do XIX escrita integramente na lingua do pa\u00eds, de a\u00ed a s\u00faa importancia. \u00c1 parte, as composici\u00f3ns que a forman pos\u00faen unha gran calidade l\u00edrica. Diciamos que se trata dun libro que xorde da poes\u00eda popular porque esta ser\u00e1 a \"base\" dos poemas que o compo\u00f1en. Rosal\u00eda de Castro, para a s\u00faa elaboraci\u00f3n, tomou como base versos de cantares populares galegos (de a\u00ed o nome do t\u00edtulo), os cales aparecer\u00e1n glosados. Mais Rosal\u00eda non foi unha recolledora de c\u00e1ntigas (como P\u00e9rez Ballesteros), sen\u00f3n que elaborou a partir destes cantares composici\u00f3ns completamente orixinais.\nMais \"Cantares Gallegos\" non foi tan s\u00f3 un poemario de alto nivel, sen\u00f3n que \u00e9 toda unha defensa de Galiza e da s\u00faa lingua, expresada de forma clara no pr\u00f3logo da obra. Estes dous factores foron os principais provocadores (al\u00e9n do poema co\u00f1ecido como \"Castellanos de Castilla\") da pol\u00e9mica coa que foi acollida tanto f\u00f3ra das nosas fronteiras como entre os sectores conservadores galegos.\nA\u00ednda as\u00ed, o Rexurdimento xa estaba en marcha (por fortuna). As\u00ed, en 1875 Valent\u00edn Lamas Carvajal publica as s\u00faas \"Dez Cartas \u00f4s Gallegos\" e mais \"Espi\u00f1as, Follas e Froles\". En 1877 Manuel Curros Enr\u00edquez ga\u00f1a un certame literario en Ourense con tres poemas que xa pasaron \u00e1 historia das nosas letras e que formaron parte posteriormente dos \"Aires da mi\u00f1a terra\" (1880). Tam\u00e9n en 1877 publicaba Eduardo Pondal a obra biling\u00fce \"Rumores de los Pinos\", claro ensaio para \"Queixumes dos pinos\" (1886), e en 1880 Rosal\u00eda de Castro daba ao prelo (despois de varios intentos) o poemario m\u00e1is logrado do Rexurdimento: \"Follas Novas\". \nA poes\u00eda galega contou nesta etapa, por outra parte, con tres grandes mestres, que non son outros que Rosal\u00eda de Castro, Manuel Curros Enr\u00edquez e Eduardo Pondal. A esta tr\u00edade, poder\u00eda unirse Valent\u00edn Lamas Carvajal. Falamos de grandes mestres do Rexurdimento porque ser\u00e1n estes poetas os que infl\u00faan ao resto de escritores tanto desta \u00e9poca como de tempos posteriores. Ademais, o \u00e9xito destes catro autores entre os seus contempor\u00e1neos (exceptuando talvez a Pondal, posto que, pese a ser apreciado entre os intelectuais, o seu \u00e9xito entre o p\u00fablico popular non foi precisamente grande) chegou ata o punto de que moitos dos seus poemas foran musicados polos compositores galegos de m\u00e1is sona (Xan Montes, Xos\u00e9 Baldomir, Xos\u00e9 Castro \"Chan\u00e9\", Pascual Veiga...).\nPor outra banda, neste per\u00edodo do Rexurdimento xurdir\u00e1 a necesidade da revisi\u00f3n (e creaci\u00f3n) dos mitos galegos, coa finalidade de crear un imaxinario propio para a Galiza. E a poes\u00eda e m\u00e1is a historiograf\u00eda, prest\u00e1banse especialmente para este labor. As\u00ed, Manuel Murgu\u00eda, como creo que xa dixemos m\u00e1is arriba, difundiu a idea de que o fondo \u00e9tnico do pobo galego prov\u00e9n dos celtas, antigos moradores do territorio galego. Esta corrente recibiu o nome de celtismo, e ser\u00e1 defendida polos intelectuais da Cova C\u00e9ltica. Isto ser\u00e1 determinante para a literatura, posto que a poes\u00eda de Eduardo Pondal estar\u00e1 marcada profundamente polo celtismo, a\u00ednda que este celtismo est\u00e1 influ\u00eddo polo ossianismo de McPherson e m\u00e1is por unha certa tendencia helenizante, derivada da formaci\u00f3n cl\u00e1sica de Pondal.\nAdemais, cumpr\u00eda elaborar o gran canto \u00e9pico galego, a grande epopea do noso pobo. E ese labor, en teor\u00eda, recaeu en Eduardo Pondal. Este escritor \u00e9, pois, o autor d\u00b4\"Os Eoas\", canto \u00e9pico no que se narra o descubrimento da Am\u00e9rica, e que estar\u00eda inspirado en obras como \"Os Lus\u00edadas\" de Lu\u00eds de Cam\u00f5es ou a \"Xerusal\u00e9n Liberada\" de Torquato Tasso. De todos os xeitos, esta obra ficou inconclusa e non tivo unha edici\u00f3n definitiva ata o ano 2005. \nPor este motivo, haber\u00e1 que agardar ata o per\u00edodo intersecular para que Galiza te\u00f1a o seu primeiro canto \u00e9pico \"completo\", e este non ser\u00e1 outro que \"Os calaicos\" (1895) de Florencio Vaamonde Lores.\nFinalmente, c\u00f3mpre facer alusi\u00f3n aos poetas do Rexurdimento. Segundo Ricardo Carvalho Calero, na s\u00faa \"Historia da Literatura Galega Contempor\u00e1nea\" de 1963, os autores desta \u00e9poca poder\u00edan dividirse en dous grupos:\nA prosa e o teatro do Rexurdimento.\nComo creo que xa temos dito, estes dous x\u00e9neros participan tardiamente deste movemento ou, o que \u00e9 o mesmo, xorden cando o Rexurdimento est\u00e1 a dar os seus \u00faltimos pasos. De feito, par\u00e9cenos m\u00e1is apropiado falar do \"rexurdimento da prosa\" que da \"prosa do Rexurdimento\". Polo que ao teatro respecta, este presenta unha particularidade esencial con respecto \u00e1 poes\u00eda e \u00e1 prosa. Nesta \u00e9poca xurdir\u00e1, a partir de 1882, o teatro galego para minor\u00edas, mais xa exist\u00eda con anterioridade un teatro galego popular, que v\u00e9n desde os S\u00e9culos Escuros (v\u00e9xase Literatura galega dos S\u00e9culos Escuros) e que non ficou interrompido en ning\u00fan momento. De feito, esta dram\u00e1tica de corte popular s\u00f3 sufrir\u00e1 unha especie de crise a partir de 1867. Neste ano, como sinala Manuel F. Vieites, o Gobernador da Coru\u00f1a publicou no \"Bolet\u00edn da Provincia\" unha Real Orde de Isabel II que prohib\u00eda levar \u00e1 escena pezas escritas noutra lingua que non fose o espa\u00f1ol, sen\u00f3n que ti\u00f1an que ser, polo menos, biling\u00fces. A\u00ednda as\u00ed, autores como Laura Tato Fonta\u00ed\u00f1a apuntan que este feito apenas tivo repercusi\u00f3n neste teatro, o cal continuou a existir ata finais do s\u00e9culo XIX.\nDebido a este xurdimento tard\u00edo da prosa e da dram\u00e1tica, e \u00e1 particularidade peri\u00f3dica destes dos x\u00e9neros con respecto \u00e1 poes\u00eda, consideramos oportuno tratar a prosa e o teatro de finais do s\u00e9culo XIX dentro da literatura galega do per\u00edodo intersecular."}
{"id": "51388", "revid": "1987", "url": "https://gl.wikipedia.org/wiki?curid=51388", "title": "Pena de morte", "text": "A pena de morte, pena capital ou execuci\u00f3n consiste en provocar a morte a unha persoa condenada por parte do Estado, como castigo por cometer un delito establecido na lexislaci\u00f3n. A expresi\u00f3n prov\u00e9n do lat\u00edn \"capita\" (=\"cabeza\"), onde \u00e1 s\u00faa vez chegou supostamente dun termo indoeuropeo \"kaput\", co mesmo significado. As\u00ed, etimoloxicamente, a pena capital \u00e9 o castigo imposto a un crime tan grave que, a xu\u00edzo dalg\u00fans, merece a decapitaci\u00f3n. Debe distinguirse das execuci\u00f3ns extraxudiciais, xa que estas son realizadas sen o debido proceso legal.\n Existe un debate, legal e filos\u00f3fico, respecto a pena de morte.\nA execuci\u00f3n de criminais e disidentes pol\u00edticos foi empregada por gran parte das sociedades ao longo da historia, tanto para castigar o crime como para suprimir a disidencia pol\u00edtica. Actualmente a situaci\u00f3n legal da pena de morte var\u00eda segundo as rexi\u00f3ns do mundo. As\u00ed, foi abolida e penalizada en case todos os pa\u00edses europeos (excepto Rusia e Belar\u00fas) e a maior\u00eda dos de Ocean\u00eda (como Australia, Nova Zelandia e Timor Leste). A maior\u00eda dos pa\u00edses latinoamericanos tam\u00e9n a aboliron. Por\u00e9n, en pa\u00edses como os Estados Unidos e a maior\u00eda dos estados do Caribe segue sendo aplicada. En Asia a pena de morte est\u00e1 permitida en pa\u00edses como a China, a India, Indonesia, Corea do Sur, Corea do Norte, Emiratos \u00c1rabes Unidos, Paquist\u00e1n, Ir\u00e1n e o Xap\u00f3n. En \u00c1frica a\u00ednda se usa en varios pa\u00edses, especialmente da zona nororiental do continente. Segue sendo aplicada na maior\u00eda dos pa\u00edses \u00e1rabes e en toda a zona de Oriente Pr\u00f3ximo. Os pa\u00edses que lle puxeron fin son 160 dos cales 104 son totalmente abolicionistas, seis imp\u00eddena para crimes ordinarios, noutros seis rexe unha moratoria e 44 son \"abolicionistas de feito\" e non aplican a pena capital.\nEn moitos pa\u00edses onde a\u00ednda se aplica \u00fasase como para crimes de asasinato, espionaxe, traiz\u00f3n ou como parte do dereito militar. Nalg\u00fans pa\u00edses apl\u00edcase tam\u00e9n para castigar delitos sexuais, considerados como tales o adulterio ou a sodom\u00eda. Tam\u00e9n se castiga con pena de morte nalg\u00fans pa\u00edses musulm\u00e1ns a apostas\u00eda, a renuncia formal \u00e1 propia relixi\u00f3n. Na China o tr\u00e1fico de persoas e os casos graves de corrupci\u00f3n pol\u00edtica son castigados coa pena de morte. Nalg\u00fans pa\u00edses util\u00edzase por motivos pol\u00edticos, coa m\u00e1xima difusi\u00f3n posible, como \u00abescarmento\u00bb de masas. En 2007 o director dunha empresa foi executado en Corea do Norte como castigo por realizar numerosas chamadas telef\u00f3nicas ao estranxeiro.\nO tema da pena de morte \u00e9 moi controvertido. Os simpatizantes da mesma opinan que a s\u00faa realizaci\u00f3n reduce o delito, prev\u00e9n a s\u00faa repetici\u00f3n e \u00e9 unha forma de castigo para o asasinato. Os detractores argumentan que non reduce o crime en maior medida que a cadea perpetua; son peores que o delito e \u00e9 unha discriminaci\u00f3n de feito contra as minor\u00edas pobres que poidan non ter recursos suficientes no sistema legal.\nEn 2015, Ir\u00e1n, Paquist\u00e1n e Arabia Saudita foron responsables de case o 90\u00a0% das execuci\u00f3ns, segundo Amnist\u00eda Internacional (AI). Este dato non incl\u00fae as execuci\u00f3ns na China, as cales AI cre son de miles, pero non existen cifras oficiais dispo\u00f1ibles. En 2020, segundo Amnist\u00eda Internacional, a clasificaci\u00f3n de execuci\u00f3ns continuaba encabezado pola China, como en anos anteriores. A cifra total de condenas \u00e1 morte durante 2020 foi de polo menos de 1.477, entre as que se puideron confirmar 483 execuci\u00f3ns.\nAsemblea Xeral das Naci\u00f3ns Unidas aprobou o 18 de decembro de 2007 unha resoluci\u00f3n chamando a t\u00f3dolos pa\u00edses a suspender a pena de morte en todo o mundo. 104 Estados votaron a favor, 54 en contra e 29 abstiv\u00e9ronse. No 2008, 137 pa\u00edses xa aboliran este castigo pero 60 a\u00ednda o mante\u00f1en e o aplican. Durante o 2007 foron condenadas a morte 3.347 persoas e executadas 1.252 (42 delas nos Estados Unidos).\nCon todo, en 2015 catro pa\u00edses aboliron a pena capital para todos os crimes (Rep\u00fablica do Congo, Fidxi, Madagascar e Suriname), e no 2016 Ben\u00edn e Nauru fixer\u00f3n o mesmo. E no 2019, 56 pa\u00edses manten\u00edan nas s\u00faas lexislaci\u00f3n a pena de morte, pero deles un total de 28 pa\u00edses levan polo menos unha d\u00e9cada sen levar a cabo execuci\u00f3ns.\nO 10 de outubro cel\u00e9brase o D\u00eda Mundial contra a Pena de Morte para sensibilizar a poboaci\u00f3n.\nHistoria.\nO uso da execuci\u00f3n formal est\u00e9ndese ata o comezo da historia rexistrada. A execuci\u00f3n de criminais e disidentes foi utilizada por case todas as sociedades desde o inicio das civilizaci\u00f3ns na Terra. A maior\u00eda dos rexistros hist\u00f3ricos e diversas pr\u00e1cticas tribais primitivas indican que a pena de morte formaba parte do seu sistema de xustiza.\nA execuci\u00f3n de persoas foi empregada por moitas sociedades, tanto para castigar crimes como para suprimir oposici\u00f3ns pol\u00edticas. Moitos rexistros hist\u00f3ricos, as\u00ed como pr\u00e1cticas tribais primitivas, indican que a pena de morte formou parte dos sistemas penais dende o principio dos mesmos e continuou a ser un castigo habitual para unha gran cantidade de delitos nas cidades estado sumerias, no antigo Israel, en Babilonia e Persia, na Grecia e en Roma.\nOs castigos comunais por malas acci\u00f3ns inclu\u00edan xeralmente di\u00f1eiro de sangue compensaci\u00f3n por parte do malfeitor, castigo corporal, rexeitamento, desterro e execuci\u00f3n. Nas sociedades tribais, a compensaci\u00f3n e o rexeitamento consider\u00e1banse suficientes como forma de xustiza. A resposta aos crimes cometidos por tribos, clans ou comunidades veci\u00f1as inclu\u00eda unha desculpa formal, compensaci\u00f3n, feudos de sangue e guerra ritual.\nUn feudo de sangue ou vendetta prod\u00facese cando fracasa a arbitraxe entre familias ou tribos, ou cando non existe un sistema de arbitraxe. Esta forma de xustiza era com\u00fan antes da aparici\u00f3n dun sistema de arbitraxe baseada no Estado ou na relixi\u00f3n organizada. Pode ser o resultado dun crime, de disputas pola terra ou dun c\u00f3digo de honra. Os actos de represalia po\u00f1en de relevo a capacidade do colectivo social para defenderse e demostrar aos inimigos (e aos aliados potenciais) que os danos \u00e1 propiedade, os dereitos ou a persoa non quedar\u00e1n impunes\"..\"\nAo longo da Idade Media, a pena capital continuou a ser moi com\u00fan non s\u00f3 en Europa occidental, sen\u00f3n tam\u00e9n en Bizancio e na Am\u00e9rica precolombiana. En Am\u00e9rica a pr\u00e1ctica da pena capital lev\u00e1base a cabo por diferentes \u00e9tnicos, aztecas, mixtecas e zapotecas.\nAta o s\u00e9culo XIX, sen sistemas penais desenvolvidos, a mi\u00fado non exist\u00eda unha alternativa viable para garantir a disuasi\u00f3n e a incapacitaci\u00f3n dos delincuentes. Na \u00e9poca premoderna, as execuci\u00f3ns implicaban a mi\u00fado torturas con m\u00e9todos crueis e dolorosos, como a roda de rotura, pasar pola quilla, o aserrado, o aforcamento, o descuartizamento, a fogueira, o desollamento, o corte lento, o morte por ebulici\u00f3n, o empalamento, o mazzatello, o soprado con arma de fogo, o schwedentrunk e o escafismo. Outros m\u00e9todos que s\u00f3 aparecen na lenda son o aguia de sangue e o touro de F\u00e1laris.\nDespois dos esforzos de ilustrados como Cesare Beccaria, a guillotina foi o s\u00edmbolo do Reino do Terror na \u00e9poca da Revoluci\u00f3n francesa. Karl Marx escribiu que \u00abo mundo xamais se corrixiu ou intimidou polo castigo\u00bb. No s\u00e9culo XX, os estados autoritarios empregaron a pena de morte como un m\u00e9todo de opresi\u00f3n pol\u00edtica.\nA maior\u00eda dos estados federados dos Estados Unidos retomaron esta pr\u00e1ctica tran unha breve interrupci\u00f3n durante a d\u00e9cada de 1970, o que converte os Estados Unidos nunha das poucas democracias, xunto co Xap\u00f3n, que contin\u00faan a aplicar a pena de morte. En xaneiro de 2008, 36 dos 50 estados prev\u00edan a aplicaci\u00f3n da pena capital. En decembro de 2007 Nova Jersey aboliuna. \nUzbekist\u00e1n aboliu a pena de morte o 1 de xaneiro de 2008 mediante un decreto. Entre abril de 2015 e xu\u00f1o de 2016 abol\u00edrano a Rep\u00fablica do Congo, Fidxi, Madagascar, Mongolia, Nauru e Suriname, per\u00edodo en que se fixo un relatorio da ONU sobre os pa\u00edses que aboliron a pena de morte.\nPola contra, en 2017 os gobernos de dous pa\u00edses, Turqu\u00eda e as Filipinas fixeron movementos para reinstaurar a pena capital.\nNa maior\u00eda dos pa\u00edses que practican a pena capital, actualmente reservase para o asasinato, o terrorismo, os crimes de guerra, a espionaxe, a traiz\u00f3n ou como parte da xustiza militar. Nalg\u00fans pa\u00edses os delitos sexuais, como a violaci\u00f3n, a fornicaci\u00f3n, o adulterio, o incesto, a sodom\u00eda e a zoofilia cast\u00edganse coa pena de morte, do mesmo xeito que os delitos relixiosos como o hadd, a zina e qisas delitos como apostas\u00eda (renuncia formal \u00e1 relixi\u00f3n do estado), blasfemia, moharebeh, hirabah, fasad, mofsed-e-filarz e bruxer\u00eda. En moitos pa\u00edses que aplican a pena de morte, o tr\u00e1fico de drogas e, a mi\u00fado, a posesi\u00f3n de drogas tam\u00e9n son delitos punibles coa pena capital. Na China, o tr\u00e1fico de seres humanos e os casos graves de corrupci\u00f3n e delitos financeiros cast\u00edganse coa pena de morte. Nos ex\u00e9rcitos de todo o mundo, os consellos de guerra impuxeron penas de morte por delitos como a covard\u00eda, a deserci\u00f3n, a insubordinaci\u00f3n e o mot\u00edn.\nHistoria antiga.\nAs elaboraci\u00f3ns da arbitraxe tribal de faidas inclu\u00edan acordos de paz realizados a mi\u00fado nun contexto relixioso e nun sistema de compensaci\u00f3n. A compensaci\u00f3n base\u00e1base no principio de \"substituci\u00f3n\", que pod\u00eda inclu\u00edr unha compensaci\u00f3n material (por exemplo, gando, escravos, terras), o intercambio de noivas ou noivos, ou o pago da d\u00e9beda de sangue. As normas de liquidaci\u00f3n pod\u00edan permitir que o sangue animal substitu\u00edse ao sangue humano, ou transferencias de bens ou di\u00f1eiro de sangue ou, nalg\u00fan caso, o ofrecemento dunha persoa para a s\u00faa execuci\u00f3n. A persoa ofrecida para a execuci\u00f3n non ti\u00f1a por que ser o autor orixinal do crime, xa que o sistema social base\u00e1base en tribos e clans, non en individuos. As rifas de sangue pod\u00edan regularse en reuni\u00f3ns, como nas asembleas \"things\" dos n\u00f3rdicos. Os sistemas derivados das faidas de sangue poden sobrevivir xunto a sistemas legais m\u00e1is avanzados ou ser reco\u00f1ecidos polos tribunais (por exemplo, o xu\u00edzo por combate ou o di\u00f1eiro de sangue). Un dos refinamentos m\u00e1is modernos das faidas de sangue \u00e9 o duelo.\nNalgunhas partes do mundo xurdiron naci\u00f3ns en forma de antigas rep\u00fablicas, monarqu\u00edas ou oligarqu\u00edas tribais. Estas naci\u00f3ns adoitaban estar unidas por lazos ling\u00fc\u00edsticos, relixiosos ou familiares com\u00fans. Ademais, a expansi\u00f3n destas naci\u00f3ns produc\u00edase a mi\u00fado mediante a conquista de tribos ou naci\u00f3ns veci\u00f1as. En consecuencia, xurdiron diversas clases de realeza, nobreza, plebeios diversos e escravos. En consecuencia, os sistemas de arbitraxe tribal mergull\u00e1ronse nun sistema de xustiza m\u00e1is unificado que formalizaba a relaci\u00f3n entre as distintas \"clases sociais\" no canto de \"tribos\". O exemplo m\u00e1is antigo e famoso \u00e9 o C\u00f3digo de Hammurabi que establec\u00eda os diferentes castigos e compensaci\u00f3ns, segundo a diferente clase ou grupo de v\u00edtimas e victimarios. A Tor\u00e1 e o Antigo Testamento establecen a pena de morte por asasinato, secuestro, pr\u00e1ctica de maxia negra, violaci\u00f3n do Sabbath, blasfemia e unha ampla gama de delitos sexuais, a\u00ednda que as probas, se ocurreron, suxiren que as execuci\u00f3ns reais eran extremadamente raras.\nOutro exemplo v\u00e9n da Grecia antiga, onde o sistema xur\u00eddico ateniense que substitu\u00edu ao dereito oral consuetudinario cuxas leis foron escritas por primeira vez por Drac\u00f3n cara ao 621 a.C., conservando a pena capital s\u00f3 por homicidio intencionado, e s\u00f3 co permiso da familia da v\u00edtima A palabra draconiano deriva das leis de Drac\u00f3n. Os romanos tam\u00e9n usaron a pena de morte para unha ampla gama de delitos.\nGrecia antiga.\nProtagoras (cuxo pensamento recolle Plat\u00f3n) critica o principio de vinganza, porque unha vez que o dano est\u00e1 feito non pode ser anulado por ningunha acci\u00f3n. As\u00ed, se a pena de morte debe ser imposta pola sociedade, \u00e9 s\u00f3 para protexer a esta contra o criminal ou cun fin disuasorio. \"O \u00fanico dereito que Prot\u00e1goras co\u00f1ece \u00e9, pois, o dereito humano, que, establecido e sancionado por unha colectividade soberana, identif\u00edcase co dereito positivo ou vixente da cidade. De feito, atopa a s\u00faa garant\u00eda na pena de morte que ameaza a todos aqueles que non o respecten.\"\nPlat\u00f3n v\u00eda a pena de morte como un medio de purificaci\u00f3n, porque os crimes son unha \"contaminaci\u00f3n\". As\u00ed, nos seus di\u00e1logos as Leis, considerou necesaria a execuci\u00f3n do animal ou a destruci\u00f3n do obxecto que causou a morte dun home por accidente. Para os asasinos, consideraba que o acto de homicidio non \u00e9 natural e non est\u00e1 plenamente consentido polo criminal. O homicidio \u00e9, pois, unha enfermidade do alma, que debe ser reeducada na medida do posible e, como \u00faltimo recurso, condenada \u00e1 morte se non \u00e9 posible a s\u00faa rehabilitaci\u00f3n.\nSegundo Arist\u00f3teles, para quen o libre albedr\u00edo \u00e9 propio do home, unha persoa \u00e9 responsable dos seus actos. Se houbo un delito, un xu\u00edz debe definir a pena que permita anular o delito indemniz\u00e1ndoo. As\u00ed apareceu a indemnizaci\u00f3n pecuniaria para os criminais menos recalcitrantes e cuxa rehabilitaci\u00f3n se considera posible. Con todo, para outros, argumentou, a pena de morte \u00e9 necesaria.\nEsta filosof\u00eda pretende, por unha banda, protexer \u00e1 sociedade e, por outro, compensar para anular as consecuencias do delito cometido. Inspirou o dereito penal occidental ata o s\u00e9culo XVII, \u00e9poca na que apareceron as primeiras reflexi\u00f3ns sobre a abolici\u00f3n da pena de morte.\nA antiga Roma.\nNa antiga Roma, a aplicaci\u00f3n da pena de morte contra cidad\u00e1ns romanos era infrecuente e consider\u00e1base excepcional. Prefirian penas alternativas que van, segundo o delito e o delincuente, desde a amoestaci\u00f3n privada ou p\u00fablica ata o exilio, pasando pola confiscaci\u00f3n dos seus bens, ou a tortura, ou mesmo o c\u00e1rcere e, como \u00faltimo recurso, a morte..\nUn debate hist\u00f3rico, seguido dunha votaci\u00f3n, tivo lugar no Senado romano para decidir o destino dos aliados de Catilina cando tentou facerse co poder en decembro do ano 63 a.C.. O ent\u00f3n c\u00f3nsul romano, argumentou a favor do asasinato dos conspiradores sen xu\u00edzo por decisi\u00f3n do Senado (Senatus consultum ultimum) e foi apoiado pola maior\u00eda dos senadores; entre as voces minoritarias que se opuxeron \u00e1 execuci\u00f3n, a m\u00e1is notable foi a de Xulio C\u00e9sar. O costume era diferente para os estranxeiros, xa que se consideraban inferiores aos cidad\u00e1ns romanos, e especialmente para os escravos, que eran propiedade transferible.\nA morte lenta e atroz por crucifixi\u00f3n era unha pr\u00e1ctica moi estendida entre os romanos. Pretend\u00eda ser un castigo, unha humillaci\u00f3n e un elemento disuasorio, e os condenados pod\u00edan tardar varios d\u00edas en morrer. Os cad\u00e1veres dos crucificados adoitaban deixarse nas cruces para que se descompuxesen e fosen devorados polos animais.\nChina.\nA\u00ednda que na actualidade exec\u00fatase a moitas persoas cada ano na Rep\u00fablica Popular China, houbo un tempo durante a dinast\u00eda Tang (618-907) en que se aboliu a pena de morte. Foi no ano 747, promulgada polo emperador Xuanzong de Tang (r. 712-756). Ao abolir a pena de morte, Xuanzong ordenou aos seus funcionarios que se remitisen \u00e1 norma m\u00e1is pr\u00f3xima por analox\u00eda ao sentenciar aos culpables de delitos para os que o castigo prescrito era a execuci\u00f3n. As\u00ed, dependendo da gravidade do delito, un castigo de severos azoutes coa vara grosa ou de exilio \u00e1 remota rexi\u00f3n de Lingnan pod\u00eda substitu\u00edr \u00e1 pena capital. Con todo, a pena de morte s\u00f3 se restableceu 12 anos despois, no 759, en resposta \u00e1 Rebeli\u00f3n de An Lushan. Nesta \u00e9poca da dinast\u00eda Tang, s\u00f3 o emperador ti\u00f1a autoridade para condenar aos criminais \u00e1 pena capital. Baixo Xuanzong, a pena capital era relativamente infrecuente, con s\u00f3 24 execuci\u00f3ns no ano 730 e 58 execuci\u00f3ns no ano 736.\nM\u00e9todos de aplicaci\u00f3n.\nOs seguintes m\u00e9todos de execuci\u00f3n foron empregados en 2015:\n\u00d3 longo da historia tam\u00e9n se empregaron outros m\u00e9todos:"}
{"id": "51389", "revid": "98629", "url": "https://gl.wikipedia.org/wiki?curid=51389", "title": "Arrecife de coral", "text": "Un arrecife de coral ou barreira coralina \u00e9 un tipo de arrecife que se desenvolve en augas tropicais. A\u00ednda que os corais supo\u00f1en a maior parte da infraestrutura e a masa dun arrecife de coral, os organismos m\u00e1is responsables no crecemento do arrecife contra o constante acoso das ondas oce\u00e1nicas son as algas calc\u00e1reas, especies de algas vermellas. Os corais non realizan fotos\u00edntese, pero viven nunha relaci\u00f3n simbi\u00f3tica con estas algas microsc\u00f3picas que si realizan a fotos\u00edntese, como peridinios dinoflaxelados (Zooxanthellae).\nPara garantir o crecemento do arrecife de coral requ\u00edrese unha temperatura da auga de entre 20 e 28\u00a0\u00b0C. Os arrecifes de coral at\u00f3panse nos oc\u00e9anos, generalmente entre o tr\u00f3pico de C\u00e1ncer e o tr\u00f3pico de Capricornio, debido a que os corais construtores de arrecifes viven nestas augas. Estes corais at\u00f3panse principalmente na zona f\u00f3tica (menos de 50 metros de profundidade), onde a luz solar alcanza o chan e ofrece aos corais suficiente enerx\u00eda.\nDebido a isto, os arrecifes de coral crecen a maior velocidade en augas cristalinas, onde a luz solar \u00e9 menos absorbida pola auga oce\u00e1nica.\nBiolox\u00eda.\nDas aproximadamente 48.000 especies reco\u00f1ecidas de vertebrados, m\u00e1is das metade -24.600- son peixes. Destas, m\u00e1is do 60 por cento viven exclusivamente en ambientes mari\u00f1os. A pesar que os arrecifes de coral son menos do un por cento da \u00e1rea total dos oc\u00e9anos do mundo, aproximadamente a metade de todas as especies co\u00f1ecidas de peixes mari\u00f1os at\u00f3panse concentrados nestas augas tropicais pouco profundas.\nOs humanos constit\u00faen a\u00ednda a maior ameaza para os arrecifes de coral. En particular a contaminaci\u00f3n terrestre e a sobrepesca son as maiores ameazas para estes ecosistemas."}
{"id": "51390", "revid": "5863", "url": "https://gl.wikipedia.org/wiki?curid=51390", "title": "Conto", "text": "O conto ou relato curto \u00e9 unha narraci\u00f3n breve, oral ou escrita, na que se relata unha historia tanto real como ficticia. Ademais da s\u00faa brevidade, o conto ten outras caracter\u00edsticas estruturais que o diferencian da novela, se ben a fronteira entre un conto longo e unha novela curta \u00e9 doada de definir.\nHai dous grandes tipos de contos: o conto popular e o conto literario.\nConto popular.\nO conto popular dise que \u00e9 tan antigo coma a humanidade. Ten algunha caracter\u00edstica com\u00fan coa lenda, a\u00ednda que esta \u00faltima at\u00f3pase m\u00e1is ben relacionada cunha persoa ou unha comunidade determinada, cun monumento, un lugar ou un acontecemento cuxa orixe pretende explicar (lendas etimol\u00f3xicas). O conto popular caracter\u00edzase polo anonimato do autor e pola s\u00faa transmisi\u00f3n forma oral, esta ocasiona que o conto sufra modificaci\u00f3ns, polo cal se co\u00f1ecen moitas versi\u00f3ns diferentes dun mesmo relato.\nOs contos populares ve\u00f1en sendo recollidos desde a antig\u00fcidade e c\u00e9lebres autores como Apuleio ou Giovanni Boccaccio inclu\u00edronnos nas s\u00faas obras.\nO primeiro gran compilador de contos tradicionais foi Charles Perrault a finais do s\u00e9culo XVII, mais el adaptounos para a lectura dos nenos da s\u00faa \u00e9poca. Os irm\u00e1ns Grimm recolleron contos alem\u00e1ns en 1812 por motivos etnogr\u00e1ficos.\nO conto tradicional pode clasificarse, segundo os estudos de Antti Aarne e Stith Thompson en:\nAdemais podemos inclu\u00edr como outras categor\u00edas os contos de burlas e os contos mnemot\u00e9cnicos.\nConto literario.\nO conto literario \u00e9 o que se transmite mediante a escritura. Os contos de transmisi\u00f3n escrita est\u00e1n xeralmente en prosa. O autor adoita ser co\u00f1ecido. \u00d3 estar fixado por escrito, o texto non sofre as modificaci\u00f3ns que son frecuentes no conto popular. Este tipo de conto \u00e9 de procedencia oriental. De orixe medieval e oriental, As mil e unha noites \u00e9 a primeira grande compilaci\u00f3n de contos que se co\u00f1ece. Unha das primeiras manifestaci\u00f3ns en lingua castel\u00e1 foi \"El conde Lucanor\", que re\u00fane 51 contos de diferentes orixes, escrito polo infante Don Juan Manuel no s\u00e9culo XIV.\nSubx\u00e9neros.\nDentro dos contos tam\u00e9n hai subx\u00e9neros:\nEtimolox\u00eda da palabra conto.\nO voc\u00e1bulo conto prov\u00e9n de contar, o que se di a viva voz. De aqu\u00ed deriva o conto popular, que era tam\u00e9n an\u00f3nimo, extenso, con numerosos personaxes, tramas complexas, cl\u00edmax narrativo e efectos m\u00faltiples. E sobre todo, con desenlaces inesperados."}
{"id": "51394", "revid": "25871", "url": "https://gl.wikipedia.org/wiki?curid=51394", "title": "Hemeroteca", "text": "Unha hemeroteca \u00e9 a colecci\u00f3n de material impreso de publicaci\u00f3n diaria ou peri\u00f3dica. Isto corresponde a diarios, revistas e outros medios de prensa escrita.\nPolo xeral corresponden a unha secci\u00f3n dunha biblioteca que garda e serve \u00f3 p\u00fablico diarios e demais publicaci\u00f3ns peri\u00f3dicas, pero tam\u00e9n son as colecci\u00f3ns ou fondos dos propios medios que os editan.\nOrixe.\nSignifica, segundo a etimolox\u00eda grega, \"dep\u00f3sito dos d\u00edas\"."}
{"id": "51396", "revid": "5863", "url": "https://gl.wikipedia.org/wiki?curid=51396", "title": "A Cova C\u00e9ltica", "text": "A Cova C\u00e9ltica \u00e9 o nome que recib\u00eda o faladoiro que manti\u00f1an desde 1893 un grupo de intelectuais galegos de ideolox\u00eda rexionalista, quen se reun\u00edan na librer\u00eda de Ux\u00edo Carr\u00e9 Aldao na Coru\u00f1a a fin de debateren sobre temas relacionados con Galiza.\nHistoria.\nO local en cuesti\u00f3n, a librer\u00eda Rexional, era o mesmo que utilizara no seu d\u00eda Andr\u00e9s Mart\u00ednez Salazar como editorial, e que estaba situada (tal e como informa Ricardo Carballo Calero) primeiro na r\u00faa Rego de Auga, logo no n\u00famero 30 da r\u00faa Real da Coru\u00f1a, e despois novamente na r\u00faa Rego de Auga da mesma cidade.\nO nome da \"Cova C\u00e9ltica\" ten a s\u00faa orixe nun acto de sarcasmo. No s\u00e9culo XIX, Manuel Murgu\u00eda difundira a idea de que o fondo \u00e9tnico do pobo galego deb\u00eda buscarse entre os celtas. Esta corrente difundida polo arteix\u00e1n recibe o nome de celtismo, e sobre ela f\u00fandase toda a poes\u00eda de Eduardo Pondal.\nPola contra, o pontevedr\u00e9s Celso Garc\u00eda de la Riega defend\u00eda que eran os gregos os que desenvolveran o papel atribu\u00eddo por Murgu\u00eda aos celtas. Por este motivo, cualificou a este grupo de eruditos como \"La Cueva C\u00e9ltica\". Mais os contertulios apoder\u00e1ronse deste nome e traduc\u00edrono, para pasaren a denominarse \"A Cova C\u00e9ltica\", nome co que pasou \u00e1 historia.\nO \u00f3rgano de difusi\u00f3n deste grupo foi a \"Revista Gallega\", dirixida por Galo Salinas. Alg\u00fans dos integrantes da Cova C\u00e9ltica foron: Ux\u00edo Carr\u00e9 Aldao, Manuel Murgu\u00eda, Andr\u00e9s Mart\u00ednez Salazar, Jos\u00e9 P\u00e9rez Ballesteros, Evaristo Martelo Paum\u00e1n, Francisco Tettamancy, Salvador Golpe, Florencio Vaamonde, Eladio Rodr\u00edguez Gonz\u00e1lez, Manuel Lugr\u00eds Freire, Eduardo Pondal, Manuel Lugr\u00eds Freire, Galo Salinas ou Xos\u00e9 Baldomir. A Cova C\u00e9ltica estivo intimamente ligada \u00e1 constituci\u00f3n da Academia Galega, tanto \u00e9 as\u00ed que varios dos seus integrantes ser\u00edan nomeados acad\u00e9micos.\nA Cova C\u00e9ltica promoveu a creaci\u00f3n da Liga Gallega (1897), Escola Rexional de Declamaci\u00f3n (1903), a Real Academia Galega e a primeira \u00e9poca da revista \"A Nosa Terra\"."}
{"id": "51398", "revid": "98629", "url": "https://gl.wikipedia.org/wiki?curid=51398", "title": "Cegueira", "text": "A cegueira \u00e9 a perda do sentido da vista. A cegueira desde o punto de vista legal \u00e9 m\u00e1is complicada de definir e est\u00e1 establecida en Norteam\u00e9rica e Europa cando a agudeza visual da persoa \u00e9 de 20/200 (6/60) ou menos no ollo con mellor visi\u00f3n e provisto coa mellor correcci\u00f3n posible. Na pr\u00e1ctica significa que un cego deber\u00eda estar a 2 metros dun obxecto para velo co mesmo grao de claridade co que unha persoa de visi\u00f3n normal o ve desde 20 metros. Algunhas lexislaci\u00f3ns tam\u00e9n consideran cegueira ter un campo de visi\u00f3n menor de 20 graos en lugar dos 180 graos normais.\nAo redor do 10% das persoas consideradas legalmente como cegas o son totalmente. Nos pa\u00edses en v\u00edas de desenvolvemento a falta de suficiente atenci\u00f3n sanitaria provoca maior incidencia de casos de cegueira que nos pa\u00edses desenvolvidos. \nEpidemiolox\u00eda.\nEn agosto do 2014 o Organizaci\u00f3n Mundial da Sa\u00fade publicou o artigo \"Visual impairment and blindness\" onde se estimaba que hab\u00eda 285 mill\u00f3ns de persoas (ao redor do 2,6% da poboaci\u00f3n mundial) que presentaban discapacidades da visi\u00f3n. Destes, uns 346 mill\u00f3ns (un 2%) ti\u00f1an unha visi\u00f3n diminu\u00edda e 39 mill\u00f3ns (un 0,6%) eran cegos. Dos que son cegos o 90% viven en pa\u00edses en v\u00edas de desenvolvemento. No mundo a media \u00e9 de 3.4 persoas que te\u00f1en baixa visi\u00f3n, por pa\u00edses e rexi\u00f3ns a variaci\u00f3n vai desde as 2,4 ata 5,5. No mesmo ano, en Galicia hab\u00eda m\u00e1is de 56.000 persoas con retinopat\u00eda diab\u00e9tica, e m\u00e1is de 58.000 con glaucoma.\nDiscapacidade visual.\nUnha persoa con discapacidade visual \u00e9 unha persoa cunha visi\u00f3n que non chega, malia as correcciones \u00f3pticas adecuadas, o 100% de resto visual. O resto visual f\u00f3rmana dous par\u00e1metros de definici\u00f3n visual: a agudeza visual e o campo visual.\nO agudeza visual, \u00e9 a capacidade de distinguir as formas dos obxectos a certa distancia e m\u00eddese coa proba das letras (ou as formas xeom\u00e9tricas) de tama\u00f1o menguante, establecendo cada li\u00f1a, vista ou non, nun 10 % da agudeza visual.\nO campo visual \u00e9 o \u00e1ngulo que o ollo ve, correspondendo 90\u00ba a cada ollo (total 180\u00ba). O campo red\u00facese, ben \"pech\u00e1ndose\" polos lados, ben de forma aleatoria, debido a manchas que se forman no ollo.\nA persoa que, a pesar do uso de correcci\u00f3ns \u00f3pticas, non consegue chegar ao 100%, pero supera o 50% de resto visual leva unha vida normal e posiblemente non te\u00f1a conciencia da s\u00faa diminuci\u00f3n. En cambio, por baixo do 50%, empeza a ter dificultades evidentes e dise que ten baixa visi\u00f3n. Hai que ter en conta que, por baixo do 20% de resto visual, as dificultades visuais son severas e fan imprescindible o uso de t\u00e9cnicas de adaptaci\u00f3n.\nCando non se consegue superar o 10% de agudeza e/ou ten restrinxido a s\u00f3 10\u00ba o seu campo visual, consid\u00e9rase ent\u00f3n que padece cegueira legal. Finalmente, se non ve m\u00e1is que zonas difusas de iluminaci\u00f3n e sombra, ou ben nada en absoluto, f\u00e1lase de cegueira total.\nTratamento.\nUn estudo de 2008 publicado no \"New England Journal of Medicine\" puxo a proba o efecto do uso da terapia x\u00e9nica para contribu\u00edr a restaurar a vista de pacientes cunha forma rara de cegueira herdada, co\u00f1ecida como amaurose conx\u00e9nita de Leber, ou ACL. A amaurose conx\u00e9nita de Leber dana os receptores de luz da retina e habitualmente comeza a afectar a vista a principios da nenez, e a vista vai empeorando ata que se chega a unha cegueira completa cara \u00e1 idade de trinta anos.\nEste estudo utilizou un virus do arrefriado com\u00fan para levar unha versi\u00f3n normal do xene chamado RPE65 directamente aos ollos dos pacientes afectados. Notablemente, os tres pacientes (de idades de 19, 22 e 25 anos) responderon ben ao tratamento e afirmaron que a vista melloraralles logo deste tratamento. Debido \u00e1 idade dos pacientes e a natureza dexenerativa da ACL, a mellora da vista nos pacientes de terapia x\u00e9nica anima os investigadores. Esp\u00e9rase que a terapia x\u00e9nica poida ser a\u00ednda m\u00e1is eficaz nos pacientes de ACL m\u00e1is novos que sufriron unha perda de vista limitada, as\u00ed como noutros individuos parcial ou totalmente cegos.\nT\u00e9cnicas de adaptaci\u00f3n e axudas.\nPara a mobilidade.\nFerramentas como o bast\u00f3n branco coa punta vermella -s\u00edmbolo internacional da cegueira- util\u00edzanse para mellorar a mobilidade. \u00c9 un bast\u00f3n longo que ampl\u00eda a sensaci\u00f3n t\u00e1ctil do alcance do usuario. A persoa cega d\u00e1lle un movemento baixo de varrido, na traxectoria prevista do percorrido, para as\u00ed detectar os obst\u00e1culos.\nUn can gu\u00eda \u00e9 un can adestrado para guiar persoas cegas ou cunha discapacidade visual grave, ou para axudalas nos traballos da fogar. Cando conduce as persoas con discapacidades visuais, o can debe ter a capacidade de discernir eventuais perigos debidos a obst\u00e1culos suspendidos, o que require cans de intelixencia bastante elevada e un adestramento avanzado.\nPara a lectura.\nO braille \u00e9 un sistema de lectura e escritura t\u00e1ctil dese\u00f1ado para as persoas cegas. Foi inventado a mediados do s\u00e9culo XIX polo franc\u00e9s Louis Braille. Cada car\u00e1cter (e alg\u00fan indicador, como por exemplo o de mai\u00fasculas) est\u00e1 representado por unha caixa. Cada caixa braille consta de seis puntos nun rect\u00e1ngulo de tres filas e d\u00faas columnas. Por cada caixa haber\u00e1 unha determinada combinaci\u00f3n en relevo destes puntos, que permitir\u00e1 a identificaci\u00f3n do car\u00e1cter.\nCoa chegada da inform\u00e1tica, unha serie de dispositivos e de software apareceron para axudar \u00e1s persoas cegas ou con dificultade importante da visi\u00f3n. Entre estes est\u00e1n os esc\u00e1neres con reco\u00f1ecemento \u00f3ptico de caracteres, os lectores de pantalla etc.\nPara a escrita.\nExisten diversas m\u00e1quinas para a escrita do Braille como Andersson, Blista, Henry Stainsb, Light, Perkins e Picht que contan cun teclado de 6 teclas centrais (unha por cada un dos puntos braille). Tam\u00e9n hai teclados braille para odenadores que permiten a escrita an\u00e1loga con estes dispositivos.\nIdentificaci\u00f3n de cores.\nM\u00e9todos electr\u00f3nicos.\nImportante, por exemplo, para poder determinar a cor da roupa que o cego se pon ou compra, para separar a roupa que se po\u00f1a na lavadora, saber se hai a luz acesa nunha habitaci\u00f3n (para poder acendela ou apagala).\nAs\u00ed existen aparellos do tama\u00f1o dun mando dunha TV, que se conecta a uns aud\u00edfonos e a persoa cega ent\u00f3n pode escoitar con voz humana a identificaci\u00f3n da cor. Ponse en contacto o lector do aparello co obxecto que se quere identificar a cor, pulsase un bot\u00f3n e o aparello di a cor. \u00c9 necesario que o obxecto estea iluminado. As\u00ed pode dicir vermello marr\u00f3n escuro ou gris p\u00e1lido. Non pode identificar tramados de cores, deben ser s\u00f3lidos.\nTam\u00e9n est\u00e1 na etapa final de dese\u00f1o un aparello, baseado na sinestesia, que asociar\u00eda as cores a m\u00fasica. A tonalidade ser\u00eda indicada pola nota musical (as\u00ed unha nota aguda indicar\u00eda unha cor de tonalidade clara e unha nota grave unha de cor escura) e a cor polo instrumento (as\u00ed a frauta doce indicar\u00eda o amarelo, o clarinete o azul, os tambores o vermello ou o piano o verde). Probouse en nenos e adolescentes.\nM\u00e9todo por tacto.\nTr\u00e1tase dun sistema de identificaci\u00f3n polo tacto, xa que logo, similar ao braille. Actualmente utilizado en talleres educativos e de lecer para a identificaci\u00f3n da cor en obras de arte, que deben estar preparadas, \u00e9 dicir, que te\u00f1an un relevo cos signos e, mellor, uns l\u00edmites da cor e a tonalidade a identificar. \u00c9, a diferenza dos sistemas electr\u00f3nicos, independente dun aparello ou dunha lingua. Desenvolvido por Constanza Bonilla (Sistema Constanz), identifica a cor polas cores b\u00e1sicas (amarelo: unha li\u00f1a recta; vermello: unha li\u00f1a en zigzag; azul: unha li\u00f1a ondulada), ou na s\u00faa combinaci\u00f3n (as\u00ed o verde ser\u00eda unha li\u00f1a recta -amarelo- e unha li\u00f1a ondulada -azul-), e por tonalidades (claro: unha redonda; escuro: un punto; moi escuro: catro puntos etc.).\nVida dos cegos.\nHai varios xeitos de minimizar os efectos negativos da cegueira para os que a sofren. Son exemplos os sem\u00e1foro especialmente adaptados para eles, os cans gu\u00eda ou o braille, un sistema de escritura baseado no tacto que lles permite ler. As\u00ed mesmo os avances tecnol\u00f3xicos procuraron diferentes aparellos que permite \u00e1s persoas cegas e con discapacidades visuales obter un nivel de integraci\u00f3n na sociedade bastante alto. As\u00ed, por exemplo, o desenvolvemento de software e perif\u00e9ricos permite a estes interaccionar cos ordenadores e tel\u00e9fonos. Varias adaptaci\u00f3ns en obxectos coti\u00e1ns, os cales son adaptados para permitir a interpretaci\u00f3n destes v\u00eda o tacto Tam\u00e9n est\u00e1n presentes e tidos en conta pola sociedade, as\u00ed diferentes moedas foron adaptadas para cegos como o euro etc.\nPedro Zurita, exsecretario xeral da Uni\u00f3n Mundial de Cegos durante 14 anos (1986-2000), nunha entrevista publicada no diario Avui o 16 de xu\u00f1o de 2009, recalcaba: \u00ab\"Poderiamos dicir que a Espa\u00f1a \u00e9 o pa\u00eds con maior n\u00famero de ocupados cegos e co mellor xeito de crear esta ocupaci\u00f3n\"\u00bb e \u00ab \" ... conseguiuse que a ocupaci\u00f3n laboral en persoas que te\u00f1en idade de traballar sexa pr\u00e1cticamente igual en persoas cegas que en persoas con visi\u00f3n\"\u00bb.\nDurante o s\u00e9culo XX a Uni\u00f3n Sovi\u00e9tica ti\u00f1a unha alta porcentaxe de cegos ocupados, xa que hab\u00eda moitas empresas que deb\u00edan ter un 50% de persoas sen vista no seu persoal. Debido ao colapso desta e outras situaci\u00f3ns, moitas persoas cegas quedaron sen traballo, o que produciu unha gran diminuci\u00f3n no emprego deste colectivo.\nUn dos principais problemas en torno ao emprego das persoas cegas sucede no feito de que moitas das ocupaci\u00f3ns que eran tidas, tradicionalmente, como sa\u00eddas laborais para este colectivo est\u00e1n sufrindo grandes cambios, por exemplo en Francia e Italia d\u00e1se este problema, xa que unha das principais tarefas que ocupaban os cegos estase informatizando moito, os telefonistas. Pola s\u00faa banda, Inglaterra \u00e9 o pa\u00eds de Europa onde hai unha gama maior de profesi\u00f3ns dedicadas \u00e1s persoas cegas. En canto a EE. UU., estes son unha sociedade moito m\u00e1is flexible nunha serie de aspectos e por iso mesmo as persoas cegas te\u00f1en un abanico moito maior de postos de traballo e posibilidades.\nO deporte.\nAs persoas con cegueira ou discapacidade visual poden practicar diferentes deportes que requiren algunhas adaptaci\u00f3ns sinxelas. Nataci\u00f3n, atletismo, ciclismo en t\u00e1ndem, judo, esqu\u00ed, f\u00fatbol sala, monta\u00f1ismo, xadrez ou goalball (este \u00faltimo creouse especialmente para persoas cegas e organ\u00edzase en d\u00faas porter\u00edas, 3 persoas a cada lado e unha pelota con cascabeis) son algunhas das disciplinas deportivas que non te\u00f1en barreiras. A Federaci\u00f3n Espa\u00f1ola de Deportes para Cegos (FEDC), entidade que xestiona todo o referente ao deporte de competici\u00f3n das persoas con discapacidade visual, tramitou en 2005 3.103 licenzas deportivas e organizou durante este ano 143 actividades deportivas de competici\u00f3n, nas que participaron 5.494 deportistas cegos e con discapacidades visuais.\nPrimeiros auxilios.\nAnte unha perda de visi\u00f3n d\u00e9bese contactar co m\u00e9dico ou acudir \u00e1 sala de urxencias inmediatamente. A maior\u00eda das formas graves de perda da visi\u00f3n son indoloras e a ausencia de dor de ning\u00fan xeito dimin\u00fae a necesidade urxente de conseguir atenci\u00f3n m\u00e9dica. Moitas formas de perda da visi\u00f3n s\u00f3 dan unha marxe de tempo breve no cal p\u00f3dense tratar en forma exitosa.\nCrenzas respecto das persoas cegas.\nA sociedade adoita asignar \u00e1 poboaci\u00f3n con discapacidades un rol e basea a s\u00faa experiencia nas crenzas, mitos, xeneralizaci\u00f3ns e actitudes que rodean a cada condici\u00f3n particular de minusval\u00eda. Hai moitas crenzas sobre as persoas con discapacidades visuais, por exemplo, que son m\u00fasicos, dependentes ou indixentes.\nAlgunhas destas crenzas orix\u00ednanse na nosa herdanza cultural; outros, na pouca experiencia que se ten con persoas que te\u00f1en impedimentos visuais severos, o que tenden a salientar os aspectos desco\u00f1ecidos e \u00e1s veces misteriosos da discapacidade.\nEn tempos antigos v\u00edase \u00e1s persoas cegas como profetas, como int\u00e9rpretes de so\u00f1os e como sabios. Hoxe moitas persoas cren que a falta de visi\u00f3n dota ao individuo con habilidades, tales como o\u00eddo e tacto e, sobre todo, m\u00fasica. De feito, con todo, non hai evidencia, de que as persoas cegas te\u00f1an grandes habilidades nestas \u00e1reas.\nCrenzas das persoas cegas.\nAs persoas cegas ou con discapacidades visuais tam\u00e9n te\u00f1en varias crenzas respecto de quen ten visi\u00f3n normal. O Dr. Herbert Rusal concl\u00fae que a envexa cara ao normal, a impaciencia cos outros por non comprender a s\u00faa situaci\u00f3n e as esixencias por consideraci\u00f3ns especiais que se observan nalgunhas persoas diminu\u00eddas visuais modif\u00edcanse m\u00e1is efectivamente a trav\u00e9s da interacci\u00f3n con persoas normais e axudando \u00e1s persoas impedidas visuais a desenvolver autoconceptos m\u00e1is realistas. A integraci\u00f3n actual de nenos e mozos con discapacidades visuais en escolas com\u00fans deber\u00eda axudar, tanto a cegos como a persoas que ven, a adaptarse e tam\u00e9n a desenvolver actitudes m\u00e1is positivas duns cara aos outros.\nAs actitudes das persoas cegas en canto aos efectos do seu impedimento representan dous puntos de vista opostos: que a cegueira \u00e9 un verdadeiro desastre ou que \u00e9 unha parvada ou s\u00f3 un inconveniente pr\u00e1ctico. Berthold Lowenfeld \u00e9 un notable educador de cegos e diminu\u00eddos visuais que presenta unha posici\u00f3n moderada e indica que a cegueira imp\u00f3n no individuo tres grandes limitaci\u00f3ns: Na cantidade e variedade de experiencias, na capacidade para desprazarse e no control do ambiente e a s\u00faa relaci\u00f3n con el mesmo. Lowenfeld veo como os \"\u00abefectos obxectivos da cegueira\u00bb\". A forma en que un individuo act\u00faa ou aprende a adaptarse ao impedimento depende de diversas variables subxectivas: personalidade, persoas con discapacidade adicionais e factores relacionados co impedimento visual inclu\u00edndo grao de visi\u00f3n, causa, idade, momento en que se produce e condici\u00f3n actual. Este reco\u00f1ecemento da natureza cr\u00edtica do impedimento, con opci\u00f3ns para a adaptaci\u00f3n a este parece reconciliar os aparentes puntos de vista extremos.\nO neno e nena con discapacidade visual.\nCando o neno sofre unha perda sensorial, as confusi\u00f3ns entre as percepci\u00f3ns do mundo externo e as s\u00faas propias son maiores polo que se d\u00e1 lugar a unha carencia afectiva de xeito frecuente. A situaci\u00f3n de illamento na que quedan mergullados os nenos con d\u00e9ficit sensorial e, de forma especial, os nenos cegos, provoca unha maior percepci\u00f3n das sensaci\u00f3ns internas e perceptivas, en detrimento dos datos que lle aporta o mundo externo. Esta modificaci\u00f3n do equilibrio din\u00e1mico modifica as fronteiras do eu e altera o sentimento de identidade persoal modificando o equilibrio entre os grandes campos referentes. Un d\u00e9ficit sensorial pode alterar os procesos de desenvolvemento ps\u00edquico e social, polo feito de producirse unha alteraci\u00f3n nas formas de comunicaci\u00f3n e di\u00e1logo entre a criatura e o seu medio.\nA maior cantidade de informaci\u00f3n chega ao ser humano a trav\u00e9s do sentido da vista, directa ou indirectamente. \u00c9 dicir, que cando un beb\u00e9 nace privado da visi\u00f3n non pode acceder \u00e1 estimulaci\u00f3n luminosa, nin tampouco \u00e1 que lle proporciona o co\u00f1ecemento do espazo inmediato (manipulaci\u00f3n, percepci\u00f3n de distancias, reco\u00f1ecemento de formas e diferentes tama\u00f1os...). As\u00ed, pois, o beb\u00e9 cego non estimulado recibir\u00e1 moita menos informaci\u00f3n que o beb\u00e9 que ve, e as s\u00faas experiencias ser\u00e1n moito menos variadas. Ademais, ter\u00e1 dificultades para explorar a s\u00faa contorna, para aprender a trav\u00e9s da imitaci\u00f3n e para establecer relaci\u00f3ns cos obxectos e as outras persoas (entender que o mundo chega m\u00e1is al\u00f3 do seu propio corpo).\nOs educadores que comprobaron que os nenos cegos seguen un desenvolvemento paralelo ao dos nenos que ven, parten dunhas ideas b\u00e1sicas para afrontar a educaci\u00f3n dos nenos con discapacidades visuais desde os primeiros meses de vida: O organismo pos\u00fae outras v\u00edas sensoriais (olfactivas, t\u00e1ctiles, auditivas) que, adecuadamente estimuladas, poden compensar en gran medida a falta de visi\u00f3n, polo que non se altera seriamente o desenvolvemento evolutivo xeral.\nO desenvolvemento do neno cego non \u00e9 o mesmo que o do neno con discapacidade visual grave que pos\u00fae restos visuais. Isto \u00e9 moi importante \u00e1 hora de establecer as actividades do programa de atenci\u00f3n precoz.\nUn beb\u00e9 cego que non recibe ning\u00fan tipo de estimulaci\u00f3n intencional \u00e9 m\u00e1is pasivo porque non pode atender aos est\u00edmulos visuais nin captar os obxectos que o rodean. Non se trata dunha incapacidade do beb\u00e9 cego para reaccionar, sen\u00f3n da falta de instrumentos que lle permitan facelo. O desenvolvemento da capacidade auditiva e t\u00e1ctil tampouco son innatas, sen\u00f3n que tam\u00e9n ter\u00e1n que desenvolverse mediante a aprendizaxe.\nA linguaxe \u00e9 un instrumento de informaci\u00f3n fundamental para as persoas cegas desde os primeiros momentos. S\u00e9rvelles de contacto co medio que os rodea, sobre todo cando non \u00e9 posible manter un contacto t\u00e1ctil (obxectos afastados, persoas, espazos, eventos...).\nAspectos psicol\u00f3xicos da cegueira.\nO d\u00e9ficit visual trad\u00facese nunha reduci\u00f3n da cantidade de informaci\u00f3n que o suxeito recibe do ambiente, limitando as oportunidades que ofrece o medio, e que son importantes para a construci\u00f3n do co\u00f1ecemento sobre o mundo exterior. Este feito non necesariamente orixina problemas no desenvolvemento psicol\u00f3xico. Non existe evidencia de que a discapacidade visual grave leve problemas psicol\u00f3xicos ou discapacidades no desenvolvemento. Si \u00e9 certo que as experiencias do individuo est\u00e1n limitadas, pero o organismo disp\u00f3n doutras v\u00edas de recolleita de informaci\u00f3n, que pode substitu\u00edr ou complementar a v\u00eda visual.\nMoitas veces obs\u00e9rvase que o neno cego est\u00e1 m\u00e1is tempo que o cativo ou cativa que ve nalgunhas das etapas evolutivas, xa que a falta de visi\u00f3n pode actuar como freo ao desenvolvemento, facendo m\u00e1is lento o paso cara a unha etapa superior. \u00c1 hora de comprender o desenvolvemento evolutivo do neno invidente \u00e9 necesario ter a referencia do neno que ve.\nPer\u00edodo sensoriomotor.\nNa primeira infancia o beb\u00e9 co\u00f1ece o mundo exterior a trav\u00e9s de sons, cheiros ou os contactos corporais coas nais ou persoas encargadas da s\u00faa atenci\u00f3n. A actividade fundamental do neno durante os seus primeiros catro e cinco primeiros meses de vida, \u00e9 relacionarse cos demais seres humanos, basicamente cos seus pais.\nVarios autores remarcan a importancia que, na especie humana, te\u00f1en os intercambios visuais nas primeiras interacci\u00f3ns comunicativas entre o beb\u00e9 e o adulto. Ademais os nenos prestan atenci\u00f3n aos est\u00edmulos visuais desde o primeiro d\u00eda. No caso dos cativos e cativas con discapacidades visuais, dispo\u00f1en de alternativas \u00e1 visi\u00f3n para relacionarse e establecer pautas de comunicaci\u00f3n non verbal cos adultos. Desde as primeiras semanas, estes nenos prestan atenci\u00f3n \u00e1 voz da s\u00faa nai, e tam\u00e9n mostran o xesto innato de relaxaci\u00f3n da cara que os adultos interpretan como unha risa.\nO desenvolvemento desta etapa bas\u00e9ase na intelixencia pr\u00e1ctica, na percepci\u00f3n de sensaci\u00f3ns da contorna, a trav\u00e9s dos primeiros movementos. Ata os 4 meses, a falta de visi\u00f3n non \u00e9 a\u00ednda un factor determinante. O beb\u00e9 segue un nivel de desenvolvemento normal, exercitando os reflexos propios e innatos, excepto dar resposta a est\u00edmulos luminosos. Adquire as primeiras habilidades, centradas no dominio do corpo.\nNas d\u00faas primeiras etapas do per\u00edodo sensoriomotor, o desenvolvemento dun neno cego \u00e9 similar ao dun neno que ve. Na terceira etapa deste per\u00edodo comezan as diferenzas entre o beb\u00e9 cego e o que ve. Os beb\u00e9s cegos te\u00f1en m\u00e1is dificultade en relaci\u00f3n \u00e1 mobilidade, debido \u00e1 falta de est\u00edmulos visuais do exterior. En canto ao desenvolvemento dos esquemas sensoriomotores dise que o tacto e o o\u00eddo son menos apropiadas que a visi\u00f3n para co\u00f1ecer o espazo e os obxectos, xa que proporcionan unha informaci\u00f3n moito m\u00e1is secuencial e fragmentaria. A coordinaci\u00f3n audio-manual aparece m\u00e1is tarde. A partir dos 4 meses os beb\u00e9s que ven comezan a desenvolver, por unha banda, o h\u00e1bito de coller obxectos que perciben a trav\u00e9s da visi\u00f3n, e doutra banda a permanencia dos obxectos. Nos nenos cegos isto non ocorre as\u00ed, xa que se produce un considerable atraso, debido \u00e1 coordinaci\u00f3n \u00f3culo-manual, que \u00e9 m\u00e1is dificultosa, e xa que logo m\u00e1is lenta. Estes nenos construir\u00e1n a permanencia dos obxectos t\u00e1ctiles. Unha vez cheguen coa man aos obxectos sonoros, comezar\u00e1n a coordinar as imaxes t\u00e1ctiles e as auditivas.\nA partir dos 7 meses empezan a buscar obxectos que antes tiveron nas mans. Preto dos nove meses empezan a utilizar algunhas pautas de procura destes obxectos, e aproximadamente ao redor dos 12 meses xa buscan obxectos gui\u00e1ndose polo son que emiten.\nO desenvolvemento motor e postural dos beb\u00e9s normalmente est\u00e1 dentro da idade normal para os que ven. As\u00ed pois os nenos cegos ben estimulados, non te\u00f1en problemas no desenvolvemento do control postural, a\u00ednda que os movementos espont\u00e1neos est\u00e1n atrasados.\nO pouco co\u00f1ecemento que ten o cego do espazo exterior e os obxectos, fai que a seguridade e a motivaci\u00f3n do neno sexan menores que nos nenos que ven. En canto \u00e1 conduta de gatear, non debe ser estimulada de forma artificial, porque resulta inapropiada en falta da visi\u00f3n. Neste sentido o gateo in\u00edciase cara aos doce meses e a marcha, preto dos dezanove. Unha vez que se move dunha forma aut\u00f3noma, accede \u00e1 cuarta e quinta etapa da intelixencia sensoriomotora, realiza experiencias co obxecto para estudalo. Unha vez adquiridas estas condutas, resultaralle m\u00e1is f\u00e1cil a relaci\u00f3n coa contorna a trav\u00e9s da experimentaci\u00f3n con estes.\nPara os nenos cegos, as mans son un instrumento de vital importancia para tratar de co\u00f1ecer o mundo e para evitar obst\u00e1culos, e polo tanto resultar\u00eda pouco optativo que as utilizasen como pernas para cami\u00f1ar.\nA intelixencia interpretativa nos nenos cegos manif\u00e9stase na capacidade que te\u00f1en para imitar, en falta do modelo, nos nenos invidentes existe atraso na adquisici\u00f3n do pensamento representativo, debido a que utilizan palabras que representan obxectos que son pr\u00f3ximos ao propio corpo. Este atraso comp\u00e9nsase durante os dous e tres anos, e a s\u00faa linguaxe p\u00f3dese considerar normal.\nEtapa preoperatoria.\nA partir dos dous anos, se o neno cego adquiri\u00f3 a noci\u00f3n de permanencia do obxecto, empeza a ser capaz de facer representaci\u00f3ns de cousas, a\u00ednda que lonxe do desenvolvemento do pensamento representativo, que chegar\u00e1 coa adolescencia. Este per\u00edodo \u00e9 determinado polo desenvolvemento da linguaxe, como mediador entre o obxecto e a s\u00faa representaci\u00f3n.\nA\u00ednda que a linguaxe dos persoas con discapacidades visuais presente algunhas caracter\u00edsticas diferenciais derivadas do acceso \u00e1 informaci\u00f3n, en falta de visi\u00f3n, p\u00f3dese afirmar que non existen problemas no desenvolvemento da linguaxe.\nAs primeiras palabras que din os nenos cegos responden a aqueles obxectos que poden co\u00f1ecer cos sistemas sensoriais, fundamentalmente obxectos dom\u00e9sticos. Desde que estes nenos comezan a falar, ademais de utilizar a linguaxe para a acci\u00f3n educativa, tam\u00e9n cumpre outras funci\u00f3ns para compensar os problemas que xera a falta de visi\u00f3n no desenvolvemento simb\u00f3lico.\nOs nenos cegos presentan problemas na utilizaci\u00f3n de pronombres persoais e posesivos nas conversaci\u00f3ns; este feito reflicte as dificultades que ten na comprensi\u00f3n dos cambios de roles. Cabe destacar a dificultade que te\u00f1en os nenos cegos para utilizar v\u00edas visuais de apoio \u00e1 comunicaci\u00f3n verbal, e ao mesmo tempo a necesidade que manifestan que os adultos poidan interpretar estas v\u00edas alternativas.\nA\u00ednda que as condutas persoais sexan unha evoluci\u00f3n similar \u00e1 dos nenos que ven, o inicio da marcha v\u00e9n atrasado debido \u00e1 falta de est\u00edmulos do exterior, as\u00ed como a adquisici\u00f3n de permanencia dos obxectos, a pr\u00e1ctica do xogo simb\u00f3lico. Alg\u00fans autores falaron dun atraso nos primeiros xogos de ficci\u00f3n dos nenos cegos. \u00c9 case imposible que os invidentes reproduzan igual que os os cativos ou cativas que ven as escenas da vida diaria nas que non te\u00f1en acceso visual. Por iso \u00e9 polo que os nenos cegos recorren \u00e1s imitaci\u00f3ns verbais. A substituci\u00f3n de obxectos no xogo simb\u00f3lico evoluciona de forma paralela en cativos ou cativas cegas e que ven. Parece que os nenos invidentes atopen m\u00e1is f\u00e1cil planificar o xogo que realizalo; isto manifesta, de novo, a importancia do desenvolvemento da linguaxe, en falta da visi\u00f3n.\nEtapa operatoria.\nA maior parte dos estudos realizados con nenos cegos e cativos/as con discapacidades visuais en idades comprendidas entre 6 e 12 anos oc\u00fapanse de estudar varios aspectos do seu desenvolvemento cognoscitivo.\nA maior\u00eda de investigaci\u00f3ns realizadas sobre o desenvolvemento cognoscitivo e a aprendizaxe dos nenos con discapacidades visuais no per\u00edodo escolar toman como referencia a teor\u00eda de Piaget e a escola de Xenebra, que propugna a existencia dunha secuencia universal de desenvolvemento, que se produce ao longo de tres grandes per\u00edodos ou estadios: sensoriomotor, operaci\u00f3ns concretas e operaci\u00f3ns formais.\nP\u00f3dese afirmar que o desenvolvemento intelectual dos nenos invidentes non presenta problemas serios, pero si que ten unhas caracter\u00edsticas peculiares. O feito de que accedan a boa parte da informaci\u00f3n co tacto fai que lles que sexa m\u00e1is dif\u00edcil realizar tarefas de contido figurativo e espacial.\nUnha das dificultades que ten o neno \u00e9 establecer a comunicaci\u00f3n verbal e pre-verbal cos adultos sobre os obxectos. Estes problemas derivan, por unha banda, do feito de ter que co\u00f1ecer os obxectos mediante sistemas sensoriais diferentes \u00e1 visi\u00f3n e, pola outra, da dificultade que representa para o neno o feito de atopar xestos alternativos \u00e1 sinalizaci\u00f3n visual que sexan entendidos polas s\u00faas familias.\nDesde o punto de vista intelectual est\u00e1n perfectamente integrados nas aulas e non te\u00f1en problemas de integraci\u00f3n para seguir os contidos normais do curr\u00edculo ordinario. \u00c9 con todo necesario que a escola cubra as necesidades educativas especiais que te\u00f1en estes nenos.\nA\u00ednda que non te\u00f1en problemas de intelixencia, a mi\u00fado estes cativos e cativas con discapacidades presentan atraso escolar. Este feito prod\u00facese porque o acceso \u00e1 informaci\u00f3n escrita, como \u00e9 o braille, \u00e9 moito m\u00e1is lento.\nA adolescencia (operaci\u00f3ns formais).\n\u00c9 a etapa do desenvolvemento do ser humano que segue \u00e1 puberdade e caracter\u00edzase por unha serie de cambios f\u00edsicos e psicol\u00f3xicos, afectivos, sociais e cognoscitivos, moi importantes. Danse cambios na imaxe corporal dos mozos e mozas aos que acompa\u00f1ar\u00e1n transformaci\u00f3ns na personalidade, na motivaci\u00f3n, e tam\u00e9n nas relaci\u00f3ns afectivas e sociais. Deben aceptar que se atopan na situaci\u00f3n de aceptar as s\u00faas novas capacidades motoras e sexuais, o que lle produce un importante efecto psicol\u00f3xico cun aumento na toma de conciencia e interese polo propio corpo.\nTam\u00e9n se dan cambios na forma de pensar e de resolver problemas que \u00e1 s\u00faa vez infl\u00faen e modulan a personalidade adolescente. Estas transformaci\u00f3ns que se producen no organismo despois da puberdade fan que a imaxe corporal do mozo cambie de forma notable e r\u00e1pida, pasando da de neno \u00e1 de adulto.\nOs estudos baseados \u200b\u200bna teor\u00eda de Piaget indican que non existen diferenzas entre os cativos ou cativas invidentes e que ven na resoluci\u00f3n de tarefas do chamado pensamento formal. O neno cego \u00e9 capaz de utilizar esta forma de pensamento para razoar sobre as s\u00faas situaci\u00f3ns posibles. Parece que os cegos solucionan, nesta etapa, os problemas figurativos derivados das s\u00faas dificultades visuais.\nPor outra banda, o desenvolvemento intelectual que se produce durante esta etapa permite aos invidentes reflexionar sobre o seu propio problema o que os pode levar a rexeitar a s\u00faa propia imaxe, a non relacionarse cos mozos do outro sexo e, en consecuencia, a non integrarse en grupos adolescentes.\nEn canto ao desenvolvemento afectivo e social dos adolescentes cegos, s\u00e1bese que \u00e9 unha etapa na que os cambios f\u00edsicos levan importantes modificaci\u00f3ns na personalidade e nas s\u00faas relaci\u00f3ns cos demais. Tendo en conta que alg\u00fans autores afirman que neste per\u00edodo pode ser unha etapa dif\u00edcil para os mozos e mozas con discapacidades visuais, na que se poden producir problemas de integraci\u00f3n social, co grupo, non necesariamente ser\u00e1 unha etapa conflitiva, sempre que se atopen integrados nos seus contextos m\u00e1is pr\u00f3ximos da socializaci\u00f3n, como poden ser os amigos, a escola ou a familia."}
{"id": "51406", "revid": "98629", "url": "https://gl.wikipedia.org/wiki?curid=51406", "title": "Los Angeles Galaxy", "text": "Los Angeles Galaxy \u00e9 un equipo de f\u00fatbol de Estados Unidos, da cidade dos \u00c1nxeles (California). Xoga na Major League Soccer dende o ano 1995, ue \u00e9 o ano da fundaci\u00f3n da MLS e do club. O LA Galaxy xoga como local no StubHub Center en Carson, California dende 2003. \u00c9 un dos euipos m\u00e1is laureados na historia da MLS con cinco MLS Cup .\n\u00c9 o equipo estadounidense no que xogaron mellores xogadores, como David Beckham, Steven Gerrard ou Robbie Keane.\nHistoria.\nPrimeiros pasos:.\nLos Angeles Galaxy foron un dos dez equipos que fundaron a Major League Soccer que comezou a xogarse no ano 1996. Na s\u00faa primeira tempada o equipo quedou primeiro na liga regular na Conferencia Oeste, e chegou a final da MLS Cup perdendoa fronte o D.C. United. Na seguinte tempada, acabaron segundos na fase regular e eliminados na primeira rolda dos playoffs. Tanto no ano 1998 como no 1999 quedou primeiro na fase regular. No ano 1999 volveu a chegar a final e volveuna a perder fronte o D.C. United.\nNo ano 2000 logran ga\u00f1ar o seu primeiro e \u00fanico t\u00edtulo internacional ata hoxe, a Copa de Campi\u00f3ns da CONCACAF obtida fronte ao Olimpia de Honduras. Os seus dous primeiros t\u00edtulos da MLS Cup foron obtidos nos anos 2002 e 2005. O do 2002 foi fronte ao New England Revolution, cun gol de ouro do guatemalteco Carlos \"Pescadito\" Ruiz no minuto 105 da pr\u00f3rroga; e o do 2005 foi conseguido grazas a outro gol de ouro, esta vez do guatemalteco Guillermo \"Pando\" Ramirez, ante o mesmo New England Revolution.\nEra Beckham.\nO 11 de xaneiro de 2007 foi anunciada a contrataci\u00f3n do xogador ingl\u00e9s David Beckham trala finalizaci\u00f3n do seu contrato co Real Madrid, incorpor\u00e1ndose as\u00ed en xu\u00f1o de 2007. O xogador ingresar\u00e1 un total de 193 mill\u00f3ns de euros polas cinco tempadas nas que defender\u00e1 ao club dos Anxos, en concepto de salario e dereitos de imaxe. A repercusi\u00f3n do fichaxe non tardou en facerse notar, xa que nas catro horas posteriores ao anuncio da contrataci\u00f3n, o n\u00famero de abonados do club incrementouse en 1.000 novos socios.\nNo ano 2009 lograron chegar de novo a MLS Cup perdendo nos penaltis(5-4) fronte o Real Salt Lake. Nos anos 2010 e 2011 ga\u00f1aron a MLS Supporters' Shield, no 2011 tam\u00e9n lograron ga\u00f1ar a MLS Cup por terceira vez na s\u00faa historia. O ano 2012 foi un ano importante para o equipo californiano xa que volveu ga\u00f1ar a MLS Cup, como o ano anterior fronte o Houston Dynamo, e ademais foi o ano da despedida de David Beckham do club, xa que decidiu marchar ao PSG franc\u00e9s. Despois da sa\u00eddado ingl\u00e9s, anunciouse a chegada doutra estrela, o internacional irland\u00e9s Robbie Keane.\nA quinta.\nTras a marcha da estrela inglesa, os anxelinos fixeron unha boa tempada rematando en terceira posici\u00f3n na fase regular e caendo nas semifinais dos playoofs. Ademais de chegar as semifinais da Liga de Campi\u00f3ns da CONCACAF. \"'Los Angeles Galaxy\" conseguiron a s\u00faa quinta MLS Cup no ano 2014, e como xa o fixera nas d\u00faas primeiras fronte o New England Revolution . A final da tempada anunciouse unha sa\u00edda e unha entrada importante. O dianteiro da selecci\u00f3n estadounidense, Landon Donovan anunciaba a s\u00faa retirada . Pero chegaba a California o capit\u00e1n do Liverpool, Steven Gerrard.\nNo ano 2016 Bruce Arena, adestrador e director deportivo abandonaba o club para dirixir \u00e1 selecci\u00f3n de f\u00fatbol dos Estados Unidos. E o equipo notou a s\u00faa perda xa que na seguinte tempada quedaron f\u00f3ra dos playoffs por cuarta vez na s\u00faa historia e por primeira vez, como peor equipo da liga."}
{"id": "51407", "revid": "98629", "url": "https://gl.wikipedia.org/wiki?curid=51407", "title": "Discapacidade", "text": "Dise que unha persoa ten unha discapacidade f\u00edsica ou mentalmente se ten unha funci\u00f3n b\u00e1sica limitada respecto da media ou anulada por completo. O D\u00eda Mundial cel\u00e9brase o 3 de decembro.\nA discapacidade \u00e9 un concepto discutido, con diferentes significados en conmunidades diferentes. Pode empregarse para referirse a atributos f\u00edsicos ou mentais que algunhas instituci\u00f3ns, particularmente sanitarias, ven que necesitan ser arranxadas (modelo m\u00e9dico). Pode referirse a limitaci\u00f3ns impostas sobre as persoas mediante as restrici\u00f3ns da capacidade (modelo social). Pode servir para referirse \u00e1 identidade das persoas con discapacidade.\nA discusi\u00f3n sobre a definici\u00f3n de discapacidade xorde do activismo da discapacidade nos Estados Unidos e no Reino Unido na d\u00e9cada de 1970, que desafiou o concepto m\u00e9dico de discapacidade. Os debates sobre a terminolox\u00eda e as s\u00faas implicaci\u00f3ns pol\u00edticas contin\u00faan mesmo no campo dos estudos da discapacidade. Nalg\u00fans pa\u00edses, a lei require que as discapacidades se documenten por un provedor de asistencia m\u00e9dica para acceder a beneficios.\nHistoria.\nO entendemento contempor\u00e1neo da discapacidade deriva de conceptos que xorden durante a Ilustraci\u00f3n cient\u00edfica de occidente; antes desta \u00e9poca, as diferenzas f\u00edsicas v\u00edanse dende prismas diferentes.\nDurante a Idade Media, a tolemia e outras condici\u00f3ns pens\u00e1banse que eran causadas por demos. Tam\u00e9n se consideraban parte da orde natural, especialmente durante as pragas, que orixinaban disfunci\u00f3ns na poboaci\u00f3n xeral. No comezo da Idade Moderna houbo un movemento de procura de causas biol\u00f3xicas para as diferenzas f\u00edsicas e mentais e aumentou o interese en crear categor\u00edas: por exemplo, Ambroise Pare, no s\u00e9culo XVI, falou de \"monstros\", \"prodixios\" e \"lisiados\". A \u00e9nfase da Ilustraci\u00f3n no co\u00f1ecemento derivado da raz\u00f3n e da valoraci\u00f3n das ciencias naturais no progreso humano axudou ao nacemento de instituci\u00f3n e sistemas de co\u00f1ecemento que observaban e categorizaban os seres humanos; entre elas algunhas significativas para o desenvolvemento do concepto actual de discapacidade, como asilos, cl\u00ednicas e prisi\u00f3ns.\nO concepto actual de discapacidade ten a s\u00faa ra\u00edz nos s\u00e9culos XVIII e XIX. Nese momento desenvolv\u00e9ronse disertaci\u00f3ns m\u00e9dicas que converteron o corpo humano nun obxecto que se pode manipular, estudar e transformar. Isto combinouse co desenvolvemento cient\u00edfico que buscaba clasificar e categorizar, atopando m\u00e9todos de normalizaci\u00f3n. O concepto de \"norma\" desenvolveuse neste tempo, sinal\u00e1ndose na obra do estat\u00edstico franc\u00e9s Alphonse Quetelet, que escribiu da d\u00e9cada de 1830 \"L'homme moyen\". Quetelet postulou que se pod\u00edan tomar a suma de todas as caracter\u00edsticas de todos os individuos nunha poboaci\u00f3n dada (como altura ou peso) e atopar a s\u00faa media, calculando as\u00ed o n\u00famero que servir\u00eda de norma \u00e1 que se deber\u00eda chegar. Esta idea de norma estat\u00edstica dispersouse polas reuni\u00f3ns estat\u00edsticas nos Estados Unidos e Europa occidental neste per\u00edoso e vencellouse ao aumento da euxenesia. A discapacidade e conceptos como anormalidade, subnormalidade e normalidade prove\u00f1en de a\u00ed. A circulaci\u00f3n destes conceptos foi evidente nos \"freak show\", onde os xefes dos espect\u00e1culos benefici\u00e1banse exhibindo persoas que se desviaban destas normas. Na historia moderna e contempor\u00e1nea, a discapacidade foi vista con frecuencia como produto do incesto.\nCo aumento da euxenia a finais do s\u00e9culo XIX estas desviaci\u00f3ns v\u00edronse como perigosas para a sa\u00fade de poboaci\u00f3ns enteiras. Coa discapacidade vista como parte da biolox\u00eda persoal e polo tanto da s\u00faa herdanza xen\u00e9tica, os cient\u00edficos volveron a s\u00faa atenci\u00f3n a conceptos como \"desviaci\u00f3n\". Avaliaci\u00f3ns de medidas de sa\u00fade persoal empreg\u00e1ronse para deportar, esterilizar ou ingresar aqueles que non se axustaban. Ao final da segunda guerra mundial, co exemplo da euxenesia nazi, este concepto desapareceu do discurso p\u00fablico, e a discapacidade converteuse nunha serie de caracter\u00edsticas que a medicina pod\u00eda atender mediante rehabilitaci\u00f3n ou tratamento.\nA principios da d\u00e9cada de 1970 os activistas da discapacidade comezaron a desafiar a forma en que a sociedade trataba a xente con discapacidade, as\u00ed como o achegamento m\u00e9dico \u00e1 discapacidade. Grazas a este traballo identific\u00e1ronse barreiras de acceso, condici\u00f3ns que os inhabilitaban. Isto deu lugar ao modelo social de discapacidade (a sociedade que limita unha persoa precisa ser arranxada), expresi\u00f3n cu\u00f1ada por Mike Oliver en 1983, e que se diferenza do modelo m\u00e9dico da discapacidade (unha disfunci\u00f3n precisa ser arranxada).\nTeor\u00eda.\nA International Classification of Functioning, Disability and Health (ICF), da Organizaci\u00f3n Mundial da Sa\u00fade, distingue entre funci\u00f3ns corporais (fisiol\u00f3xicas ou psicol\u00f3xicas, como a visi\u00f3n) e estruturas corporais (partes anat\u00f3micas, como o ollo). A disfunci\u00f3n nunha estrutura ou funci\u00f3n def\u00ednese como unha anomal\u00eda, defecto, perda ou outra desviaci\u00f3n significativa de certos est\u00e1ndares aceptados da poboaci\u00f3n, que poden flutuar no tempo. A actividade def\u00ednese como a execuci\u00f3n dunha tarefa ou acci\u00f3n. A ICF lista nove dominios de funcionamento que poden ser afectados:\nTipos de discapacidade.\nExisten os seguintes tipos de discapacidade:\nDiscapacidade intelectual.\nCriterios de identificaci\u00f3n.\nA consideraci\u00f3n de discapacidade intelectual require da coexistencia de tres criterios relacionados entre si:\nDeportes adaptados.\nOs Xogos Paral\u00edmpicos te\u00f1en lugar despois dos Xogos Ol\u00edmpicos de ver\u00e1n e inverno. Os xogos incl\u00faen atletas cun amplo rango de discapacidade. Existen organizaci\u00f3ns nos pa\u00edses membros para formar competici\u00f3ns de xogos paral\u00edmpicos en niveis que van dende o lecer ata o deporte profesional. Os xogos desenvolv\u00e9ronse a partir do programa de rehabilitaci\u00f3n para veteranos de guerra brit\u00e1nicos con lesi\u00f3ns medulares. En 1948, Sir Ludwig Guttman, neur\u00f3logo que traballaba con veteranos da segunda guerra mundial no Hospital Stoke Mandeville en Aylesbury, comezou a empregar o deporte como parte da rehabilitaci\u00f3n dos seus pacientes.\nEn 2006 cre\u00e1ronse os Extremity Games para que xente con discapacidades f\u00edsicas, especialmente perda ou diferenza nas extremidades, puidese competir en deportes extremos."}
{"id": "51408", "revid": "5863", "url": "https://gl.wikipedia.org/wiki?curid=51408", "title": "Andr\u00e9s Mart\u00ednez Salazar", "text": "Andr\u00e9s Mart\u00ednez Salazar, nado en Astorga o 8 de febreiro de 1846 e finado na Coru\u00f1a o 6 de outubro de 1923, foi un historiador, investigador e editor do rexurdimento galego.\nTraxectoria.\nRealizou os seus estudos de Bacharelato en Le\u00f3n en 1857, e en 1862 obtivo o t\u00edtulo de Bacharel en Artes. En 1863 continuou os seus estudos na Escola Superior de Diplom\u00e1tica na Universidade Central e en 1866 acadou o t\u00edtulo de Arquiveiro-Bibliotecario. En 1872 pasou a dirixir o Arquivo Hist\u00f3rico de Galiza da Coru\u00f1a.\nNesta cidade entrou en contacto co mundo cultural galego, publicando varios traballos sobre temas hist\u00f3ricos e filol\u00f3xicos. O seu labor editorial foi fundamental para o desenvolvemento da literatura galega do Rexurdimento. Ademais de textos propios da tradici\u00f3n literaria como a \"Cr\u00f3nica Troiana\", a versi\u00f3n galega das \"Partidas\" de Afonso X o Sabio ou as \"Proezas de Galicia\" de Xos\u00e9 Fern\u00e1ndez de Neira, tam\u00e9n pasaron pola s\u00faa imprenta \"Los Precursores\" de Manuel Murgu\u00eda, \"El Idioma Gallego\" de Antonio de la Iglesia, \"Aires da mi\u00f1a terra\" de Manuel Curros Enr\u00edquez ou \"Queixumes dos pinos\" de Eduardo Pondal, dentro da colecci\u00f3n Biblioteca Gallega que el mesmo fundou.\nPor outra parte, colaborou en \"Galicia Hist\u00f3rica\", foi director da revista \"Galicia\" e, \u00e1 morte de Manuel Murgu\u00eda, foi nomeado presidente da Real Academia Galega. As\u00ed mesmo, en 1889 foi nomeado polo concello da Coru\u00f1a primeiro cronista oficial da cidade.\nEscritor ocasional en lingua galega, a d\u00eda de hoxe s\u00f3 se conservan catro versos e mais unhas li\u00f1as en prosa escritas nesta lingua.\nVida persoal.\nCasou con Petra Mor\u00e1s, coa que tivo dezanove fillos, entre eles Juan, Andr\u00e9s, Manuel, Eduardo, Fernando, Pilar, Carmen, Carlos, Marcelino, Elena e Isabel."}
{"id": "51409", "revid": "109216", "url": "https://gl.wikipedia.org/wiki?curid=51409", "title": "Lei de Dependencia (Espa\u00f1a)", "text": "A Lei de promoci\u00f3n da autonom\u00eda persoal e atenci\u00f3n \u00e1s persoas en situaci\u00f3n de dependencia e \u00e1s familias, m\u00e1is co\u00f1ecida como \u00abLei de Dependencia\u00bb, \u00e9 unha lei espa\u00f1ola que senta as bases para constru\u00edr o futuro Sistema Nacional de Atenci\u00f3n \u00e1 Dependencia, que financiar\u00e1 os servizos que necesitan as persoas dependentes, ben por sufrir unha enfermidade ou accidente invalidante ou \u00f3 chegar \u00e1 vellez.\nA Lei foi presentada o 5 de marzo de 2006 polo presidente do Goberno, Jos\u00e9 Luis Rodr\u00edguez Zapatero, nun acto p\u00fablico.\nO 20 de abril de 2006 foi aprobada polo Consello de Ministros, e o 30 de novembro de 2006 foi aprobada de forma definitiva no Pleno do Congreso dos Deputados cunha ampla maior\u00eda.\nA Lei, vixente desde o 1 de xaneiro de 2007, establece tres tipos de dependencia:"}
{"id": "51410", "revid": "1888", "url": "https://gl.wikipedia.org/wiki?curid=51410", "title": "Radio (medio de comunicaci\u00f3n)", "text": "A radio \u00e9 unha tecnolox\u00eda que posibilita a transmisi\u00f3n de sinais mediante a modulaci\u00f3n de ondas electromagn\u00e9ticas. Estas ondas non requiren un medio f\u00edsico de transporte, polo que poden propagarse tanto a trav\u00e9s do aire coma do espazo baleiro.\nUnha onda de radio orix\u00ednase cando unha part\u00edcula cargada (por exemplo, un electr\u00f3n) exc\u00edtase a unha frecuencia situada na zona de radiofrecuencia (RF) do espectro electromagn\u00e9tico. Outros tipos de emisi\u00f3ns que caen f\u00f3ra da gama de RF son os raios gamma, os raios X, os raios c\u00f3smicos, os raios infravermellos, os raios ultravioleta e a luz visible.\nCando a onda de radio act\u00faa sobre un condutor el\u00e9ctrico (a antena), induce nel un movemento da carga el\u00e9ctrica (corrente el\u00e9ctrica) que pode ser transformado en sinais de son ou outro tipo de sinais portadoras de informaci\u00f3n.\nA\u00ednda que se emprega a palabra \"radio\", as transmisi\u00f3ns de televisi\u00f3n, radio, radar e telefon\u00eda m\u00f3bil est\u00e1n inclu\u00eddas nesta clase de emisi\u00f3ns de radiofrecuencia.\nEn Galicia existen varias cadeas de radio con distintas radiof\u00f3rmulas, algunhas de distribuci\u00f3n estatal e outra de \u00e1mbito case exclusivamente galego. As canles oficiais te\u00f1en unha presenza en t\u00f3dalas sete grandes cidades galegas, mentres que outras emisoras son escasas ou de recente implantaci\u00f3n. Existen d\u00faas cadeas privadas de \u00e1mbito exclusivamente galego: Radio Voz, asociada \u00f3 xornal \"La Voz de Galicia\", e Radio Noroeste, do grupo Radio L\u00edder.\nLinguaxe radiof\u00f3nica.\nCon esta denominaci\u00f3n non nos referimos \u00e1 linguaxe oral exclusivamente. A m\u00fasica, o ru\u00eddo, silencio e os efectos especiais son parte tam\u00e9n da linguaxe radiof\u00f3nica.\nA locuci\u00f3n.\nComo medio de comunicaci\u00f3n, require unha forma de transmisi\u00f3n concreta. \u00c9 fundamental para o comunicador radiof\u00f3nico a s\u00faa voz, que \u00e9 a s\u00faa ferramenta de traballo. O timbre, o ton, a intensidade, a entoaci\u00f3n, o acento, a modulaci\u00f3n, a velocidade e os intervalos son os matices que determinan o estilo da radio.\n\u00c9 preciso unha boa vocalizaci\u00f3n e ler con naturalidade para no caer en erros de tipo gramatical e que se comprenda ben a mensaxe que se desexa transmitir.\nA linguaxe radiof\u00f3nico est\u00e1 composta por unhas regras que fan pos\u00edbel a comunicaci\u00f3n. Cada unha delas proporciona un valor necesario para a comprensi\u00f3n da mensaxe:\nX\u00e9neros radiof\u00f3nicos.\nA radio \u00e9 o medio propio para unha entrevista, o debate ou un parladoiro. A adaptaci\u00f3n dos x\u00e9neros xornal\u00edsticos \u00e1 radio caracter\u00edzase pola riqueza expresiva e o car\u00e1cter persoal que se incorpora \u00e1 mensaxe transmitida. As claves para unha boa comunicaci\u00f3n son contidos concisos, claros e directos. \nHistoria da radio.\n\u00c9 imposible datar o nacemento da radio nun punto exacto e cada Estado vai intentar atribu\u00edrse a s\u00faa invenci\u00f3n, a\u00ednda que a radio actual son un compendio de descubrimentos que fixeron moitas persoas independentemente. As\u00ed temos como posibles inventores a Aleksandr Step\u00e1novich Popov, por Rusia; Nikola Tesla por Estados Unidos; Guglielmo Marconi polo Reino Unido, Julio Cervera por Espa\u00f1a, ou o padre Roberto Landell de Moura polo Brasil. O seu nacemento enm\u00e1rcase no s\u00e9culo XIX, a\u00ednda que anteriormente xa hab\u00eda m\u00e9todos para comunicarse a distancia polo ar, por exemplo, coas pombas mensaxeiras ou cos sinais de fume, ou coa chamada telegraf\u00eda \u00f3ptica, no s\u00e9culo XVIII co tel\u00e9grafo de J. Chappe. Destacar tam\u00e9n a aparici\u00f3n da telegraf\u00eda el\u00e9ctrica, en 1833, inventada por Samuel Morse, onde se enviaban mensaxes codificadas mediante cables consistentes en impulsos el\u00e9ctricos. Por convenio o inventor da radio \u00e9 o italiano Guglielmo Marconi, que en 1897 tivo unha experiencia telegr\u00e1fica sen f\u00edos no Reino Unido, pero o certo \u00e9 que Marconi non poder\u00eda conseguir resultados sen pret\u00e9ritos descubrimentos cient\u00edficos, de feito, a Suprema Corte Americana concedeulle a Nikola Tesla o m\u00e9rito da creaci\u00f3n da radio, tendo en conta que Marconi usara 19 patentes de Tesla no seu proxecto.\nForon os avances no campo da ciencia os que posibilitaron o nacemento da radio. Ser\u00eda imposible que se investigara a comunicaci\u00f3n a distancia sen f\u00edos sen que, en 1824, o f\u00edsico escoc\u00e9s James Clerk Maxwell formulara a teor\u00eda das ondas electromagn\u00e9ticas ou sen que o f\u00edsico alem\u00e1n, en 1888, Heinrich Hertz inventara un aparello que produc\u00eda ondas de radio.\nA aparici\u00f3n do tel\u00e9fono tam\u00e9n \u00e9 xermolo da radio, as\u00ed en 1876 Graham Bell patentou un aparato que transmit\u00eda a voz mediante f\u00edos, canda outros coet\u00e1neos seus, como Antonio Meucci, en Italia, tam\u00e9n fixo o mesmo ao seu xeito. Os primeiros programas de radio transmit\u00edronse a trav\u00e9s do tel\u00e9fono, co chamado teatr\u00f3fono.\nTam\u00e9n foi un adianto moi grande a aparici\u00f3n do fon\u00f3grafo, capaz de gravar, almacenar e reproducir sons.\nO primeiro uso masivo da radio deuse nos Estados Unidos, entre 1922 e 1923 aumentou o n\u00famero de emisoras con licenza de 28 a 550. A idade de ouro da radio son os convulsos anos trinta, en tempos de entreguerras, onde os poderes se dan conta da importancia deste medio de comunicaci\u00f3n, como medio pr\u00e1ctico para vender as s\u00faas ideas. A s\u00faa primeira crise foi nos anos cincuenta, cando se mete no medio a televisi\u00f3n, provocando que a radio se especialice, parec\u00e9ndose o resultado o que actualmente se d\u00e1, con, por exemplo, estaci\u00f3ns de radios dedicadas s\u00f3 \u00e1 m\u00fasica.\nActualmente temos a radio por internet, que marca un punto de inflexi\u00f3n na historia da radio, pod\u00e9ndose escoitar esta por diferido ou apoiarse noutros elementos que antes non pod\u00eda.\nO ano 2011, a UNESCO aproba a celebraci\u00f3n do d\u00eda 13 de febreiro como \"D\u00eda Mundial da Radio\", co obxectivo de sensibilizar \u00e1 sociedade da importancia da radio, promover e fomentar o acceso \u00e1 informaci\u00f3n a trav\u00e9s deste medio de difusi\u00f3n, e mellorar a cooperaci\u00f3n entre emisoras no plano internacional. Escolleuse este d\u00eda porque foi o 13 de febreiro de 1946 cando naceu a radio das Naci\u00f3ns Unidas .\nHistoria da radio en Galicia.\nA primeira radio en Espa\u00f1a foi Uni\u00f3n Radio en Madrid, creada en 1924, a\u00ednda que a que primeiro se rexistrou foi Radio Barcelona (EAJ-1). En Galicia, os primeiros pasos experimentais d\u00e9ronse en 1932 en Pontevedra e A Coru\u00f1a. A primeira radio estable foi Radio Galicia, de Santiago de Compostela, en 1933. En 1934 xurdiron Radio Coru\u00f1a, Radio Pontevedra e Radio Vigo e en 1935 Radio Ourense, Radio Lugo e Radio Ferrol. Todas estaban asociadas \u00e1 Uni\u00f3n Radio (que se converter\u00eda na Cadena SER), menos Radio Ferrol que foi iniciativa da Falanxe, e os seus horarios de emisi\u00f3n inicialmente eran escasos, m\u00e1is tendo en conta que os receptores eran moi caros. O mundo do galeguismo pronto a utilizou como medio para divulgar os seus ideais e, nun esforzo t\u00e9cnico, se chegaron a emitir en directo \u00e1 emigraci\u00f3n suramericana tanto o congreso de concellos a favor do Estatuto como a celebraci\u00f3n da aprobaci\u00f3n poucos d\u00edas antes do golpe de estado.\nFrancisco Franco tam\u00e9n comprendeu a importancia propagand\u00edstica da radio como medio, e impuxo a censura na lingua e nos contidos. Con todo, emisoras ilegais ou estranxeiras chegar\u00edan a superar este obst\u00e1culo co tempo, como a BBC, con Francisco Fern\u00e1ndez del Riego como figura destacada, e Radio Pirenaica, do PCE.\nLigaz\u00f3ns externas e frecuencias en Galiza das principais emisoras.\nom = onda media"}
{"id": "51411", "revid": "127505", "url": "https://gl.wikipedia.org/wiki?curid=51411", "title": "Xoel L\u00f3pez", "text": "Xoel L\u00f3pez, nado na Coru\u00f1a o 12 de agosto de 1977, anteriormente co\u00f1ecido polo nome da s\u00faa banda musical unipersoal Deluxe, \u00e9 un m\u00fasico galego. As principais linguas que utiliza nas letras son o ingl\u00e9s e o castel\u00e1n, a\u00ednda que tam\u00e9n ten alg\u00fan tema en galego.\nTraxectoria.\nDesde 1996 formou parte do grupo Elephant Band, co que chegou a tocar no Festival da Illa de Wight.\nXa en solitario, como Deluxe, deu numerosos concertos en Espa\u00f1a e participou no Festimad, Festival Internacional de Benic\u00e0ssim (2002, 2003 e 2005), Sonorama, Contempopranea, Esp\u00e1rrago Rock, Festival do Norte e moitos outros. Ademais deu unha xira con Juan Aguirre (Amaral) e participou no proxecto Laboratorio \u00d1 con Iv\u00e1n Ferreiro, Amaral e Quique Gonz\u00e1lez, entre outros. Deu concertos ademais en Renania do Norte-Westfalia, Alema\u00f1a durante o Mundial de F\u00fatbol de 2006.\nOs seus primeiros \u00e1lbums grav\u00e1ronse baixo o selo de Mushroom Pillow, pero o seu traballo, \"Fin de un viaje infinito\", gravouse con Virgin Records. O seu LP \"Los J\u00f3venes Mueren Antes de Tiempo\" foi considerado o mellor de 2005 segundo a revista \"Rolling Stone\"."}
{"id": "51412", "revid": "85894", "url": "https://gl.wikipedia.org/wiki?curid=51412", "title": "Antonio Benito Fandi\u00f1o", "text": "Antonio Benito Fandi\u00f1o Mart\u00ednez, nado na parroquia de Santa Mar\u00eda do Cami\u00f1o (Santiago de Compostela) o 22 de xullo de 1779 e finado cara a 1834, foi un destacado liberal e escritor en lingua galega.\nTraxectoria.\nNado no seo dunha familia afidalgada procedente de Albixoi (Mes\u00eda). Levou unha vida axitada e turbulenta, debido \u00e1 s\u00faa ideolox\u00eda pol\u00edtica. Debido ao seu desacordo coas autoridades civ\u00eds e eclesi\u00e1sticas, Fandi\u00f1o comezou a colaborar con medios de difusi\u00f3n liberal, o cal lle custou varias estad\u00edas na cadea.\nDurante a primeira delas (1810-1814) escribiu \"A casamenteira\" (1812), a primeira obra teatral do s\u00e9culo XIX conservada. A partir de 1820, dirixiu \"El Her\u00e1clito Espa\u00f1ol y Dem\u00f3crito Gallego\". Colaborou tam\u00e9n en \"Gazeta Marcial y Pol\u00edtica de Santiago\" e \"Diario C\u00edvico-Patri\u00f3tico\". Fandi\u00f1o foi moi perseguido a partir do cambio pol\u00edtico de 1823, m\u00e1is tarde foi condenado a traballos forzados no canal de Castela. Cumpriu presidio en Valladolid.\nEn 1849, celebrouse unha homenaxe na s\u00faa honra en Ourense, con motivo do cal se publicou \"A Casamenteira\".\nSegundo Ricardo Carvalho Calero, Fandi\u00f1o \u00e9 tam\u00e9n autor do \"Villancico que en la nochebuena del a\u00f1o 1812 cantaron los presos de la c\u00e1rcel p\u00fablica de Santiago\" (en castel\u00e1n), unha \"Alborada\", unha \"Moi\u00f1eyra\" e mais un \"Alal\u00e1\" (en galego)."}
{"id": "51416", "revid": "98629", "url": "https://gl.wikipedia.org/wiki?curid=51416", "title": "Iv\u00e1n Ferreiro", "text": "Iv\u00e1n Ferreiro, nado en Nigr\u00e1n o 15 de agosto de 1970, \u00e9 un m\u00fasico galego. Acadou sona por ser durante trece anos o cantante e l\u00edder do grupo pop-rock Los Piratas, do que tam\u00e9n compuxo a maior\u00eda das canci\u00f3ns, e tam\u00e9n pola s\u00faa carreira en solitario. A s\u00faa voz, peculiar e cun amplo rexistro, interpretou as canci\u00f3ns m\u00edticas deste grupo, como foron \"Promesas que no valen nada\", \"A\u00f1os 80\" ou \"Mi coco\".\nTraxectoria.\nTrala separaci\u00f3n de Los Piratas a finais de 2003, Iv\u00e1n decidiu non afastarse do mundo da m\u00fasica, e comezou a tocar co seu irm\u00e1n Amaro nun pub de Vigo, chamado El Ensanche. As actuaci\u00f3ns celebr\u00e1banse t\u00f3dolos m\u00e9rcores anunciadas como \u00abRai Doriva e As Ferreiro\u00bb. Os irm\u00e1ns Ferreiro fac\u00edanse pasar por d\u00faas amas de casa (Ivonne e Tamara) que para perder o seu medo esc\u00e9nico acompa\u00f1aban \u00f3 cantante portugu\u00e9s Rai Doriva, que por\u00e9n nunca acudiu \u00f3s concertos. Pese a non facer publicidade, pronto moita xente soubo del e comezou a acudir \u00f3s concertos que semanalmente daban os irm\u00e1ns Ferreiro, que m\u00e1is tarde comezaron a actuar tam\u00e9n en Nigr\u00e1n (Pontevedra), versionando canci\u00f3ns de Los Planetas, Andr\u00e9s Calamaro e Alaska y Dinarama entre outros.\nMentres, Iv\u00e1n Ferreiro continuaba creando temas e pronto tivo suficiente material como para editar un disco: \"Canciones para el tiempo y la distancia\" (2005), que o consagrar\u00eda como cantante en solitario. Na s\u00faa xira \"Tournedo\", coa que percorreron toda Espa\u00f1a, Iv\u00e1n tocou acompa\u00f1ado do seu irm\u00e1n Amaro \u00e1 guitarra e de Karlos Arancegui \u00e1 bater\u00eda.\nEn novembro de 2005, Iv\u00e1n ideou un proxecto chamado Laboratorio \u00d1, consistente en reunirse con outros m\u00fasicos e amigos durante d\u00faas semanas nunha casa de Buenos Aires para crear entre todos novas canciones. Os acompa\u00f1antes de Iv\u00e1n nesta experiencia foron Juan Aguirre e Eva Amaral (o d\u00fao Amaral), Xoel L\u00f3pez (cantante de Deluxe), Pereza, Quique Gonz\u00e1lez, as\u00ed como varios artistas arxentinos.\nO seu seguinte \u00e1lbum de estudio, publicado a finais de outubro de 2006, tit\u00falase \"Las siete y media\" e re\u00fane oito cortes que o artista compuxo durante a s\u00faa xira \"Tournedo 2006\".\nAmaro Ferreiro gravou en solitario un novo disco, xa \u00e1 venda, co t\u00edtulo de \"Laciudadelasagujas\". Mentres, Iv\u00e1n gravou un novo disco chamado \"Mentiroso mentiroso\", que sa\u00edu \u00e1 venda o 25 de marzo de 2008, a\u00ednda que comezou a xira de presentaci\u00f3n o 13 do mesmo mes.\nEn 2018 puxo voz a \"Fari\u00f1a\", canci\u00f3n de apertura de \"Fari\u00f1a\" (serie de televisi\u00f3n de Antena 3), en galego, unha lingua que non empregou demasiado ao longo da s\u00faa carreira."}
