{"id": "2", "revid": "1987", "url": "https://gl.wikipedia.org/wiki?curid=2", "title": "Alimento", "text": "O alimento \u00e9 a substancia normalmente comida ou bebida por seres vivos. O termo alimento incl\u00fae tam\u00e9n bebidas l\u00edquidas. A comida \u00e9 a principal fonte de enerx\u00eda e nutrici\u00f3n dos animais, e \u00e9 xeralmente de orixe animal ou vexetal.\nDiversas disciplinas enc\u00e1rganse do estudo dos alimentos desde enfoques distintos: a biolox\u00eda estuda os mecanismos de obtenci\u00f3n, dixesti\u00f3n e refugallo dos alimentos por parte dos organismos, a ecolox\u00eda estuda as cadeas alimentarias, a qu\u00edmica dos alimentos a composici\u00f3n dos alimentos e o xeito no que se metabolizan dentro do organismo, e a tecnolox\u00eda dos alimentos estuda a elaboraci\u00f3n, produci\u00f3n e uso dos produtos destinados ao consumo humano.\nFontes de alimentos.\nA maior\u00eda dos alimentos ten a s\u00faa orixe nas plantas. Alg\u00fans alimentos obt\u00e9\u00f1ense directamente das plantas; mais mesmo os animais que se usan como fonte de alimento cr\u00edanse con alimentos derivados de plantas. O gran dos cereais \u00e9 un alimento b\u00e1sico que proporciona m\u00e1is enerx\u00eda alimentaria en todo o mundo que calquera outro tipo de cultivo. O millo, o trigo e o arroz, en todas as s\u00faas variedades, representan o 87\u00a0% de toda a produci\u00f3n de grans a nivel mundial. A maior parte do gran que se produce empr\u00e9gase para alimentar o gando.\nAlg\u00fans alimentos non procedentes de animais ou plantas incl\u00faen varios fungos comestibles, especialmente cogomelos. Os fungos e as bacterias ambientais \u00fasanse na preparaci\u00f3n de alimentos fermentados e en conserva como o pan fermentado, as bebidas alcoh\u00f3licas, o queixo, os encurtidos, a kombucha e o iogur. Outro exemplo son as algas verdeazuladas como a espirulina. As substancias inorg\u00e1nicas como o sal, o bicarbonato de sodio e o bitartrato de potasio \u00fasanse para conservar ou alterar quimicamente un ingrediente. \nPlantas.\nMoitas plantas e partes das plantas c\u00f3mense como alimento e arredor de 2000 especies de plantas cult\u00edvanse como alimento. Moitas destas especies vexetais te\u00f1en varios cultivares distintos.\nAs sementes de plantas son unha boa fonte de alimento para os animais, inclu\u00eddos os humanos, porque conte\u00f1en os nutrientes necesarios para o crecemento inicial da planta, inclu\u00eddas moitas graxas saudables, como as graxas omega. De feito, a maior\u00eda dos alimentos consumidos polo ser humano son alimentos a base de sementes. As sementes comestibles incl\u00faen os cereais (millo, trigo, arroz), as leguminosas (feix\u00f3ns, ch\u00edcharos, lentellas) e as noces. As oleaxinosas adoitan ser prensadas para producir aceites ricos: xirasol, li\u00f1aza, colza, s\u00e9samo etc.\nAs sementes adoitan ser altas en graxas insaturadas e, con moderaci\u00f3n, consid\u00e9ranse un alimento saudable. Non obstante, non todas as sementes son comestibles. As sementes grandes, como as do lim\u00f3n, supo\u00f1en un perigo de asfixia, mentres que as sementes de cereixas e maz\u00e1s conte\u00f1en cianuro que pode ser velenoso se se consome en grandes cantidades.\nOs froitos son os ovarios madurados das plantas, inclu\u00eddas as sementes dentro. Moitas plantas e animais coevolucionaron de tal xeito que os froitos dos primeiros son unha fonte de alimento atractiva para os segundos, porque os animais que comen os froitos poden excretar as sementes a certa distancia. As froitas, polo tanto, constit\u00faen unha parte significativa das dietas da maior\u00eda das culturas. Algunhas froitas bot\u00e1nicas, como tomates, cabazas e berenxenas, c\u00f3mense como verduras.\nAs verduras son un segundo tipo de materia vexetal que normalmente se come como alimento. Incl\u00faense ra\u00edces (patacas e cenorias), bulbos (familia das cebolas), vexetais de folla (espinacas e leitugas), talos (brotes de bamb\u00fa e esp\u00e1rragos) e inflorescencias (alcachofas, br\u00f3coli, repolo, coliflor).\nAnimais.\nOs animais util\u00edzanse como alimento directa ou indirectamente polos produtos que producen. A carne \u00e9 un exemplo dun produto directo extra\u00eddo dun animal, que procede de sistemas musculares ou de \u00f3rganos (despoxos).\nOs produtos alimentarios producidos por animais incl\u00faen o leite producido polas gl\u00e1ndulas mamarias, que en moitas culturas se bebe ou se transforma en produtos l\u00e1cteos (queixo, manteiga...). Ademais, as aves e outros animais po\u00f1en ovos, que a mi\u00fado se comen, e as abellas fabrican mel, un n\u00e9ctar producido a partir das flores, que \u00e9 un edulcorante popular en moitas culturas. Algunhas culturas consomen sangue, \u00e1s veces en forma de morcilla, como espesante para as salsas, ou en forma salgada e curada en \u00e9pocas de escaseza de alimentos, e outras usan sangue en guisos.\nAlgunhas culturas e persoas non consomen carne ou produtos de alimentaci\u00f3n animal por raz\u00f3ns culturais, diet\u00e9ticas, de sa\u00fade, \u00e9ticas ou ideol\u00f3xicas. Os vexetarianos optan por renunciar a alimentos de fontes animais en diferentes graos. Os veganos non consomen ning\u00fan alimento que conte\u00f1a ingredientes de orixe animal.\nNutrientes.\nDef\u00ednese como nutriente a toda aquela substancia que bioquimicamente \u00e9 esencial para o mantemento dos organismos vivos. A vida \u00e9 sostida polos alimentos, e as substancias contidas nos alimentos das cales depende a vida son os nutrientes. Estes proporcionan a enerx\u00eda e os materiais de construci\u00f3n para as innumerables substancias que son esenciais para o crecemento e a supervivencia dos organismos vivos. Un nutriente \u00e9 unha substancia usada para o metabolismo do organismo, e a cal debe ser tomada do ambiente. Os organismos non autotr\u00f3ficos adquiren os nutrientes a trav\u00e9s dos alimentos que enxiren. Os m\u00e9todos para a inxerir os alimentos son variables, os animais te\u00f1en un sistema dixestivo interno, mentres que as plantas dixiren os nutrientes externamente e logo son inxeridos. Os efectos dos nutrientes dependen da dose.\nOs nutrientes org\u00e1nicos incl\u00faen carbohidratos, graxas e prote\u00ednas, as\u00ed como vitaminas. Alg\u00fans compo\u00f1entes qu\u00edmicos inorg\u00e1nicos como minerais, auga e os\u00edxeno poden tam\u00e9n ser considerados como nutrientes. Un nutriente \u00e9 esencial para un organismo cando este non pode sintetizalo en cantidades suficientes e debe ser obtido dunha fonte externa.\nHai dous tipos de nutrientes: os simples ou micronutrientes, e os complexos ou macronutrientes. Os nutrientes requiridos en grandes cantidades son chamados macronutrientes e os que son requiridos en cantidades m\u00e1is pequenas co\u00f1\u00e9ceselles como micronutrientes.\nMicronutrientes.\nCo\u00f1\u00e9cese como micronutrientes a aquelas substancias que o organismo dos seres vivos necesita en pequenas doses. Son indispensables para os diferentes procesos bioqu\u00edmicos e metab\u00f3licos dos organismos vivos e sen eles morrer\u00edan. Desempe\u00f1an importantes funci\u00f3ns catalizadoras no metabolismo, ao formaren parte da estrutura de numerosas enzimas.\nNos animais engloba as vitaminas e minerais e estes \u00faltimos div\u00eddense en minerais e oligoelementos. Estes \u00faltimos neces\u00edtanse nunha dose a\u00ednda menor.\nAs plantas requiren de minerais. P\u00faidose estudar ben nelas cales necesitan grazas a cultivos sen chan que puidesen alterar os resultados. Descubriuse que alg\u00fans elementos neces\u00edtanse en proporci\u00f3ns tan baixas que un fertilizante que non os conte\u00f1a no seu formulaci\u00f3n pode aportalos debido \u00e1s impureza que cont\u00e9n.\nTipos e compo\u00f1entes dos alimentos.\nUn compo\u00f1ente fundamental dos alimentos \u00e9 a auga, que o corpo humano require para sostelos procesos que nos mante\u00f1en vivos.\n\u00c9 necesario inxerir auga para repo\u00f1ela que perdemos basicamente por catro v\u00edas: por transpiraci\u00f3n, polo aire que expulsamos na respiraci\u00f3n, por excreci\u00f3n, e pola que eliminamos directamente nos ouri\u00f1os.\nOs compo\u00f1entes dos alimentos p\u00f3dense clasificar de moitas maneiras. Unha delas \u00e9 nos seguintes cinco grandes grupos:\nAs prote\u00ednas: Est\u00e1n formadas por cadeas de mol\u00e9culas moi especiais, chamadas amino\u00e1cidos, que son os compo\u00f1entes que require o corpo humano para constru\u00edr tecidos, como os m\u00fasculos, os osos, a pel, os tecidos nerviosos etc. As prote\u00ednas est\u00e1n en alta proporci\u00f3n nos alimentos de orixe animal, como as carnes (de mam\u00edferos, aves e peixes), nos ovos, nos l\u00e1cteos, e en menor proporci\u00f3n nalg\u00fans vexetais, como a soia.\nOs hidratos de Carbono: quimicamente son cadeas de mol\u00e9culas fomadas basicamente por carbono, hidr\u00f3xeno e os\u00edxeno. Estas cadeas de hidratos de carbono ou carbohidratos prove\u00f1en maioritariamente dos vexetais, que conte\u00f1en compostos como o amid\u00f3n e o azucre.\nO amid\u00f3n enc\u00f3ntrase principalmente nos alimentos como o millo, o trigo, a cebada, o arroz, nos tub\u00e9rculos (como a pataca) e nas leguminosas (como as ervellacas, feix\u00f3ns etc.).\nOs azucres se atopan na natureza nalg\u00fans vexetais como a cana de azucre, a remolacha e nas froitas. As\u00ed a todo o seu consumo actualmente prov\u00e9n do uso directo de azucre refinado como edulcorante (adozante) en prostres, tortas, froitas en conserva, e especialmente nas bebidas gasosas.\nOs hidratos de Carbono son basicamente unha fonte de enerx\u00eda para o corpo, de uso inmediato.\nOs l\u00edpidos ou graxas: quimicamente son produtos que conte\u00f1en \u00e1cidos graxos, que poden ser saturados ou insaturados, o que ten importante efecto na sa\u00fade. Poden ser s\u00f3lidos (como a manteiga, o queixo etc.) ou l\u00edquidos como o aceite. Son a fonte de enerx\u00eda de longo prazo para o corpo, e para os vexetais. Por iso, a maior\u00eda das sementes, para sobrevivir, pos\u00faen abundantes l\u00edpidos, como as am\u00e9ndoas, as pebidas de marabilla e de uva.\nAs fibras: quimicamente pos\u00faen un alto contido de celulosa, un produto que o corpo non pode aproveitar (dixerir) pero te\u00f1en efectos positivos na parte mec\u00e1nica da dixesti\u00f3n dos alimentos.\nAs vitaminas: son compostos qu\u00edmicos en xeral moi complexos, de distinta natureza, pero que te\u00f1en en com\u00fan que cantidades asombrosamente pequenas son imprescindibles para o funcionamento do organismo. A ausencia dalgunhas vitaminas causa enfermidades que poden ser graves, e a inxesta de pequen\u00edsimas cantidades (miligramos) pode emendar este problema. As cascas das froitas son unha fonte importante dalgunhas vitaminas.\nH\u00e1bitos alimenticios humanos.\nDesenvolvemento hist\u00f3rico.\nOs seres humanos son animais omn\u00edvoros capaces de consumiren tanto produtos vexetais como animais. Evolucionaron de recolectores a cazadores recolectores. Logo da experiencia da Idade de Xeo \u00e9 posible que os humanos quixesen crear unha sensaci\u00f3n de seguridade administrando o crecemento de plantas e a reproduci\u00f3n de animais. Isto levou \u00e1 agricultura e alterou o xeito en que os alimentos son obtidos.\nComidas.\nUnha selecci\u00f3n de diferentes alimentos complementarios inxeridos en conxunto compo\u00f1en unha comida. A xente a mi\u00fado elixe comer en compa\u00f1\u00eda de membros da s\u00faa familia ou amigos e isto \u00e9 xeralmente comprendido como un encontro social importante.\nProduci\u00f3n e adquisici\u00f3n dos alimentos.\nA comida obt\u00edvose tradicionalmente polo cultivo, a pesca, a caza e outros m\u00e9todos de subsistencia localmente importantes para algunhas poboaci\u00f3ns a\u00ednda que desprezables para outras.\nActualmente, nas naci\u00f3ns desenvolvidas, a subministraci\u00f3n de alimentos cada vez depende m\u00e1is da agricultura intensiva, do cultivo industrial, da piscicultura ou doutras t\u00e9cnicas que aumentan as cantidades de alimentos producidos \u00e1 vez que dimin\u00faen o seu custo. Estas t\u00e9cnicas \u00e1 s\u00faa vez dependen do desenvolvemento de ferramentas mecanizadas, dende a m\u00e1quina de mallar e a sementadora ata o tractor e a segadora malladora etc. Estas ferramentas foron combinadas con pesticidas que aseguran o elevado rendemento de colleitas e combaten insectos ou mam\u00edferos que prexudican a produci\u00f3n.\nTam\u00e9n \u00e1 modificaci\u00f3n xen\u00e9tica das plantas comestibles (alimentos transx\u00e9nicos), para facelas m\u00e1is resistentes \u00e1s enfermidades e \u00f3s parasitos, \u00e1 vez que m\u00e1is produtivas. Estas t\u00e9cnicas son moi contestadas, pois deixan en mans das multinacionais a produci\u00f3n de sementes, \u00e1 vez que se sup\u00f3n que a polinizaci\u00f3n cruzada de plantas naturais por plantas modificadas, pode altera-la calidade daquelas.\nActualmente perc\u00edbese unha tendencia crecente cara a pr\u00e1cticas agr\u00edcolas m\u00e1is sostibles, que recorren a sistemas naturais de produci\u00f3n. Estes m\u00e9todos, que se est\u00e1n estendendo grazas \u00e1 demanda do consumo, estimulan a biodiversidade, a auto-seguridade local e o cultivo org\u00e1nico."}
{"id": "3", "revid": "5863", "url": "https://gl.wikipedia.org/wiki?curid=3", "title": "Arqueolox\u00eda", "text": "A arqueolox\u00eda \u00e9 a ciencia que estuda as artes, monumentos e obxectos da antig\u00fcidade, especialmente a trav\u00e9s dos seus restos. O nome ven do grego \u1f00\u03c1\u03c7\u03b1\u03b9\u03bf\u03bb\u03bf\u03b3\u03af\u03b1 (transliteraci\u00f3n: \"archaios)\", \"vello\" ou \"antigo\", e \"logos\", \"ciencia\", \"saber\".\nA arqueolox\u00eda \u00e9 unha disciplina dedicada \u00f3 estudo de culturas humanas pasadas. A maior\u00eda dos primeiros arque\u00f3logos, que aplicaron a orixe da s\u00faa disciplina \u00f3s estudos dos anticuarios, definiron a arqueolox\u00eda como o \"estudo sistem\u00e1tico dos restos materiais da vida humana xa desaparecida\"; outros arque\u00f3logos fixeron \u00e9nfase en aspectos psicol\u00f3xico-condutistas e definiron a arqueolox\u00eda como \"a reconstruci\u00f3n da vida dos pobos antigos\".\nNalg\u00fans pa\u00edses a arqueolox\u00eda ten sido considerada sempre como unha disciplina pertencente \u00e1 antropolox\u00eda; mentres que esta se centraba no estudo das culturas humanas, a arqueolox\u00eda dedic\u00e1base \u00f3 estudo das manifestaci\u00f3ns materiais destas. Deste xeito, en tanto que as antigas xeraci\u00f3ns de arque\u00f3logos estudaban un antigo instrumento de cer\u00e1mica como un elemento cronol\u00f3xico que axudar\u00eda a po\u00f1erlle unha data \u00e1 cultura que era obxecto de estudo, ou sinxelamente como un obxecto cun certo valor est\u00e9tico, os antrop\u00f3logos ver\u00edan o mesmo obxecto como un instrumento que lles servir\u00eda para comprender o pensamento, os valores e a cultura de quen o fabricou.\nA investigaci\u00f3n arqueol\u00f3xica estivo relacionada fundamentalmente \u00e1 idade de pedra e \u00e1 antig\u00fcidade; non obstante, durante as \u00faltimas d\u00e9cadas a metodolox\u00eda arqueol\u00f3xica aplicouse a etapas m\u00e1is recentes, como a Idade Media ou \u00f3 per\u00edodo industrial. Os arque\u00f3logos dedican ocasionalmente a s\u00faa atenci\u00f3n a materiais actuais, investigan residuos urbanos, o que se co\u00f1ece como arqueolox\u00eda industrial.\nSendo a un tempo tanto human\u00edstica como cient\u00edfica, a arqueolox\u00eda \u00e9 unha disciplina acad\u00e9mica realmente interdisciplinar. Entre as t\u00e9cnicas anal\u00edticas empregadas destacan aquelas que buscan datar os restos do pasado, como a dataci\u00f3n por Carbono-14 ou a dataci\u00f3n por termoluminiscencia. "}
{"id": "4", "revid": "98629", "url": "https://gl.wikipedia.org/wiki?curid=4", "title": "Arte", "text": " \nA arte (do lat\u00edn \"ars, artis\", a trav\u00e9s do seu acusativo singular \"artem\") \u00e9 entendida xeralmente como calquera actividade ou produto realizado polo ser humano cunha finalidade est\u00e9tica ou comunicativa, a trav\u00e9s do que se expresan ideas, emoci\u00f3ns ou, en xeral, unha visi\u00f3n do mundo, mediante diversos recursos, como as pl\u00e1sticos, ling\u00fc\u00edsticos, sonoros ou mixtos. A arte \u00e9 un compo\u00f1ente da cultura, reflectindo na s\u00faa concepci\u00f3n os substratos econ\u00f3micos e sociais, e a transmisi\u00f3n de ideas e valores, inherentes a calquera cultura humana \u00f3 longo do espazo e do tempo. Adoita considerarse que coa aparici\u00f3n do \"Homo sapiens\" a arte tivo en principio unha funci\u00f3n ritual, m\u00e1xica ou relixiosa, pero esa funci\u00f3n cambiou coa evoluci\u00f3n do ser humano, adquirindo un compo\u00f1ente est\u00e9tico e unha funci\u00f3n social, pedag\u00f3xica, mercantil ou simplemente ornamental. A arte \u00e9 unha actividade exclusiva do ser humano.\nA noci\u00f3n de arte contin\u00faa hoxe en d\u00eda suxeita a profundas pol\u00e9micas, posto que a s\u00faa definici\u00f3n est\u00e1 aberta a m\u00faltiples interpretaci\u00f3ns, que var\u00edan segundo a cultura, a \u00e9poca, o movemento, ou a sociedade para a cal o termo ten un determinado sentido. O voc\u00e1bulo \"arte\" ten unha extensa acepci\u00f3n, podendo designar calquera actividade humana feita con xeito e dedicaci\u00f3n, ou calquera conxunto de regras necesarias para desenvolver de forma \u00f3ptima unha actividade: f\u00e1lase as\u00ed de arte culinaria, arte m\u00e9dica, artes marciais, artes de arrastre na pesca etc. Nese sentido, arte \u00e9 sin\u00f3nimo de capacidade, habilidade, talento, experiencia. Por\u00e9n, m\u00e1is comunmente adoita ser considerada a arte como unha actividade creadora do ser humano, pola que produce unha serie de obxectos (obras de arte) que son singulares, e cuxa finalidade \u00e9 principalmente est\u00e9tica. Nese contexto, arte ser\u00eda a xeneralizaci\u00f3n dun concepto expresado desde antano como \u201cbelas artes\u201d, actualmente algo en desuso e reducido a \u00e1mbitos acad\u00e9micos e administrativos. De igual forma, o emprego da palabra arte para designar a realizaci\u00f3n doutras actividades veu sendo substitu\u00eddo por termos como \"t\u00e9cnica\" ou \"oficio\". Neste artigo tr\u00e1tase de arte entendida como un medio de expresi\u00f3n humana de car\u00e1cter creativo.\nConcepto.\nA definici\u00f3n de arte \u00e9 aberta, subxectiva, discutible. Non existe un acordo un\u00e1nime entre historiadores, fil\u00f3sofos ou artistas. \u00d3 longo do tempo d\u00e9ronse numerosas definici\u00f3ns de arte, entre elas: \u00aba arte \u00e9 o recto ordenamento da raz\u00f3n\u00bb (Tom\u00e9 de Aquino); \u00aba arte \u00e9 aquilo que establece a s\u00faa propia regra\u00bb (Schiller); \u00aba arte \u00e9 o estilo\u00bb (Max Dvo\u0159\u00e1k); \u00aba arte \u00e9 expresi\u00f3n da sociedade\u00bb (John Ruskin); \u00aba arte \u00e9 a liberdade do xenio\u00bb (Adolf Loos); \u00aba arte \u00e9 a idea\u00bb (Marcel Duchamp); \u00aba arte \u00e9 a novidade\u00bb (Jean Dubuffet); \u00aba arte \u00e9 a acci\u00f3n, a vida\u00bb (Joseph Beuys); \u00abarte \u00e9 todo aquilo que os homes chaman arte\u00bb (Dino Formaggio); \u00abarte \u00e9 vida, vida \u00e9 arte\u00bb (Wolf Vostell).\nO concepto foi variando co paso do tempo: ata o Renacemento, arte s\u00f3 se consideraban as artes liberais; a arquitectura, a escultura e a pintura eran \u201cmanualidades\u201d. A arte foi desde sempre un dos principais medios de expresi\u00f3n do ser humano, a trav\u00e9s do que manifesta as s\u00faas ideas e sentimentos, a forma como se relaciona co mundo. A s\u00faa funci\u00f3n pode variar desde a m\u00e1is pr\u00e1ctica ata a ornamental, pode ter un contido relixioso ou simplemente est\u00e9tico, pode ser duradeiro ou ef\u00e9mero. No s\u00e9culo XX p\u00e9rdese incluso o substrato material: dic\u00eda Beuys que a vida \u00e9 un medio de expresi\u00f3n art\u00edstica, destacando o aspecto vital, a acci\u00f3n. As\u00ed, todo o mundo \u00e9 capaz de ser artista.\nO termo arte procede do lat\u00edn \"ars\", e \u00e9 o equivalente \u00f3 termo grego \u03c4\u03ad\u03c7\u03bd\u03b7 (\"t\u00e9chne\", de onde prov\u00e9n \u2018t\u00e9cnica\u2019). Orixinalmente aplic\u00e1base a toda a produci\u00f3n realizada polo ser humano e \u00e1s disciplinas do saber facer. As\u00ed, artistas eran tanto o coci\u00f1eiro, o xardineiro ou o construtor, como o pintor ou o poeta. Co tempo a derivaci\u00f3n latina (\"ars\" -&gt; arte) utilizouse para designar as disciplinas relacionadas coas artes do est\u00e9tico e emotivo; e a derivaci\u00f3n grega (\"t\u00e9chne\" -&gt; t\u00e9cnica), para aquelas disciplinas que te\u00f1en que ver coas produci\u00f3ns intelectuais e de artigos de uso. Na actualidade, \u00e9 dif\u00edcil atopar que os dous termos (arte e t\u00e9cnica) se confundan ou utilicen como sin\u00f3nimos.\nEvoluci\u00f3n hist\u00f3rica do concepto de arte.\nNa antig\u00fcidade cl\u00e1sica grecorromana, un dos principais berces da civilizaci\u00f3n occidental e primeira cultura que reflexionou sobre a arte, consider\u00e1base a arte como unha habilidade do ser humano en calquera terreo produtivo, sendo practicamente un sin\u00f3nimo de \u2018destreza\u2019: destreza para constru\u00edr un obxecto, para comandar un ex\u00e9rcito, para convencer \u00f3 p\u00fablico nun debate, ou para efectuar medici\u00f3ns agron\u00f3micas. En definitiva, calquera habilidade suxeita a regras, a preceptos espec\u00edficos que a fan obxecto de aprendizaxe, de evoluci\u00f3n e de perfeccionamento t\u00e9cnico. En troques, a poes\u00eda, que vi\u00f1a da inspiraci\u00f3n, non estaba catalogada como arte. As\u00ed, Arist\u00f3teles, por exemplo, definiu a arte como aquela \u00abpermanente disposici\u00f3n a producir cousas dun xeito racional\u00bb, e Quintiliano estableceu que era aquilo \u00abque est\u00e1 baseado nun m\u00e9todo e nunha orde\u00bb (\"v\u00eda et ordine\"). Plat\u00f3n, no \"Prot\u00e1goras\", falou da arte, opinando que \u00e9 a capacidade de facer cousas por medio da intelixencia, a trav\u00e9s dunha aprendizaxe. Para Plat\u00f3n, a arte ten un sentido xeral, \u00e9 a capacidade creadora do ser humano. Casiodoro destacou na arte o seu aspecto produtivo, conforme a regras, sinalando tres obxectivos principais da arte: ensinar (\"doceat\"), conmover (\"moveat\") e compracer (\"delectet\").\nDurante o Renacemento comezou a formarse un cambio de mentalidade, separando os oficios (artesan\u00eda) e as ciencias das artes (Belas Artes), onde se inclu\u00edu por vez primeira \u00e1 poes\u00eda, considerada ata ent\u00f3n un tipo de filosof\u00eda ou incluso de profec\u00eda \u2014para o que foi determinante a publicaci\u00f3n en 1549 da traduci\u00f3n italiana da \"Po\u00e9tica\" de Arist\u00f3teles. Neste cambio interveu considerablemente a progresiva mellora na situaci\u00f3n social do artista, debida \u00f3 interese que os nobres e ricos homes de prol italianos comezaron a mostrar pola beleza. Os produtos do artista adquiriron un novo status de obxectos destinados \u00f3 consumo est\u00e9tico e, por iso, a arte converteuse nun medio de promoci\u00f3n social, increment\u00e1ndose o mecenado art\u00edstico e fomentando o coleccionismo. Xurdiron nese contexto varios tratados te\u00f3ricos acerca da arte, como os de Leon Battista Alberti (\"De Pictura\", 1436-1439; \"De re aedificatoria\", 1450; e \"De Statua\", 1460), ou \"Os Comentarios\" (1447) de Lorenzo Ghiberti. Alberti recibiu a influencia aristot\u00e9lica, pretendendo achegar unha base cient\u00edfica \u00e1 arte. Falou de \"decorum\", o tratamento do artista para axeitar os obxectos e temas art\u00edsticos a un sentido mesurado, perfeccionista. Ghiberti foi o primeiro en periodificar a historia da arte, distinguindo antig\u00fcidade cl\u00e1sica, per\u00edodo medieval e o que chamou \u201crenacer das artes\u201d.. \u00c9 tam\u00e9n neste per\u00edodo cando quedan clasificadas as artes liberais en tres oficios: escultores, pintores e arquitectos.\nCo manierismo comezou a arte moderna: as cousas xa non se representan tal como son, sen\u00f3n tal como as ve o artista. A beleza relativ\u00edzase, p\u00e1sase da beleza \u00fanica renacentista, baseada na ciencia, \u00e1s m\u00faltiples belezas do manierismo, derivadas da natureza. Apareceu na arte un novo compo\u00f1ente de imaxinaci\u00f3n, reflectindo tanto o fant\u00e1stico como o grotesco, como se pode percibir na obra de Brueghel ou Arcimboldo. Giordano Bruno foi un dos primeiros pensadores que prefigurou as ideas modernas: dic\u00eda que a creaci\u00f3n \u00e9 infinita, non hai centro nin l\u00edmites \u2014nin Deus nin home\u2014, todo \u00e9 movemento, dinamismo. Para Bruno, hai tantas artes como artistas, introducindo a idea de orixinalidade do artista. A arte non ten normas, non se aprende, sen\u00f3n que v\u00e9n da inspiraci\u00f3n.\nOs seguintes avances fix\u00e9ronse no s\u00e9culo XVIII coa Ilustraci\u00f3n, onde comezou a producirse certa autonom\u00eda do feito art\u00edstico: a arte afastouse da relixi\u00f3n e da representaci\u00f3n do poder para ser fiel reflexo da vontade do artista, centr\u00e1ndose m\u00e1is nas calidades sensibles da obra que non no seu significado. Jean-Baptiste Dubos, en \"Reflexi\u00f3ns cr\u00edticas sobre a poes\u00eda e a pintura\" (1719), abriu o cami\u00f1o cara \u00e1 relatividade do gusto, razoando que a est\u00e9tica non v\u00e9n dada pola raz\u00f3n, sen\u00f3n polos sentimentos. As\u00ed, para Dubos a arte conmove, chega \u00f3 esp\u00edrito dunha forma m\u00e1is directa e inmediata que o co\u00f1ecemento racional. Dubos fixo posible a democratizaci\u00f3n do gusto, opo\u00f1\u00e9ndose \u00e1 regulamentaci\u00f3n acad\u00e9mica, e introduciu a figura do \u2018xenio\u2019, como atributo dado pola natureza, que est\u00e1 m\u00e1is al\u00e1 das regras.\nNo romanticismo, xurdido en Alema\u00f1a no final do s\u00e9culo XVIII co movemento denominado \"Sturm und Drang\", triunfou a idea dunha arte que xorde espontaneamente do individuo, desenvolvendo a noci\u00f3n de xenio \u2014a arte \u00e9 a expresi\u00f3n das emoci\u00f3ns do artista\u2014, que comeza a ser mitificado. Autores como Novalis e Friedrich von Schlegel reflexionaron sobre a arte: na revista \"Athen\u00e4um\", editada por eles, xurdiron as primeiras manifestaci\u00f3ns da autonom\u00eda da arte, ligado \u00e1 natureza. Para eles, na obra de arte enc\u00f3ntranse o interior do artista e a s\u00faa propia linguaxe natural.\nArthur Schopenhauer dedicou o terceiro libro de \"O mundo como vontade e representaci\u00f3n\" \u00e1 teor\u00eda da arte: a arte \u00e9 unha v\u00eda para escapar do estado de infelicidade propia do home. Identificou co\u00f1ecemento con creaci\u00f3n art\u00edstica, que \u00e9 a forma m\u00e1is profunda de co\u00f1ecemento. A arte \u00e9 a reconciliaci\u00f3n entre vontade e conciencia, entre obxecto e suxeito, acadando un estado de contemplaci\u00f3n, de felicidade. A conciencia est\u00e9tica \u00e9 un estado de contemplaci\u00f3n desinteresada, onde as cousas m\u00f3stranse na s\u00faa pureza m\u00e1is profunda. A arte fala no idioma da intuici\u00f3n, non da reflexi\u00f3n; \u00e9 complementario da filosof\u00eda, a \u00e9tica e a relixi\u00f3n. Influ\u00eddo pola filosof\u00eda oriental, manifestou que o home debe liberarse da vontade de vivir, do \u2018querer \u2019, que \u00e9 orixe de insatisfacci\u00f3n. A arte \u00e9 unha forma de librarse da vontade, de ir m\u00e1is al\u00e1 do \u2018eu\u2019.\nRichard Wagner recolleu a ambivalencia entre o sensible e o espiritual de Schopenhauer: en \"\u00d3pera e drama\" (1851), Wagner propuxo a idea da \u201cobra de arte total\u201d (\"Gesamtkunstwerk\"), onde se far\u00eda unha s\u00edntese da poes\u00eda, a palabra \u2014elemento masculino\u2014, coa m\u00fasica \u2014elemento feminino. Opinaba que a linguaxe primitiva ser\u00eda voc\u00e1lica, mentres que a consoante foi un elemento racionalizador; as\u00ed pois, a introduci\u00f3n da m\u00fasica na palabra ser\u00eda un retorno \u00e1 inocencia primitiva da linguaxe.\nNo final do s\u00e9culo XIX xurdiu o esteticismo, que foi unha reacci\u00f3n \u00f3 utilitarismo imperante na \u00e9poca e \u00e1 fealdade e \u00f3 materialismo da era industrial. Fronte a iso, xurdiu unha tendencia que outorgaba \u00e1 arte e \u00e1 beleza unha autonom\u00eda propia, sintetizada na f\u00f3rmula de Th\u00e9ophile Gautier \u201ca arte pola arte\u201d (\"l'art pour l'art\"), chegando incluso a falarse de \u201crelixi\u00f3n est\u00e9tica\u201d. Esta postura pretend\u00eda illar \u00f3 artista da sociedade, para que buscase de forma aut\u00f3noma a s\u00faa propia inspiraci\u00f3n e se deixara levar unicamente por unha busca individual da beleza. As\u00ed, a beleza af\u00e1stase de calquera compo\u00f1ente moral, convert\u00e9ndose na fin \u00faltima do artista, que chega a vivir a s\u00faa propia vida como unha obra de arte \u2014como se pode apreciar na figura do dandy. Un dos te\u00f3ricos do movemento foi Walter Pater, que influ\u00edu sobre o denominado decadentismo ingl\u00e9s, establecendo nas s\u00faas obras que o artista debe vivir a vida intensamente, seguindo como ideal \u00e1 beleza. Para Pater, a arte \u00e9 \u201co c\u00edrculo m\u00e1xico da existencia \u201d, un mundo illado e aut\u00f3nomo posto \u00f3 servizo do pracer, elaborando unha aut\u00e9ntica metaf\u00edsica da beleza.\nPor outra banda, Charles Baudelaire foi un dos primeiros autores que analizaron a relaci\u00f3n da arte coa recentemente xurdida era industrial, prefigurando a noci\u00f3n de \u201cbeleza moderna\u201d: non existe a beleza eterna e absoluta, sen\u00f3n que cada concepto do belo ten algo de eterno e algo de transitorio, algo de absoluto e algo de particular. A beleza v\u00e9n da paix\u00f3n e, \u00f3 ter cada individuo a s\u00faa paix\u00f3n particular, tam\u00e9n ten o seu propio concepto de beleza. Na s\u00faa relaci\u00f3n coa arte, a beleza expresa por un lado unha idea \u201ceternamente subsistente\u201d, que ser\u00eda a \u201calma da arte\u201d, e por outro un compo\u00f1ente relativo e circunstancial, que \u00e9 o \u201ccorpo da arte\u201d. As\u00ed, a dualidade da arte \u00e9 expresi\u00f3n da dualidade do home, da s\u00faa aspiraci\u00f3n a unha felicidade ideal enfrontado \u00e1s paix\u00f3ns que o moven cara a ela. Fronte \u00e1 metade eterna, ancorada na arte cl\u00e1sica antiga, Baudelaire viu, na metade relativa, a arte moderna, que ten como signos distintivos o transitorio, o fugaz, o ef\u00e9mero e cambiante \u2014sintetizados na moda. Baudelaire ti\u00f1a un concepto neoplat\u00f3nico de beleza, que \u00e9 a aspiraci\u00f3n humana cara a un ideal superior, accesible a trav\u00e9s da arte. O artista \u00e9 o \u201cheroe da modernidade\u201d, e a s\u00faa principal cualidade \u00e9 a melancol\u00eda, que \u00e9 o anhelo da beleza ideal.\nEn contraposici\u00f3n \u00f3 esteticismo, Hippolyte-Adolphe Taine elaborou unha teor\u00eda sociol\u00f3xica da arte: na s\u00faa \"Filosof\u00eda da arte\" (1865-1869) aplicou \u00e1 arte un determinismo baseado na raza, o contexto e a \u00e9poca (\"race\", \"milieu\", \"moment\"). Para Taine, a est\u00e9tica, a \u201cciencia da arte\u201d, opera como calquera outra disciplina cient\u00edfica, base\u00e1ndose en par\u00e1metros racionais e emp\u00edricos. Igualmente, Jean Marie Guyau, en \"Os problemas da est\u00e9tica contempor\u00e1nea\" (1884) e \"A arte desde o punto de vista sociol\u00f3xico\" (1888), propuxo unha visi\u00f3n evolucionista da arte, afirmando que a arte est\u00e1 na vida, e que evoluciona como esta; e, do mesmo xeito que a vida do ser humano est\u00e1 organizada socialmente, a arte debe ser reflexo da sociedade.\nA est\u00e9tica sociol\u00f3xica tivo unha gran vinculaci\u00f3n co realismo pict\u00f3rico e con movementos pol\u00edticos de esquerdas, especialmente o socialismo ut\u00f3pico: autores como Henri de Saint-Simon, Charles Fourier e Pierre Joseph Proudhon defenderon a funci\u00f3n social da arte, que contrib\u00fae \u00f3 desenvolvemento da sociedade, unindo beleza e utilidade nun conxunto harm\u00f3nico. Doutra banda, no Reino Unido, a obra de te\u00f3ricos como John Ruskin e William Morris achegou unha visi\u00f3n funcionalista da arte: en \"As pedras de Venecia\" (1851-1856) Ruskin denunciou a destruci\u00f3n da beleza e a vulgarizaci\u00f3n da arte levada a cabo pola sociedade industrial, as\u00ed como a degradaci\u00f3n da clase obreira, defendendo a funci\u00f3n social da arte. En \"A arte do pobo\" (1879) pediu cambios radicais na econom\u00eda e na sociedade, reclamando unha arte \u201cfeita polo pobo e para o pobo\u201d. Pola s\u00faa banda, Morris \u2014fundador do movemento Arts &amp; Crafts\u2014 defendeu unha arte funcional, pr\u00e1ctica, que satisfaga as necesidades materiais e non s\u00f3 espirituais. En \"Escritos est\u00e9ticos\" (1882-1884) e \"As fins da arte \"(1887) propuxo un concepto de arte utilitario pero afastado de sistemas de produci\u00f3n excesivamente tecnificados, pr\u00f3ximo a un concepto do socialismo pr\u00f3ximo \u00f3 corporativismo medieval.\nPor outra banda, a funci\u00f3n da arte foi cuestionada polo escritor ruso Lev Tolstoi: en \"Que \u00e9 a arte?\" (1898). Tomou en cosideraci\u00f3n a xustificaci\u00f3n social da arte, argumentando que sendo a arte unha forma de comunicaci\u00f3n s\u00f3 pode ser v\u00e1lida se as emoci\u00f3ns que transmite poden ser compartidas por t\u00f3dolos homes. Para Tolstoi, a \u00fanica xustificaci\u00f3n v\u00e1lida \u00e9 a contribuci\u00f3n da arte \u00e1 fraternidade humana: unha obra de arte s\u00f3 pode ter valor social cando transmite valores de fraternidade, \u00e9 dicir, emoci\u00f3ns que impulsen \u00e1 unificaci\u00f3n dos pobos.\nNesa \u00e9poca comezouse a abordar o estudo da arte desde o terreo da psicolox\u00eda: Sigmund Freud aplicou a psican\u00e1lise \u00e1 arte en \"Un recordo infantil de Leonardo da Vinci\" (1910), defendendo que a arte ser\u00eda unha das maneiras de representar un desexo, unha pulsi\u00f3n reprimida, de forma sublimada. Opinaba que o artista \u00e9 unha figura narcisista, pr\u00f3xima \u00f3 neno, que reflicte na arte os seus desexos, e afirmou que as obras art\u00edsticas poden ser estudadas como os sonos e as enfermidades mentais, coa psican\u00e1lise. O seu m\u00e9todo era semi\u00f3tico, estudando os s\u00edmbolos, e opinaba que unha obra de arte \u00e9 un s\u00edmbolo. Pero como o s\u00edmbolo representa un determinado concepto simbolizado, hai que estudar a obra de arte para chegar \u00e1 orixe creativa da obra. Igualmente, Carl Gustav Jung relacionou a psicolox\u00eda con diversas disciplinas como a filosof\u00eda, a sociolox\u00eda, a relixi\u00f3n, a mitolox\u00eda, a literatura e a arte. En \"Contribuci\u00f3ns \u00e1 psican\u00e1lise anal\u00edtica\" (1928), suxeriu que os elementos simb\u00f3licos presentes na arte son \u201cimaxes primordiais\u201d ou \u201carquetipos\u201d, que est\u00e1n presentes de forma innata no subconsciente \u201ccolectivo\u201d do ser humano.\nWilhelm Dilthey, dende a est\u00e9tica cultural, formulou unha teor\u00eda acerca da unidade entre arte e vida. Prefigurando a arte de vangarda, Dilthey xa albiscaba no final do s\u00e9culo XIX como a arte se afastaba das regras acad\u00e9micas, e como cobraba cada vez maior importancia a funci\u00f3n do p\u00fablico, que ten o poder de ignorar ou enxalzar a obra dun artista determinado. Encontrou en todo iso unha \u201canarqu\u00eda do gusto\u201d, que achacou a un cambio social de interpretaci\u00f3n da realidade, pero que percibiu como transitorio, sendo necesario atopar \u00abunha relaci\u00f3n s\u00e1 entre o pensamento est\u00e9tico e a arte\u00bb. As\u00ed, ofreceu como salvaci\u00f3n da arte as \u201cciencias do esp\u00edrito\u201d, especialmente a psicolox\u00eda: a creaci\u00f3n art\u00edstica debe poder analizarse baixo o prisma da interpretaci\u00f3n psicol\u00f3xica da fantas\u00eda. En \"Vida e poes\u00eda\" (1905) presentou a poes\u00eda como expresi\u00f3n da vida, como \u2018vivencia\u2019 (\"Erlebnis\") que reflicte a realidade externa da vida. A creaci\u00f3n art\u00edstica ten pois como funci\u00f3n intensificar a nosa visi\u00f3n do mundo exterior, present\u00e1ndoo como un conxunto coherente e pleno de sentido.\nVisi\u00f3n actual.\nO s\u00e9culo XX supuxo unha transformaci\u00f3n radical do concepto de arte: a superaci\u00f3n das ideas racionalistas da Ilustraci\u00f3n e o paso a conceptos m\u00e1is subxectivos e individuais, partindo do movemento rom\u00e1ntico e cristalizando na obra de autores como Kierkegaard e Nietzsche, supo\u00f1en unha ruptura coa tradici\u00f3n e un rexeitamento da beleza cl\u00e1sica. O concepto de realidade foi cuestionado polas novas teor\u00edas cient\u00edficas: a subxectividade do tempo de Bergson, a relatividade de Einstein, a mec\u00e1nica cu\u00e1ntica, a teor\u00eda da psican\u00e1lise de Freud etc. Doutra banda, as novas tecnolox\u00edas fan que a arte cambie de funci\u00f3n, debido a que a fotograf\u00eda e o cinema xa se encargan de plasmar a realidade. Todos estes factores producen a x\u00e9nese da arte abstracta, o artista xa non tenta reflectir a realidade, sen\u00f3n o seu mundo interior, expresar os seus sentimentos. A arte actual ten oscilaci\u00f3ns continuas do gusto, cambia simultaneamente xunto a este: as\u00ed como a arte cl\u00e1sica sustent\u00e1base sobre unha metaf\u00edsica de ideas inmutables, o actual, de ra\u00edz kantiana, atopa gusto na conciencia social de pracer (cultura de masas). Tam\u00e9n hai que valorar a progresiva diminuci\u00f3n do analfabetismo, posto que antigamente, \u00f3 non saber ler gran parte da poboaci\u00f3n, a arte gr\u00e1fica era o mellor medio para a transmisi\u00f3n do co\u00f1ecemento -sobre todo relixioso-, funci\u00f3n que xa non \u00e9 necesaria no s\u00e9culo XX.\nUnha das primeiras formulaci\u00f3ns foi a do marxismo: da obra de Marx desprend\u00edase que a arte \u00e9 unha \u201csuperestrutura\u201d cultural determinada polas condici\u00f3ns sociais e econ\u00f3micas do ser humano. Para os marxistas, a arte \u00e9 reflexo da realidade social, a\u00ednda que o propio Marx non v\u00eda unha correspondencia directa entre unha sociedade determinada e a arte que produce. Georgi Plekhanov, en \"Arte e vida social\" (1912), formulou unha est\u00e9tica materialista que rexeitaba a \u201carte pola arte\u201d, as\u00ed como a individualidade do artista alleo \u00e1 sociedade que o envolve. Walter Benjamin incidiu de novo na arte de vangarda, que para el \u00e9 \u00aba culminaci\u00f3n da dial\u00e9ctica da modernidade\u00bb, o final do intento totalizador da arte como expresi\u00f3n do mundo circundante. Tentou dilucidar o papel da arte na sociedade moderna, realizando unha an\u00e1lise semi\u00f3tica na que a arte se explica a trav\u00e9s de signos que o home tenta descifrar sen un resultado aparentemente satisfactorio. En \"A obra de arte na \u00e9poca da reprodutibilidade t\u00e9cnica\" (1936) analizou a forma en como as novas t\u00e9cnicas de reproduci\u00f3n industrial da arte poden facer variar o concepto deste, \u00f3 perder o seu car\u00e1cter de obxecto \u00fanico e, polo tanto, o seu halo de reverencia m\u00edtica; isto abre novas v\u00edas de concibir a arte -inexploradas a\u00ednda para Benjamin- pero que supor\u00e1n unha relaci\u00f3n m\u00e1is libre e aberta coa obra de arte.\nTheodor W. Adorno, como Benjamin pertencente \u00e1 Escola de Frankfurt, defendeu a arte de vangarda como reacci\u00f3n \u00e1 excesiva tecnificaci\u00f3n da sociedade moderna. Na s\u00faa \"Teor\u00eda est\u00e9tica\" (1970) afirmou que a arte \u00e9 reflexo das tendencias culturais da sociedade, pero sen chegar a ser fiel reflexo desta, xa que a arte representa o inexistente, o irreal; ou, en todo caso, representa o que existe pero como posibilidade de ser outra cousa, de transcender. A arte \u00e9 a \u201cnegaci\u00f3n da cousa\u201d, que a trav\u00e9s desta negaci\u00f3n transc\u00e9ndea, mostra o que non hai nela de forma primixenia. \u00c9 aparencia, mentira, presentando o inexistente como existente, prometendo que o imposible \u00e9 posible.\nRepresentante do pragmatismo, John Dewey, en \"Arte como experiencia\" (1934), definiu a arte como \u201cculminaci\u00f3n da natureza\u201d, defendendo que a base da est\u00e9tica \u00e9 a experiencia sensorial. A actividade art\u00edstica \u00e9 unha consecuencia m\u00e1is da actividade natural do ser humano, onde a forma organizativa depende dos condicionamentos ambientais en que se desenvolve. As\u00ed, a arte \u00e9 \u201cexpresi\u00f3n\u201d, onde fins e medios fusi\u00f3nanse nunha experiencia agradable. Para Dewey, a arte, como calquera actividade humana, implica iniciativa e creatividade, as\u00ed como unha interacci\u00f3n entre suxeito e obxecto, entre o home e as condici\u00f3ns materiais nas que desenvolve o seu labor.\nJos\u00e9 Ortega y Gasset analizou en \"A deshumanizaci\u00f3n da arte\" (1925) a arte de vangarda desde o concepto de \u201csociedade de masas\u201d, onde o car\u00e1cter minoritario da arte vangardista produce unha elitizaci\u00f3n do p\u00fablico consumidor de arte. Ortega aprecia na arte unha \u201cdeshumanizaci\u00f3n\u201d debida \u00e1 perda de perspectiva hist\u00f3rica, \u00e9 dicir, de non poder analizar con suficiente distancia cr\u00edtica o substrato sociocultural que comporta a arte de vangarda. A perda do elemento realista, imitativo, que Ortega aprecia na arte de vangarda, sup\u00f3n unha eliminaci\u00f3n do elemento humano que estaba presente na arte naturalista. As\u00ed mesmo, esta perda do humano fai desaparecer os referentes en que estaba baseada a arte cl\u00e1sica, supondo unha ruptura entre a arte e o p\u00fablico, e xerando unha nova forma de comprender a arte que s\u00f3 poder\u00e1n entender os iniciados. A percepci\u00f3n est\u00e9tica da arte deshumanizada \u00e9 a dunha nova sensibilidade baseada non na afinidade sentimental \u2014como se produc\u00eda coa arte rom\u00e1ntica\u2014, sen\u00f3n nun certo distanciamento, unha apreciaci\u00f3n de matices. Esa separaci\u00f3n entre arte e humanidade sup\u00f3n un intento de volver \u00f3 home \u00e1 vida, de rebaixar o concepto de arte como unha actividade secundaria da experiencia humana.\nNa escola semi\u00f3tica, Luigi Pareyson elaborou en \"Est\u00e9tica. Teor\u00eda da formatividade\" (1954) unha est\u00e9tica hermen\u00e9utica, onde a arte \u00e9 interpretaci\u00f3n da verdade. Para Pareyson, a arte \u00e9 \u201cformativa\u201d, \u00e9 dicir, expresa unha forma de facer que, \u00aba un tempo que fai, inventa o xeito de facer\u00bb. Noutras palabras, non se basea en regras fixas, sen\u00f3n que as define conforme se elabora a obra e a proxecta no momento de realizala. As\u00ed, na formatividade a obra de arte non \u00e9 un \u201cresultado\u201d, sen\u00f3n un \u201clogro\u201d, onde a obra encontrou a regra que a define especificamente. A arte \u00e9 toda aquela actividade que busca unha fin sen medios espec\u00edficos, debendo achar para a s\u00faa realizaci\u00f3n un proceso creativo e innovador que dea resultados orixinais de car\u00e1cter inventivo.. Pareyson influ\u00edu na denominada Escola de Tur\u00edn, que desenvolver\u00e1 o seu concepto ontol\u00f3xico da arte: Umberto Eco, en \"Obra aberta\" (1962), afirmou que a obra de arte s\u00f3 existe na s\u00faa interpretaci\u00f3n, na apertura de m\u00faltiples significados que pode ter para o espectador; Gianni Vattimo, en \"Poes\u00eda e ontolox\u00eda\" (1968), relacionou a arte co ser, e polo tanto coa verdade, xa que \u00e9 na arte onde a verdade se mostra de forma m\u00e1is pura e reveladora.\nUnha das \u00faltimas derivaci\u00f3ns da filosof\u00eda e a arte \u00e9 a posmodernidade, teor\u00eda sociocultural que postula a actual vixencia dun per\u00edodo hist\u00f3rico que superar\u00eda o proxecto moderno, \u00e9 dicir, a ra\u00edz cultural, pol\u00edtica e econ\u00f3mica propia da Idade Contempor\u00e1nea, marcada no cultural pola Ilustraci\u00f3n, no pol\u00edtico pola Revoluci\u00f3n Francesa e no econ\u00f3mico pola Revoluci\u00f3n industrial. Fronte \u00e1s propostas da arte de vangarda, os posmodernos non expo\u00f1en novas ideas, nin \u00e9ticas nin est\u00e9ticas; tan s\u00f3 reinterpretan a realidade que lles envolve, mediante a repetici\u00f3n de imaxes anteriores, que perden as\u00ed o seu sentido. A repetici\u00f3n encerra o marco da arte na arte mesmo, as\u00famese o fracaso do compromiso art\u00edstico, a incapacidade da arte para transformar a vida coti\u00e1. A arte posmoderna volve sen pudor \u00f3 substrato material tradicional, \u00e1 obra de arte-obxecto, \u00e1 \u201carte pola arte\u201d, sen pretender facer ningunha revoluci\u00f3n, ningunha ruptura. Alg\u00fans dos seus m\u00e1is importantes te\u00f3ricos foron Jacques Derrida e Michel Foucault.\nComo conclusi\u00f3n, caber\u00eda dicir que as vellas f\u00f3rmulas que baseaban a arte na creaci\u00f3n de beleza ou na imitaci\u00f3n da natureza quedaron obsoletas, e hoxe en d\u00eda a arte \u00e9 unha calidade din\u00e1mica, en constante transformaci\u00f3n, inmersa ademais nos medios de comunicaci\u00f3n de masas, nas canles de consumo, cun aspecto moitas veces ef\u00e9mero, de percepci\u00f3n instant\u00e1nea, presente con igual validez na idea e no obxecto, na s\u00faa x\u00e9nese conceptual e na s\u00faa realizaci\u00f3n material. Morris Weitz, representante da est\u00e9tica anal\u00edtica, opinaba en \"O papel da teor\u00eda na est\u00e9tica\" (1957) que \u00ab\u00e9 imposible establecer calquera tipo de criterios da arte que sexan necesarios e suficientes; por tanto, calquera teor\u00eda da arte \u00e9 unha imposibilidade l\u00f3xica, e non simplemente algo que sexa dif\u00edcil de obter na pr\u00e1ctica\u00bb. Segundo Weitz, unha calidade intr\u00ednseca da creatividade art\u00edstica \u00e9 que sempre produce novas formas e obxectos, polo que as condici\u00f3ns da arte non poden establecerse nunca de antem\u00e1n\u00bb. As\u00ed, \u00abo suposto b\u00e1sico de que a arte poida ser tema de calquera definici\u00f3n realista ou verdadeira \u00e9 falso\u00bb.\nNo fondo, a indefinici\u00f3n da arte estriba na s\u00faa reduci\u00f3n a determinadas categor\u00edas -como imitaci\u00f3n, como recreaci\u00f3n, como expresi\u00f3n-; a arte \u00e9 un concepto global, que incl\u00fae todas estas formulaci\u00f3ns e moitas m\u00e1is, un concepto en evoluci\u00f3n e aberto a novas interpretaci\u00f3ns, que non se pode fixar de forma convencional, sen\u00f3n que debe aglutinar t\u00f3dolos intentos de expresalo e formulalo, sendo unha s\u00edntese ampla e subxectiva de todos eles.\nClasificaci\u00f3n.\nA clasificaci\u00f3n da arte, ou das distintas facetas ou categor\u00edas que poden considerarse art\u00edsticas, tivo unha evoluci\u00f3n paralela \u00f3 concepto mesmo de arte: como se viu anteriormente, durante a antig\u00fcidade cl\u00e1sica consider\u00e1base arte todo tipo de habilidade manual e destreza, de tipo racional e suxeita a regras; as\u00ed, entraban nesa denominaci\u00f3n tanto as actuais belas artes como a artesan\u00eda e as ciencias, mentres que quedaban exclu\u00eddas a m\u00fasica e a poes\u00eda. Unha das primeiras clasificaci\u00f3ns que se fixeron das artes foi a dos fil\u00f3sofos sofistas presocr\u00e1ticos, que distinguiron entre \u201cartes \u00fatiles\u201d e \u201cartes pracenteiras\u201d, \u00e9 dicir, entre as que producen obxectos de certa utilidade e as que serven para o entretemento. Plutarco introduciu, xunto a estas d\u00faas, as \u201cartes perfectas\u201d, que ser\u00edan o que hoxe consideramos ciencias. Plat\u00f3n, pola s\u00faa banda, estableceu a diferenza entre \u201cartes produtivas\u201d e \u201cartes imitativas\u201d, segundo se produc\u00edan obxectos novos ou imitaban a outros.\nDurante a era romana houbo diversos intentos de clasificar as artes: Quintiliano dividiu a arte en tres esferas: \u201cartes te\u00f3ricas\u201d, baseadas no estudo (principalmente, as ciencias); \u201cartes pr\u00e1cticas\u201d, baseadas nunha actividade, pero sen producir nada (como a danza); e \u201cartes po\u00e9ticas\u201d \u2014segundo a etimolox\u00eda grega, onde \u03c0\u03bf\u03af\u03b7\u03c3\u03b9\u03c2 (\"po\u00ed\u00easis\") quere dicir \u2018produci\u00f3n\u2019\u2014, que son as que producen obxectos. Cicer\u00f3n catalogou as artes segundo a s\u00faa importancia: \u201cartes maiores\u201d (pol\u00edtica e estratexia militar), \u201cartes medianas\u201d (ciencias, poes\u00eda e ret\u00f3rica) e \u201cartes menores\u201d (pintura, escultura, m\u00fasica, interpretaci\u00f3n e atletismo). Plotino clasificou as artes en cinco grupos: as que producen obxectos f\u00edsicos (arquitectura), as que axudan \u00e1 natureza (medicina e agricultura), as que imitan \u00e1 natureza (pintura), as que melloran a acci\u00f3n humana (pol\u00edtica e ret\u00f3rica) e as intelectuais (xeometr\u00eda).\nCon todo, a clasificaci\u00f3n que tivo m\u00e1is fortuna \u2014chegando at\u00e9 a era moderna\u2014 foi a de Galeno no s\u00e9culo II, que dividiu a arte en \u201cartes liberais\u201d e \u201cartes vulgares\u201d, segundo se ti\u00f1an unha orixe intelectual ou manual. Entre as liberais atop\u00e1banse: a gram\u00e1tica, a ret\u00f3rica e a dial\u00e9ctica \u2014que formaban o trivio\u2014, e a aritm\u00e9tica, a xeometr\u00eda, a astronom\u00eda e a m\u00fasica \u2014que formaban o cuadrivio\u2014; as vulgares inclu\u00edan a arquitectura, a escultura e a pintura, pero tam\u00e9n outras actividades que hoxe consideramos artesan\u00eda.\nDurante a Idade Media continuou a divisi\u00f3n da arte entre artes liberais e vulgares \u2014chamadas estas \u00faltimas ent\u00f3n \u201cmec\u00e1nicas\u201d\u2014, a\u00ednda que houbo novos intentos de clasificaci\u00f3n: Boecio dividiu as artes en \"ars\" e \"artificium\", clasificaci\u00f3n similar \u00e1 de artes liberais e vulgares, pero nunha acepci\u00f3n que case exclu\u00eda as formas manuais do campo da arte, dependendo este tan s\u00f3 da mente. No s\u00e9culo XII, Radulfo de Campo Lungo tentou facer unha clasificaci\u00f3n das artes mec\u00e1nicas, reduc\u00edndoas a sete, igual n\u00famero que as liberais. En funci\u00f3n da s\u00faa utilidade cara \u00e1 sociedade, dividiunas en: \"ars victuaria\", para alimentar \u00e1 xente; \"lanificaria\", para vestirlles; \"architectura\", para procurarlles unha casa; \"suffragatoria\", para darlles medios de transporte; \"medicinaria\", que lles curaba; \"negotiatoria\", para o comercio; \"militaria\", para defenderse.\nNo s\u00e9culo XVI empezou a considerarse que a arquitectura, a pintura e a escultura eran actividades que requir\u00edan non s\u00f3 oficio e destreza, sen\u00f3n tam\u00e9n un tipo de concepci\u00f3n intelectual que as fac\u00edan superiores a outros tipos de manualidades. Xest\u00e1base as\u00ed o concepto moderno de arte, que durante o Renacemento adquiriu o nome de \"arti do disegno\" (artes do dese\u00f1o), por canto comprend\u00edan que esta actividade \u2014o dese\u00f1ar\u2014 era a principal na x\u00e9nese das obras de arte.\nCon todo, faltaba aglutinar estas artes do dese\u00f1o co resto de actividades consideradas art\u00edsticas (m\u00fasica, poes\u00eda e teatro), tarefa que se desenvolveu durante os dous s\u00e9culos seguintes con varios intentos de buscar un nexo com\u00fan a todas estas actividades: as\u00ed, o humanista florentino Giannozzo Manetti propuxo o termo \u201cartes enxe\u00f1osas\u201d, onde inclu\u00eda as artes liberais, polo que s\u00f3 cambiaba o voc\u00e1bulo; o fil\u00f3sofo neoplat\u00f3nico Marsilio Ficino elaborou o concepto de \u201cartes musicais\u201d, argumentando que a m\u00fasica era a inspiraci\u00f3n para todas as artes; en 1555, Giovanni Pietro Capriano introduciu no seu \"De vera poetica\" a acepci\u00f3n \u201cartes nobres\u201d, apelando \u00e1 elevada finalidade destas actividades; Lodovico Castelvetro falou no seu \"Correttione\" (1572) de \u201cartes memoriais\u201d, xa que segundo el estas artes buscaban fixar en obxectos a memoria de cousas e acontecementos; Claude-Fran\u00e7ois Menestrier, historiador franc\u00e9s do s\u00e9culo XVII, formulou a idea de \u201cartes pict\u00f3ricas\u201d, remarcando o car\u00e1cter visual da arte; Emanuele Tesauro ideou en 1658 a noci\u00f3n de \u201cartes po\u00e9ticas\u201d, inspirado na soada cita de Horacio \u201cut pictura poesis\u201d (a pintura como a poes\u00eda), describindo o compo\u00f1ente po\u00e9tico e metaf\u00f3rico destas artes; xa no s\u00e9culo XVIII, coincidiron nun mesmo ano (1744) d\u00faas definici\u00f3ns, a de \u201cartes agrad\u00e1beis\u201d de Giambattista Vico, e a de \u201cartes elegantes\u201d de James Harris; por \u00faltimo, en 1746, Charles Batteux estableceu en \"As belas artes reducidas a un \u00fanico principio\" a concepci\u00f3n actual de Belas Artes, remarcando o seu aspecto de imitaci\u00f3n (\"imitatio\").\nBatteux inclu\u00edu nas belas artes \u00e1 pintura, \u00e1 escultura, \u00e1 m\u00fasica, \u00e1 poes\u00eda e \u00e1 danza, mentres que mantivo o termo artes mec\u00e1nicas para o resto de actividades art\u00edsticas, e sinalou como actividades entre \u00e1mbalas d\u00faas categor\u00edas a arquitectura e a ret\u00f3rica, a\u00ednda que \u00f3 pouco tempo eliminouse o grupo intermedio e a arquitectura e a ret\u00f3rica incorpor\u00e1ronse plenamente \u00e1s belas artes. Con todo, co tempo, esta lista sufriu diversas variaci\u00f3ns, e a\u00ednda que se aceptaba comunmente a presenza de arquitectura, pintura, escultura, m\u00fasica e poes\u00eda, os dous postos restantes oscilaron entre a danza, a ret\u00f3rica, o teatro e a xardiner\u00eda, ou, m\u00e1is adiante, novas disciplinas como a fotograf\u00eda e o cinema. O termo \u201cbelas artes\u201d fixo fortuna, e quedou fixado como definici\u00f3n de t\u00f3dalas actividades baseadas na elaboraci\u00f3n de obxectos con finalidade est\u00e9tica, producidos de forma intelectual e con vontade expresiva e transcendente. As\u00ed, desde ent\u00f3n, as artes foron \u201cbelas artes\u201d, separadas tanto das ciencias como dos oficios manuais. Por iso mesmo, durante o s\u00e9culo XIX foise producindo un novo cambio terminol\u00f3xico: xa que as artes eran s\u00f3 as belas artes, e o resto de actividades non o eran, \u00f3s poucos foise perdendo o termo \u201cbelas\u201d para quedar s\u00f3 o de \u201cartes\u201d, quedando a acepci\u00f3n \u201carte\u201d tal e como a entendemos hoxe en d\u00eda. Mesmo sucedeu que ent\u00f3n se restrinxiu o termo \u201cbelas artes\u201d para designar as artes visuais, as que no Renacemento denomin\u00e1banse \u201cartes do dese\u00f1o\u201d (arquitectura, pintura e escultura), sendo as demais as \u201cartes en xeral\u201d. Tam\u00e9n houbo unha tendencia cada vez m\u00e1is crecente a separar as artes visuais das literarias, que recibiron o nome de \u201cbelas letras\u201d.\nCon todo, a pesar da aceptaci\u00f3n xeral da clasificaci\u00f3n proposta por Batteux, nos s\u00e9culos seguintes a\u00ednda se produciron intentos de novas clasificaci\u00f3ns da arte: Immanuel Kant distinguiu entre \u201cartes mec\u00e1nicas\u201d e \u201cartes est\u00e9ticas\u201d; Robert von Zimmermann falou de artes da representaci\u00f3n material (arquitectura e escultura), da representaci\u00f3n perceptiva (pintura e m\u00fasica) e da representaci\u00f3n do pensamento (literatura); e Alois Riegl, en \"Arte industrial da \u00e9poca romana tard\u00eda\", dividiu a arte en arquitectura, pl\u00e1stica e ornamento. Hegel, no seu \"Est\u00e9tica\" (1835-1838), estableceu tres formas de manifestaci\u00f3n art\u00edstica: arte simb\u00f3lica, cl\u00e1sica e rom\u00e1ntica, que se relacionan con tres formas diferentes de arte, tres estadios de evoluci\u00f3n hist\u00f3rica e tres maneiras distintas de tomar forma a idea:\nNa idea, primeiro hai unha relaci\u00f3n de desaxuste, onde a idea non atopa forma; despois \u00e9 de axuste, cando a idea se axusta \u00e1 forma; por \u00faltimo, no desbordamento, a idea excede a forma, tende \u00f3 infinito. Na evoluci\u00f3n hist\u00f3rica, equipara infancia coa arte prehist\u00f3rica, antigo e oriental; madurez, coa arte grega e romana; e vellez, coa arte cristi\u00e1. En canto \u00e1 forma, a arquitectura (forma monumental) \u00e9 unha arte tect\u00f3nica, depende da materia, de pesos, medidas etc.; a escultura (forma antropom\u00f3rfica) depende m\u00e1is da forma volum\u00e9trica, polo que se achega m\u00e1is \u00f3 home; a pintura, m\u00fasica e poes\u00eda (formas suprasens\u00edbeis) son a etapa m\u00e1is espiritual, m\u00e1is desmaterializada. A creaci\u00f3n art\u00edstica non ten que ser unha mimese, sen\u00f3n un proceso de liberdade espiritual. Na s\u00faa evoluci\u00f3n, cando o artista chega \u00f3 seu l\u00edmite, vanse perdendo as formas sens\u00edbeis, a arte v\u00f3lvese m\u00e1is conceptual e reflexiva; \u00f3 final deste proceso prod\u00facese a \u201cmorte da arte\u201d.\nA pesar de todo, estes intentos de clasificaci\u00f3n resultaron un tanto bald\u00edos e, cando parec\u00eda que por fin se chegou a unha definici\u00f3n da arte universalmente aceptable, despois de tantos s\u00e9culos de evoluci\u00f3n, os cambios sociais, culturais e tecnol\u00f3xicos producidos durante os s\u00e9culos XIX e XX comportaron un novo intento de definir a arte con base en par\u00e1metros m\u00e1is abertos e omnicomprensivos, tentando abarcar tanto unha definici\u00f3n te\u00f3rica da arte como unha catalogaci\u00f3n pr\u00e1ctica que inclu\u00edse as novas formas art\u00edsticas que xurdiron nos \u00faltimos tempos (fotograf\u00eda, cinema, c\u00f3mic, novas tecnolox\u00edas etc.). Como o de Juan Acha co seu ensaio \"Arte e sociedade. Latinoam\u00e9rica: o produto art\u00edstico e estrutura\" (1979), que cont\u00e9n unha complexa organizaci\u00f3n das artes segundo a s\u00faa aplicaci\u00f3n e orixe; en grupos como \"Corpo-Obxecto\", \"Superficie-Obxectos\", \"Superficies-Ic\u00f3nicas\", \"Superficies-Literarias\", \"Espect\u00e1culos\" e \"Audici\u00f3ns\". E outra m\u00e1is simple en \"L\u00f3xica do L\u00edmite\" (1991) de Eugenio Tr\u00edas, na que o artista \u00e9 como un \"habitante\" e a un determinado oficio art\u00edstico como un \"habit\u00e1culo\", que constit\u00faen tres grandes \u00e1reas da arte: artes est\u00e1ticas ou do espazo, artes mixtas e artes temporais ou din\u00e1micas.\nEstes intentos, un tanto infrutuosos, produciron en certa forma o efecto contrario, acentuando a\u00ednda m\u00e1is a indefinici\u00f3n da arte, que hoxe en d\u00eda \u00e9 un concepto aberto e interpretable, onde caben moitas f\u00f3rmulas e concepci\u00f3ns, a\u00ednda que se adoita aceptar un m\u00ednimo denominador com\u00fan baseado en calidades est\u00e9ticas e expresivas, as\u00ed como un compo\u00f1ente de creatividade.\nClasificaci\u00f3n actual.\nActualmente ad\u00f3itase considerar a seguinte lista de belas artes:\nCertos cr\u00edticos e historiadores consideran outras artes na lista, como a televisi\u00f3n, o teatro, a moda, a publicidade, a animaci\u00f3n e os videoxogos. Na actualidade existe a\u00ednda certa discrepancia sobre cal ser\u00eda a \u201cd\u00e9cima arte\u201d.\nDisciplinas art\u00edsticas.\nAs artes creativas a mi\u00fado son divididas en categor\u00edas m\u00e1is espec\u00edficas, como as artes decorativas, as artes pl\u00e1sticas, as artes esc\u00e9nicas ou a literatura. As\u00ed, a pintura \u00e9 unha forma de arte visual, e a poes\u00eda \u00e9 unha forma de literatura. Alg\u00fans exemplos son:\nEstilos art\u00edsticos.\nCada per\u00edodo hist\u00f3rico tivo unhas caracter\u00edsticas concretas e definibles, com\u00fans a outras rexi\u00f3ns e culturas, ou ben \u00fanicas e diferenciadas, que evolucionan co devir dos tempos. De a\u00ed xorden os estilos art\u00edsticos, que poden ter unha orixe xeogr\u00e1fica ou temporal, ou mesmo reducirse \u00e1 obra dun artista en concreto, a condici\u00f3n de que se produzan unhas formas art\u00edsticas claramente definitorias. \u00abEstilo\u00bb prov\u00e9n do lat\u00edn \"stilus\" \u2018punz\u00f3n\u2019, escrito en \u00e9poca medieval como \"stylus\" por influencia do termo grego \u03c3\u03c4\u1fe6\u03bb\u03bf\u03c2 (\"stylos\", \u2018columna\u2019). Antigamente, denomin\u00e1base as\u00ed a un tipo de punz\u00f3n para escribir sobre tabo\u00ed\u00f1as de cera; co tempo, pasou a designar tanto o instrumento, como o traballo do escritor e a s\u00faa maneira de escribir. O concepto de estilo xurdiu en literatura, pero pronto se estendeu \u00f3 resto de artes, especialmente m\u00fasica e danza. Actualmente empr\u00e9gase este termo no seu sentido meton\u00edmico, \u00e9 dicir, como aquela calidade que identifica a forma de traballar, de expresarse ou de concibir unha obra de arte por parte do artista, ou ben, en sentido m\u00e1is xen\u00e9rico, dun conxunto de artistas ou obras que te\u00f1en diversos puntos en com\u00fan, agrupados xeogr\u00e1fica ou cronoloxicamente. As\u00ed, o estilo pode ser tanto un conxunto de caracteres formais, ben individuais \u2014a forma de escribir, de compor ou de elaborar unha obra de arte por parte dun artista\u2014, ou ben colectivos \u2014dun grupo, unha \u00e9poca ou un lugar xeogr\u00e1fico\u2014, como un sistema org\u00e1nico de formas, en que ser\u00eda a conxunci\u00f3n de determinados factores a que xerar\u00eda a forma de traballar do grupo, como na arte rom\u00e1nica, g\u00f3tica, barroco etc. Segundo Focillon, un estilo \u00e9 \u00abun conxunto coherente de formas unidas por unha conveniencia rec\u00edproca, submisas a unha l\u00f3xica interna que as organiza\u00bb.\nEstes caracteres individuais ou sociais son signos distintivos que permiten diferenciar, definir e catalogar de forma emp\u00edrica a obra dun artista ou un grupo de artistas adscritos a un mesmo estilo ou \u201cescola\u201d \u2014termo que designa un grupo de autores con caracter\u00edsticas com\u00fans definitorias. As\u00ed, a \u201cestil\u00edstica\u201d \u00e9 a ciencia que estuda os diversos signos distintivos, obxectivos e un\u00edvocos, da obra dun artista ou escola. Este estudo serviu na historia da arte como punto de partida para a an\u00e1lise do devir hist\u00f3rico art\u00edstico baseado no estilo, como se pode apreciar nalgunha escola historiogr\u00e1fica como o formalismo.\nO estilo estuda \u00f3 artista e \u00e1 obra de arte como materializaci\u00f3n dunha idea, plasmada na materia a trav\u00e9s da t\u00e9cnica, o que constit\u00fae unha linguaxe formal susceptible de an\u00e1lise e de catalogaci\u00f3n e periodificaci\u00f3n. Doutra banda, as\u00ed como a similitude de formas crean unha linguaxe e, polo tanto, un estilo, unha mesma forma pode ter distinta significaci\u00f3n en diversos estilos. As\u00ed, os estilos est\u00e1n suxeitos a unha din\u00e1mica evolutiva que adoita ser c\u00edclica, recorrente, perceptible en maior ou menor grao en cada per\u00edodo hist\u00f3rico. Ad\u00f3itanse distinguir en cada estilo, escola ou per\u00edodo art\u00edstico diversas fases \u2014coas naturais variaci\u00f3ns concretas en cada caso\u2014: \u201cfase precl\u00e1sica\u201d, onde se comezan a configurar os signos distintivos de cada estilo concreto \u2014ad\u00f3itanse denominar cos prefixos \u2018proto\u2019 ou \u2018pre\u2019, como o prerromanticismo\u2014; \u201cfase cl\u00e1sica\u201d, onde se concretan os principais signos caracter\u00edsticos do estilo, que servir\u00e1n de puntos de referencia e supor\u00e1n a materializaci\u00f3n das s\u00faas principais realizaci\u00f3ns; \u201cfase manierista\u201d, onde se reinterpretan as formas cl\u00e1sicas, elaboradas desde un punto de vista m\u00e1is subxectivo por parte do autor; \u201cfase barroca\u201d, que \u00e9 unha reacci\u00f3n contra as formas cl\u00e1sicas, deformadas a gusto e capricho do artista; \u201cfase arcaizante\u201d, onde se volve \u00e1s formas cl\u00e1sicas, pero xa coa evidente falta de naturalidade que lle \u00e9 intr\u00ednseca \u2014ad\u00f3itase denominar co prefixo \"post\"-, como o postimpresionismo\u2014; e \u201cfase recorrente\u201d, onde a falta de referentes provoca unha tendencia \u00f3 eclecticismo \u2014ad\u00f3itanse denominar co prefixo \u2018neo\u2019, como o neoclasicismo.\nX\u00e9neros art\u00edsticos.\nUn x\u00e9nero art\u00edstico \u00e9 unha especializaci\u00f3n tem\u00e1tica en que se adoitan dividir as diversas artes. Antigamente denomin\u00e1base \u201cpintores de x\u00e9nero\u201d \u00f3s que se ocupaban dun s\u00f3 tema: retratos, paisaxes, pinturas de flores, animais etc. O termo ti\u00f1a un certo sentido pexorativo, xa que parec\u00eda que o artista que trataba s\u00f3 eses asuntos non val\u00eda para outros, e contrap\u00fa\u00f1ase \u00f3 \u201cpintor de historia\u201d, que nunha soa composici\u00f3n trataba diversos elementos (paisaxe, arquitectura, figuras humanas). No s\u00e9culo XVIII, o termo aplicouse \u00f3 pintor que representaba escenas da vida coti\u00e1, oposto igualmente \u00f3 pintor de historia, que trataba temas hist\u00f3ricos, mitol\u00f3xicos etc. En cambio, no s\u00e9culo XIX, \u00f3 perder a pintura de historia a s\u00faa posici\u00f3n privilexiada, outorgouse igual categor\u00eda \u00e1 historia que \u00e1 paisaxe, retrato etc. Ent\u00f3n, a pintura de x\u00e9nero pasou a ser a que non trataba as principais catro clases reco\u00f1ecidas: historia, retrato, paisaxe e mari\u00f1a. As\u00ed, un pintor de x\u00e9nero era o que non ti\u00f1a ning\u00fan x\u00e9nero definido. Por \u00faltimo, \u00f3 eliminar calquera xerarqu\u00eda na representaci\u00f3n art\u00edstica, actualmente consid\u00e9rase pintura de x\u00e9nero calquera obra que represente escenas da vida coti\u00e1, temas anecd\u00f3ticos, \u00e1 vez que a\u00ednda se fala de x\u00e9neros art\u00edsticos para designar os diversos temas que foron recorrentes na historia da arte (paisaxe, retrato, espido, bodeg\u00f3n), facendo as\u00ed unha s\u00edntese entre os diversos conceptos anteriores.\nT\u00e9cnicas art\u00edsticas.\nPintura.\nA pintura, como elemento bidimensional, necesita un soporte (muro, madeira, lenzo, cristal, metal, papel etc.); sobre este soporte ponse o pigmento (colorante + aglutinante). \u00c9 o aglutinante o que clasifica os distintos procedementos pict\u00f3ricos:\nEscultura.\nSegundo o material, p\u00f3dese traballar en tres sistemas: \u201caditivo\u201d, modelando e engadindo materia, xeralmente en materias brandas (cera, plastilina, barro); \u201csubtractivo\u201d, eliminando materia at\u00e9 descubrir a figura, xeralmente en materiais duros (pedra, m\u00e1rmore, madeira, bronce, ferro); e \u201cmixto\u201d, engadindo e quitando. Tam\u00e9n se pode facer por fundici\u00f3n, a trav\u00e9s dun molde. Feita a escultura, p\u00f3dese deixar \u00f3 natural ou policromala, con colorantes vexetais ou minerais ou en encausto, \u00e1s t\u00e9mperas ou \u00f3 \u00f3leo, en dourado ou estufado (imitaci\u00f3n de ouro).\nVidro.\nExisten diversos tipos de vidro: \u201cvidro s\u00f3dico\u201d (o m\u00e1is b\u00e1sico, a partir de s\u00edlice), cristal (s\u00edlice e \u00f3xido de chumbo ou potasio), \u201cvidro calced\u00f3nico\u201d (s\u00edlice e \u00f3xidos met\u00e1licos) e \u201cvidro l\u00e1cteo\u201d (s\u00edlice, bi\u00f3xido de manganeso e \u00f3xido de esta\u00f1o). A principal t\u00e9cnica para traballalo \u00e9 o soprado, onde se lle pode dar calquera forma e espesor. En canto \u00e1 decoraci\u00f3n, pode ser pintada, esgrafiada, tallada, con pinzas, a filigrana etc.\nCer\u00e1mica.\nReal\u00edzase con arxila, en catro clases: barro cocido poroso vermello-amarelado (olar\u00eda, terracota, biscoito); barro cocido poroso branco (louza); barro cocido non poroso gris, pardo ou marr\u00f3n (gres); barro cocido compacto non poroso branco medio transparente (porcelana). P\u00f3dese elaborar de forma manual ou mec\u00e1nica \u2014con torno\u2014, despois c\u00f3cese no forno \u2014a temperaturas entre 400\u00ba e 1300\u00ba, segundo o tipo\u2014, e dec\u00f3rase con esmalte ou pintura.\nOurivar\u00eda.\n\u00c9 a arte de confeccionar obxectos decorativos con metais nobres ou pedras preciosas, como o ouro, prata, diamante, perla, \u00e1mbar, coral etc. \nForxa.\nFaise con ferro (limonita, pirita ou magnetita), reduc\u00edndoo con calor, sa\u00edndo unha pasta a lume coa que se fan lingotes. Hai tres clases: \u201ccoado\u201d, con moito carbono, s\u00edlice, xofre e manganeso, non serve para forxar, s\u00f3 para fundir en molde; \u201cferro doce ou forxado\u201d, con menos carbono, \u00e9 m\u00e1is maleable e d\u00factil, p\u00f3dese forxar, pero \u00e9 brando e perde o f\u00edo; \u201caceiro\u201d, con manganeso, tungsteno, cobalto e volframio, \u00e9 m\u00e1is duro, para instrumentos cortantes. A modelaxe real\u00edzase sen engadir nin quitar material, sen\u00f3n que existen diversas t\u00e9cnicas alternativas: estirar, ensanchar, fender, curvar, recalcar etc.\nRestauraci\u00f3n.\nA conservaci\u00f3n e restauraci\u00f3n de obras de arte \u00e9 unha actividade que ten por obxecto a reparaci\u00f3n ou actuaci\u00f3n preventiva de calquera obra que, debido \u00e1 s\u00faa antig\u00fcidade ou estado de conservaci\u00f3n, sexa susceptible de ser intervida para preservar a s\u00faa integridade f\u00edsica, as\u00ed como os seus valores art\u00edsticos, respectando \u00f3 m\u00e1ximo a esencia orixinal da obra.\nEn arquitectura, a restauraci\u00f3n adoita ser de tipo funcional, para preservar a estrutura e unidade do edificio, ou reparar gretas ou pequenos defectos que poidan xurdir nos materiais construtivos. At\u00e9 o s\u00e9culo XVIII, as restauraci\u00f3ns arquitect\u00f3nicas s\u00f3 preservaban as obras de culto relixioso, dado o seu car\u00e1cter lit\u00farxico e simb\u00f3lico, reconstru\u00edndo outro tipo de edificios sen respectar sequera o estilo orixinal. Con todo, desde o auxe da arqueolox\u00eda no final do s\u00e9culo XVIII, especialmente coas escavaci\u00f3ns de Pompeia e Herculano, tendeuse a preservar na medida do posible calquera estrutura do pasado, a condici\u00f3n de que tivese un valor art\u00edstico e cultural. A\u00ednda as\u00ed, no s\u00e9culo XIX os ideais rom\u00e1nticos levaron a buscar a pureza estil\u00edstica do edificio, e a moda do historicismo levou a formulaci\u00f3ns como os de Viollet-le-Duc, defensor da intervenci\u00f3n en monumentos en base a un certo ideal estil\u00edstico. Na actualidade, t\u00e9ndese a preservar \u00f3 m\u00e1ximo a integridade dos edificios hist\u00f3ricos.\nNo terreo da pintura, evolucionouse desde unha primeira perspectiva de tentar recuperar a lexibilidade da imaxe, engadindo se fose necesario partes perdidas da obra, a respectar a integridade tanto f\u00edsica como est\u00e9tica da obra de arte, facendo as intervenci\u00f3ns necesarias para a s\u00faa conservaci\u00f3n sen que se produza unha transformaci\u00f3n radical da obra. A restauraci\u00f3n pict\u00f3rica adquiriu un crecente impulso a partir do s\u00e9culo XVII, debido \u00f3 mal estado de conservaci\u00f3n de pinturas \u00f3 fresco, t\u00e9cnica bastante corrente na Idade Media e o Renacemento. Igualmente, o aumento do mercado das antig\u00fcidades propiciou a restauraci\u00f3n de obras antigas cara \u00e1 s\u00faa posterior comercializaci\u00f3n. Por \u00faltimo, en escultura houbo unha evoluci\u00f3n paralela: desde a reconstruci\u00f3n de obras antigas, xeralmente en canto a membros mutilados (como na reconstruci\u00f3n do \"Laocoonte\" en 1523-1533 por parte de Giovanni Angelo Montorsoli), at\u00e9 a actuaci\u00f3n sobre a obra preservando a s\u00faa estrutura orixinal, mantendo en caso necesario un certo grao de reversibilidade da actuaci\u00f3n practicada.\nEst\u00e9tica.\nA est\u00e9tica \u00e9 unha rama da filosof\u00eda que se encarga de estudar a maneira como o razoamento do ser humano interpreta os est\u00edmulos sensoriais que recibe do mundo circundante. Poder\u00edase dicir, as\u00ed como a l\u00f3xica estuda o co\u00f1ecemento racional, que a est\u00e9tica \u00e9 a ciencia que estuda o co\u00f1ecemento sensible, o que adquirimos a trav\u00e9s dos sentidos. Entre os diversos obxectos de estudo da est\u00e9tica figuran a beleza ou os xu\u00edzos de gusto, as\u00ed como as distintas maneiras de interpretalos por parte do ser humano. Polo tanto, a est\u00e9tica est\u00e1 intimamente ligada \u00e1 arte, analizando os diversos estilos e per\u00edodos art\u00edsticos conforme \u00f3 diversos compo\u00f1entes est\u00e9ticos que neles se atopan. A mi\u00fado ad\u00f3itase denominar a est\u00e9tica como unha \u201cfilosof\u00eda da arte\u201d. A est\u00e9tica \u00e9 unha reflexi\u00f3n filos\u00f3fica que se fai sobre obxectos art\u00edsticos e naturais, e que produce un \u201cxu\u00edzo est\u00e9tico\u201d. A percepci\u00f3n sensorial, unha vez analizada pola intelixencia humana, produce ideas, que son abstracci\u00f3ns da mente, e que poden ser obxectivas ou subxectivas. As ideas provocan xu\u00edzos, \u00f3 relacionar elementos sensoriais; \u00e1 s\u00faa vez, a relaci\u00f3n de xu\u00edzos \u00e9 razoamento. O obxectivo da est\u00e9tica \u00e9 analizar os razoamentos producidos polas devanditas relaci\u00f3ns de xu\u00edzos.\nO termo est\u00e9tica prov\u00e9n do grego \u03b1\u1f34\u03c3\u03b8\u03b7\u03c3\u03b9\u03c2 (\"a\u00edsth\u00easis\", \u2018sensaci\u00f3n\u2019). Foi introducido polo fil\u00f3sofo alem\u00e1n Alexander Gottlieb Baumgarten na s\u00faa obra \"Reflexi\u00f3ns filos\u00f3ficas acerca da poes\u00eda\" (1735), e m\u00e1is tarde na s\u00faa \"Aesthetica\" (1750). As\u00ed pois, a historia da est\u00e9tica, rigorosamente falando, comezar\u00eda con Baumgarten no s\u00e9culo XVIII, sobre todo coa sistematizaci\u00f3n desta disciplina realizada por Immanuel Kant. Con todo, o concepto \u00e9 extrapolable \u00f3s estudos sobre o tema efectuados polos fil\u00f3sofos anteriores, especialmente desde a Grecia cl\u00e1sica. Cabe sinalar, por exemplo, que os antigos gregos ti\u00f1an un voc\u00e1bulo equiparable \u00f3 actual concepto de est\u00e9tica, que era \u03a6\u03b9\u03bb\u03bf\u03ba\u03b1\u03bb\u03af\u03b1 (\"filocal\u00eda\", \u2018amor \u00e1 beleza\u2019). Poder\u00edase dicir que en Grecia naceu a est\u00e9tica como concepto, mentres que con Baumgarten conv\u00e9rtese nunha ciencia filos\u00f3fica.\nSegundo Arnold Hauser, as \u00abobras de arte son provocaci\u00f3ns coas cales polemizamos\u00bb, pero que non nos explicamos. Interpret\u00e1molas de acordo coas nosas propias finalidades e aspiraci\u00f3ns, traslad\u00e1moslles un sentido que ten a s\u00faa orixe nas nosas formas de vida e h\u00e1bitos mentais. N\u00f3s, \u00abde toda arte coa cal temos unha relaci\u00f3n aut\u00e9ntica facemos unha arte moderna\u00bb. Hoxe en d\u00eda, a arte estableceu uns conxuntos de relaci\u00f3ns que permiten englobar dentro dunha soa interacci\u00f3n a obra de arte, o artista ou creador e o p\u00fablico receptor ou destinatario. Hegel, no seu \"Est\u00e9tica\", tentou definir a transcendencia desta relaci\u00f3n dicindo que \u00aba beleza art\u00edstica \u00e9 m\u00e1is elevada que a beleza da natureza, xa que cambia as formas ilusorias deste mundo imperfecto, onde a verdade esc\u00f3ndese tralas falsas aparencias para alcanzar unha verdade m\u00e1is elevada creada polo esp\u00edrito\u00bb.\nA arte \u00e9 tam\u00e9n un xogo coas aparencias sensibles, as cores, as formas, os volumes, os sons etc. \u00c9 un xogo gratu\u00edto onde se crea do nada ou de pouco m\u00e1is que o nada unha aparencia que non pretende outra cousa que enganarnos. \u00c9 un xogo pracenteiro que satisfai as nosas necesidades eternas de simetr\u00eda, de ritmo ou de sorpresa. A sorpresa que para Baudelaire \u00e9 a orixe da poes\u00eda. As\u00ed, segundo Kant, o pracer est\u00e9tico deriva menos da intensidade e a diversidade de sensaci\u00f3ns, que da maneira, en aparencia espont\u00e1nea, pola cal elas manifestan unha profunda unidade, sensible no seu reflexo, pero non conceptualizable.\nPara Ernst Gombrich, \u00aben realidade a arte non existe: s\u00f3 hai artistas\u00bb. M\u00e1is adiante, na introduci\u00f3n da s\u00faa obra \"A historia da arte\", di que non ten nada de malo que nos deleitemos no cadro dunha paisaxe porque nos lembra a nosa casa, ou nun retrato porque nos lembra un amigo, xa que, como humanos que somos, cando miramos unha obra de arte estamos sometidos a un conxunto de recordos que para ben ou para mal infl\u00faen sobre os nosos gustos. Seguindo a Gombrich, p\u00f3dese ver como \u00f3s artistas tam\u00e9n lles sucede algo parecido: no \"Retrato dun neno (Nicholas Rubens)\", o pintor flamengo Rubens representouno fermoso, xa que seguramente se sent\u00eda orgulloso do aspecto do neno, e qu\u00edxonos transmitir a s\u00faa paix\u00f3n de pai \u00e1 vez que de artista; no \"Retrato da nai\", o pintor alem\u00e1n Durero debuxouna coa mesma devoci\u00f3n e amor que Rubens sent\u00eda polo seu fillo, pero aqu\u00ed vemos un estudo fiel da cara dunha muller vella, non hai beleza natural, pero Durero, coa s\u00faa enorme sinceridade, creou unha grande obra de arte.\nSociolox\u00eda da arte.\nA sociolox\u00eda da arte \u00e9 unha disciplina das ciencias sociais que estuda a arte desde unha formulaci\u00f3n metodol\u00f3xica baseada na sociolox\u00eda. O seu obxectivo \u00e9 estudar a arte como produto da sociedade humana, analizando os diversos compo\u00f1entes sociais que concorren na x\u00e9nese e difusi\u00f3n da obra art\u00edstica. A sociolox\u00eda da arte \u00e9 unha ciencia multidisciplinar, recorrendo para as s\u00faas an\u00e1lises a diversas disciplinas como a cultura, a pol\u00edtica, a econom\u00eda, a antropolox\u00eda, a ling\u00fc\u00edstica, a filosof\u00eda, e demais ciencias sociais que infl\u00faan no devir da sociedade. Entre os diversos obxectos de estudo da sociolox\u00eda da arte at\u00f3panse varios factores que interve\u00f1en desde un punto de vista social na creaci\u00f3n art\u00edstica, desde aspectos m\u00e1is xen\u00e9ricos como a situaci\u00f3n social do artista ou a estrutura sociocultural do p\u00fablico, at\u00e9 m\u00e1is espec\u00edficos como o mecenado, o mercantilismo e comercializaci\u00f3n da arte, as galer\u00edas de arte, a cr\u00edtica de arte, o coleccionismo, a museograf\u00eda, as instituci\u00f3ns e fundaci\u00f3ns art\u00edsticas etc. Tam\u00e9n cabe remarcar no s\u00e9culo XX a aparici\u00f3n de novos factores como o avance na difusi\u00f3n dos medios de comunicaci\u00f3n, a cultura de masas, a categorizaci\u00f3n da moda, a incorporaci\u00f3n de novas tecnolox\u00edas ou a apertura de conceptos na creaci\u00f3n material da obra de arte (arte conceptual, arte de acci\u00f3n).\nA sociolox\u00eda da arte debe as s\u00faas primeiras formulaci\u00f3ns \u00f3 interese de diversos historiadores pola an\u00e1lise da contorna social da arte desde mediados do s\u00e9culo XIX, sobre todo trala irrupci\u00f3n do positivismo como m\u00e9todo de an\u00e1lise cient\u00edfica da cultura, e a creaci\u00f3n da sociolox\u00eda como ciencia aut\u00f3noma por Auguste Comte. Con todo, a sociolox\u00eda da arte desenvolveuse como disciplina particular durante o s\u00e9culo XX, coa s\u00faa propia metodolox\u00eda e os seus obxectos de estudo determinados. Principalmente, o punto de partida desta disciplina ad\u00f3itase situar inmediatamente despois da segunda guerra mundial, coa aparici\u00f3n de diversas obras decisivas no desenvolvemento desta corrente disciplinar: \"Arte e revoluci\u00f3n industrial\", de Francis Klingender (1947); \"A pintura florentina e o seu ambiente social\", de Friedrich Antal (1948); e \"Historia social da literatura e a arte\", de Arnold Hauser (1951). Nos seus inicios, a sociolox\u00eda da arte estivo estreitamente vinculada \u00f3 marxismo -como os propios Hauser e Antal, ou Nikos Hadjinikolaou, autor de \"Historia da arte e loita de clases\" (1973)-, a\u00ednda que logo se desmarcou desta tendencia para adquirir autonom\u00eda propia como ciencia. Outros autores destacados desta disciplina son Pierre Francastel, Herbert Read, Francis Haskell, Michael Baxandall, Peter Burke, Giulio Carlo Argan etc.\nPsicolox\u00eda da arte.\nA psicolox\u00eda da arte \u00e9 a ciencia que estuda os fen\u00f3menos da creaci\u00f3n e a apreciaci\u00f3n art\u00edstica desde unha perspectiva psicol\u00f3xica. A arte \u00e9, como manifestaci\u00f3n da actividade humana, susceptible de ser analizado de forma psicol\u00f3xica, estudando os diversos procesos mentais e culturais que na x\u00e9nese da arte at\u00f3panse, tanto na s\u00faa creaci\u00f3n como na s\u00faa recepci\u00f3n por parte do p\u00fablico. \u00c1 s\u00faa vez, como fen\u00f3meno da conduta humana, pode servir como base de an\u00e1lise da conciencia humana, sendo a percepci\u00f3n est\u00e9tica un factor distintivo do ser humano como especie, que o afasta dos animais. A psicolox\u00eda da arte \u00e9 unha ciencia interdisciplinar, que debe recorrer forzosamente a outras disciplinas cient\u00edficas para poder efectuar as s\u00faas an\u00e1lises, desde \u2014loxicamente\u2014 a historia da arte, at\u00e9 a filosof\u00eda e a est\u00e9tica, pasando pola sociolox\u00eda, a antropolox\u00eda, a neurobiolox\u00eda etc. Tam\u00e9n est\u00e1 estreitamente conectada co resto de ramas da psicolox\u00eda, desde a psican\u00e1lise at\u00e9 a psicolox\u00eda cognitiva, evolutiva ou social, ou ben a psicobiolox\u00eda e os estudos de personalidade. As\u00ed mesmo, a nivel fisiol\u00f3xico, a psicolox\u00eda da arte estuda os procesos b\u00e1sicos da actividade humana \u2014como a percepci\u00f3n, a emoci\u00f3n e a memoria-, as\u00ed como as funci\u00f3ns superiores do pensamento e a linguaxe. Entre os seus obxectos de estudo at\u00f3panse tanto a percepci\u00f3n da cor (recepci\u00f3n retiniana e procesamento cortical) e a an\u00e1lise da forma, como os estudos sobre creatividade, capacidades cognitivas (s\u00edmbolos, iconas), a arte como terapia etc. Para o desenvolvemento desta disciplina foron esenciais as contribuci\u00f3ns de Sigmund Freud, Gustav Fechner, a Escola da Gestalt (dentro da que destacan os traballos de Rudolf Arnheim), Lev Vygotski, Howard Gardner etc.\nUnha das principais correntes da psicolox\u00eda da arte foi a Escola da Gestalt, que afirma que estamos condicionados pola nosa cultura \u2014en sentido antropol\u00f3xico\u2014, que a cultura condiciona a nosa percepci\u00f3n. Toman un punto de partida da obra de Karl Popper, quen afirmou que na apreciaci\u00f3n est\u00e9tica hai un punto de inseguridade (gusto), que non ten base cient\u00edfica e non se pode xeneralizar; levamos unha idea preconcibida (\u201chip\u00f3tese previa\u201d), que fai que atopemos no obxecto o que buscamos. Segundo a Gestalt, a mente configura, a trav\u00e9s de certas leis, os elementos que chegan a ela a trav\u00e9s das canles sensoriais (percepci\u00f3n) ou da memoria (pensamento, intelixencia e resoluci\u00f3n de problemas). Na nosa experiencia do medio ambiente, esta configuraci\u00f3n ten un car\u00e1cter primario sobre os elementos que a conforman, e a suma destes \u00faltimos por si s\u00f3s non poder\u00eda levarnos, polo tanto, \u00e1 comprensi\u00f3n do funcionamento mental. Fundam\u00e9ntanse na noci\u00f3n de estrutura, entendida como un todo significativo de relaci\u00f3ns entre est\u00edmulos e respostas, e tentan entender os fen\u00f3menos na s\u00faa totalidade, sen separar os elementos do conxunto, que forman unha estrutura integrada f\u00f3ra da cal devanditos elementos non ter\u00edan significaci\u00f3n. Os seus principais expo\u00f1entes foron Rudolf Arnheim, Max Wertheimer, Wolfgang K\u00f6hler, Kurt Koffka e Kurt Lewin.\nCr\u00edtica de arte.\nA cr\u00edtica de arte \u00e9 un x\u00e9nero, entre literario e acad\u00e9mico, que fai unha valoraci\u00f3n sobre as obras de arte, artistas ou exposici\u00f3ns, en principio de forma persoal e subxectiva, pero base\u00e1ndose na historia da arte e as s\u00faas m\u00faltiples disciplinas, valorando a arte segundo o seu contexto ou evoluci\u00f3n. \u00c9 \u00e1 vez valorativa, informativa e comparativa, redactada de forma concisa e amena, sen pretender ser un estudo acad\u00e9mico pero achegando datos emp\u00edricos e contrast\u00e1beis. Denis Diderot \u00e9 considerado o primeiro cr\u00edtico de arte moderna, polos seus comentarios sobre as obras de arte expostas nos sal\u00f3ns parisienses, realizados no Sal\u00f3n Carr\u00e9 do Louvre desde 1725. Estes sal\u00f3ns, abertos \u00f3 p\u00fablico, actuaron como centro difusor de tendencias art\u00edsticas, propiciando modas e gustos en relaci\u00f3n \u00e1 arte, polo que foron obxecto de debate e cr\u00edtica. Diderot escribiu as s\u00faas impresi\u00f3ns sobre estes sal\u00f3ns primeiro nunha carta escrita en 1759, que foi publicada na \"Correspondance litt\u00e9raire\" de Grimm, e desde ent\u00f3n at\u00e9 1781, sendo o punto de arranque do x\u00e9nero.\nNa x\u00e9nese da cr\u00edtica de arte hai que valorar, por unha banda, o acceso do p\u00fablico \u00e1s exposici\u00f3ns art\u00edsticas, que unido \u00e1 proliferaci\u00f3n dos medios de comunicaci\u00f3n de masas desde o s\u00e9culo XVIII produciu unha v\u00eda de comunicaci\u00f3n directa entre o cr\u00edtico e o p\u00fablico \u00f3 que se dirixe. Doutra banda, o auxe da burgues\u00eda como clase social que investiu na arte como obxecto de ostentaci\u00f3n, e o crecemento do mercado art\u00edstico que levou consigo, propiciaron o ambiente social necesario para a consolidaci\u00f3n da cr\u00edtica art\u00edstica. A cr\u00edtica de arte estivo xeralmente vinculada \u00f3 xornalismo, exercendo un labor de portavoces do gusto art\u00edstico que, por unha banda, conferiulles un gran poder, \u00f3 ser capaces de afundir ou encumbrar a obra dun artista, pero por outra lles fixo obxecto de feroces ataques e controversias. Outra faceta a remarcar \u00e9 o car\u00e1cter de actualidade da cr\u00edtica de arte, xa que se centra no contexto hist\u00f3rico e xeogr\u00e1fico no que o cr\u00edtico desenvolve o seu labor, inmersa nun fen\u00f3meno cada vez m\u00e1is din\u00e1mico como \u00e9 o das correntes de moda. As\u00ed, a falta de historicidade para emitir un xu\u00edzo sobre bases consolidadas, leva \u00e1 cr\u00edtica de arte a estar frecuentemente sustentada na intuici\u00f3n do cr\u00edtico, co factor de risco que iso leva. Con todo, como disciplina suxeita \u00f3 seu tempo e \u00e1 evoluci\u00f3n cultural da sociedade, a cr\u00edtica de arte sempre revela un compo\u00f1ente de pensamento social no que se ve inmersa, existindo as\u00ed diversas correntes de cr\u00edtica de arte: rom\u00e1ntica, positivista, fenomenol\u00f3xica, semiol\u00f3xica etc.\nEntre os cr\u00edticos de arte houberon desde famosos escritores at\u00e9 os propios historiadores da arte, que moitas veces pasaron da an\u00e1lise metodol\u00f3xica \u00e1 cr\u00edtica persoal e subxectiva, conscientes de que era unha arma de gran poder hoxe en d\u00eda. Como nomes, poder\u00edase citar a Charles Baudelaire, John Ruskin, Oscar Wilde, \u00c9mile Zola, Joris-Karl Huysmans, Guillaume Apollinaire, Wilhelm Worringer, Clement Greenberg, Michel Tapi\u00e9 etc.; no mundo castelanfalante, destacan Eugeni d'Ors, Aureliano de Beruete, Jorge Romeu Brest, Juan Antonio Gaya Nu\u00f1o, Alexandre Cirici, Juan Eduardo Cirlot, Enrique Lafuente Ferrari, Rafael Santos Torroella, Francisco Calvo Serraller, Jos\u00e9 Corredor Matheos, Irma Arestiz\u00e1bal, Ticio Escobar, Ra\u00fal Zamudio etc.\nHistoriograf\u00eda da arte.\nA historiograf\u00eda da arte \u00e9 a ciencia que analiza o estudo da historia da arte, desde un punto de vista metodol\u00f3xico, \u00e9 dicir, da forma como o historiador afronta o estudo da arte, as ferramentas e disciplinas que lle poden ser de utilidade para este estudo. O mundo da arte sempre levou en paralelo un compo\u00f1ente de autorreflexi\u00f3n, desde antigo os artistas, ou outras persoas \u00f3 seu redor, plasmaron por escrito diversas reflexi\u00f3ns sobre a s\u00faa actividade. Vitruvio escribiu o tratado sobre arquitectura m\u00e1is antigo que se conserva, \"De Architectura\". A s\u00faa descrici\u00f3n das formas arquitect\u00f3nicas da antig\u00fcidade grecorromana influ\u00edu poderosamente no Renacemento, sendo \u00e1 vez unha importante fonte documental polas informaci\u00f3ns que achega sobre a pintura e a escultura gregas e romanas. Giorgio Vasari, en \"Vida dos m\u00e1is excelentes arquitectos, pintores e escultores italianos desde Cimabue at\u00e9 os nosos tempos\" (1542-1550), foi un dos predecesores da historiograf\u00eda da arte, facendo unha cr\u00f3nica dos principais artistas do seu tempo, pondo especial \u00e9nfase na progresi\u00f3n e o desenvolvemento da arte. Con todo, estes escritos, xeralmente cr\u00f3nicas, inventarios, biograf\u00edas ou outros escritos m\u00e1is ou menos literarios, carec\u00edan de perspectiva hist\u00f3rica e o rigor cient\u00edfico necesarios para ser considerados historiograf\u00eda da arte.\nJohann Joachim Winckelmann \u00e9 considerado o pai da historia da arte, creando unha metodolox\u00eda cient\u00edfica para a clasificaci\u00f3n das artes e baseando a historia da arte nunha teor\u00eda est\u00e9tica de influencia neoplat\u00f3nica: a beleza \u00e9 o resultado dunha materializaci\u00f3n da idea. Grande admirador da cultura grega, postulou que na Grecia antiga deuse a beleza perfecta, xerando un mito sobre a perfecci\u00f3n da beleza cl\u00e1sica que a\u00ednda condiciona a percepci\u00f3n da arte hoxe d\u00eda. En \"Reflexi\u00f3n sobre a imitaci\u00f3n das obras de arte gregas\" (1755) afirmou que os gregos chegaron a un estado de perfecci\u00f3n total na imitaci\u00f3n da natureza, polo que n\u00f3s s\u00f3 podemos imitar \u00f3s gregos. As\u00ed mesmo, relacionou a arte coas etapas da vida humana (infancia, madurez, vellez), establecendo unha evoluci\u00f3n da arte en tres estilos: arcaico, cl\u00e1sico e helen\u00edstico.\nDurante o s\u00e9culo XIX, a nova disciplina buscou unha formulaci\u00f3n m\u00e1is pr\u00e1ctica e rigorosa, sobre todo desde a aparici\u00f3n do positivismo. Con todo, esta tarefa abordouse desde diversas metodolox\u00edas que supuxeron unha gran multiplicidade de tendencias historiogr\u00e1ficas: o romanticismo impuxo unha visi\u00f3n historicista e revivalista do pasado, rescatando e pondo novamente de moda estilos art\u00edsticos que foran minusvalorados polo neoclasicismo winckelmanniano; as\u00ed o vemos na obra de Ruskin, Viollet-lle-Duc, Goethe, Schlegel, Wackenroder etc. En cambio, a obra de autores como Karl Friedrich von Rumohr, Jacob Burckhardt ou Hippolyte Taine, supuxo un primeiro intento serio de formular unha historia da arte en base a criterios cient\u00edficos, base\u00e1ndose na an\u00e1lise cr\u00edtica das fontes historiogr\u00e1ficas. Doutra banda, Giovanni Morelli introduciu o concepto do \"connoisseur\", o experto en arte, que o analiza en base tanto \u00f3s seus co\u00f1ecementos como \u00e1 s\u00faa intuici\u00f3n.\nA primeira escola historiogr\u00e1fica de gran relevancia foi o formalismo, que defend\u00eda o estudo da arte a partir do estilo, aplicando unha metodolox\u00eda evolucionista que outorgaba \u00e1 arte unha autonom\u00eda afastada de calquera consideraci\u00f3n filos\u00f3fica, rexeitando a est\u00e9tica rom\u00e1ntica e o idealismo hegeliano, e acheg\u00e1ndose \u00f3 neokantismo. O seu principal te\u00f3rico foi Heinrich W\u00f6lfflin, considerado o pai da moderna historia da arte. Aplicou \u00e1 arte criterios cient\u00edficos, como o estudo psicol\u00f3xico ou o m\u00e9todo comparativo: defin\u00eda os estilos polas diferenzas estruturais inherentes \u00f3s mesmos, como argumentou na s\u00faa obra \"Conceptos fundamentais da Historia da arte\" (1915). W\u00f6lfflin non outorgaba importancia \u00e1s biograf\u00edas dos artistas, defendendo en cambio a idea de nacionalidade, de escolas art\u00edsticas e estilos nacionais. As teor\u00edas de W\u00f6lfflin foron continuadas pola chamada Escola de Viena, con autores como Alois Riegl, Max Dvo\u0159\u00e1k, Hans Sedlmayr e Otto P\u00e4cht.\nXa no s\u00e9culo XX, a historiograf\u00eda da arte continuou dividida en m\u00faltiples tendencias, desde autores a\u00ednda enmarcados no formalismo (Roger Fry, Henri Focillon), pasando polas escolas sociol\u00f3xica (Friedrich Antal, Arnold Hauser, Pierre Francastel, Giulio Carlo Argan) ou psicol\u00f3xica (Rudolf Arnheim, Max Wertheimer, Wolfgang K\u00f6hler), at\u00e9 perspectivas individuais e sintetizadoras como as de Adolf Goldschmidt ou Adolfo Venturi. Unha das escolas m\u00e1is reco\u00f1ecidas foi a da iconolox\u00eda, que centra os seus estudos na simbolox\u00eda da arte, no significado da obra art\u00edstica. A trav\u00e9s do estudo de imaxes, emblemas, alegor\u00edas e demais elementos de significaci\u00f3n visual, pretenden esclarecer a mensaxe que o artista pretendeu transmitir na s\u00faa obra, estudando a imaxe desde postulados mitol\u00f3xicos, relixiosos ou hist\u00f3ricos, ou de calquera \u00edndole sem\u00e1ntica presente en calquera estilo art\u00edstico. Os principais te\u00f3ricos deste movemento foron Aby Warburg, Erwin Panofsky, Ernst Gombrich, Rudolf Wittkower e Fritz Saxl.\nHistoria da arte.\nMoitas grandes tradici\u00f3ns en arte te\u00f1en os seus comezos na arte dalgunha das grandes civilizaci\u00f3ns antigas: Exipcia Antiga, Mesopot\u00e1mica, Persa, Hind\u00fa, China, Grega Antiga, Romana Antiga, Inca, Maia, e Olmeca. Cada un destes centros de civilizaci\u00f3n desenvolveron un estilo \u00fanico e caracter\u00edstico na s\u00faa arte. Debido \u00e1 medida e duraci\u00f3n estas civilizaci\u00f3ns, moitos dos seus traballos sobreviviron e moita da s\u00faa influencia foi transmitida a outras culturas e tempos posteriores. Alg\u00fans tam\u00e9n proporcionaron os primeiros rexistros de como traballaron os artistas.\nArte antiga (ca. 3000-300 a. C.).\nEn Exipto e Mesopotamia xurdiron as primeiras civilizaci\u00f3ns, e os seus artistas/artes\u00e1ns elaboraron complexas obras de arte que supo\u00f1en xa unha especializaci\u00f3n profesional.\n\u00c1frica.\n\u00c1frica esconde innumerables artes locais que reflicten unha gran variedade de culturas que non cesan de evolucionar \u00f3 longo do tempo. Estas creaci\u00f3ns foron consideradas como verdadeiros obxectos de arte sobre todo a partir do comezo do s\u00e9culo XX, sobre todo baixo a influencia dos pintores cubistas. O descubrimento desta arte influ\u00edu notablemente na arte moderna occidental..\nHoxe en d\u00eda, a maior\u00eda das obras africanas pertencen a coleccionistas privados porque, no pasado, os museos descoidaron esta arte. Desde ent\u00f3n, a cotizaci\u00f3n dos obxectos antigos aut\u00e9nticos elevouse, e a UNESCO veu a prohibir desde o comezo dos anos 1990 a exportaci\u00f3n de m\u00e1scaras e de estatuas f\u00f3ra do continente africano.\nA m\u00e1scara do bosque, que representa normalmente a un esp\u00edrito, foi considerada durante moito tempo como o obxecto t\u00edpico que simbolizaba a mellor arte africana. Pero progresivamente outras formas chegaron e en 1966 tivo lugar o primeiro festival mundial de Arte negra de Dakar, presentando \u00f3 mundo a riqueza da arte africana, con artistas como Ousman Sow, Assane Non Noye, Paul Ahyi ou Ashira Olatunde.\nDesde 1989, unha bienal de arte africana contempor\u00e1nea mantense regularmente en Dakar.\nAsia.\nNo leste, o rexeitamento na arte isl\u00e1mica da iconograf\u00eda centrou a s\u00faa \u00e9nfase nos patr\u00f3ns xeom\u00e9tricos, a caligraf\u00eda, e a arquitectura. M\u00e1is \u00f3 leste, a relixi\u00f3n dominou os estilos e formas art\u00edsticas. A India e o T\u00edbet viron a s\u00faa \u00e9nfase nas esculturas pintadas e na danza con pintura relixiosa compartindo moitas das convenci\u00f3ns da escultura e tendendo a brillantes cores con \u00e9nfases nos perf\u00eds. China creou moitas formas de arte floridas, tallas en xade, traballos en bronce, olar\u00eda (inclu\u00edndo o impresionante ex\u00e9rcito de terracota do Emperador Qin), poes\u00eda, caligraf\u00eda, m\u00fasica, pintura, drama, ficci\u00f3n etc. Os estilos chineses var\u00edan moito de era a era e tradicionalmente nom\u00e9anse despois da dinast\u00eda gobernante. Por exemplo, na dinast\u00eda Tan as pinturas son monocrom\u00e1ticas e escasas, salientando en paisaxes idealizadas, pero na dinast\u00eda Ming as pinturas son moi concorridas, cheas de cor, e enfocadas a contar historias a trav\u00e9s do escenario e a composici\u00f3n. Xap\u00f3n tam\u00e9n nomea os seus estilos despois das dinast\u00edas imperiais, e tam\u00e9n viviu moita interacci\u00f3n entre os estilos de caligraf\u00eda e pintura. A xilograf\u00eda volveuse moi importante no Xap\u00f3n despois do s\u00e9culo XVII.\nAm\u00e9rica.\nA cultura olmeca, entre 1200 a. C. e 500 a. C., foi a primeira das grandes civilizaci\u00f3ns de mesoam\u00e9rica, \u00e9 co\u00f1ecida particularmente pola riqueza iconogr\u00e1fica e a calidade t\u00e9cnica da s\u00faa arte, que foi unha referencia e unha herdanza para t\u00f3dalas culturas posteriores. A Arte olmeca manif\u00e9stase por un gran dominio da escultura e do cicelado. Os artistas olmecas elaboraban a s\u00faa arte na arxila, a pedra e o bosque, as\u00ed como sobre algunhas pinturas rupestres.\nA arte maia desenv\u00f3lvese durante o per\u00edodo precl\u00e1sico (1500 a. C. a 250 d. C.), durante a \u00c9poca I e II. Recibiu as influencias da civilizaci\u00f3n Olmeca. Outras civilizaci\u00f3ns mesoamericanas, inclu\u00edndo Teotihuac\u00e1n e a Tolteca, afect\u00e1ronlles e alcanzou o seu apoxeo durante o per\u00edodo da civilizaci\u00f3n cl\u00e1sica ou \u00c9poca III (aproximadamente 200 a 900 d. C.). Os Maias son soados pola s\u00faa utilizaci\u00f3n do xade, da obsidiana e do estuco.\nOs artistas aztecas (1300-1519) destacaban na arte da m\u00e1scara de pedra, herdado dos Toltecas, do que se fac\u00eda un uso funerario ou relixioso. Eles revest\u00edan de pinturas as paredes dos seus templos e dos seus palacios.\nA arte amerindia \u00e9 a forma de arte orixinaria de Am\u00e9rica do Norte. Ningunha das linguas aut\u00f3ctonas de Am\u00e9rica do Norte cont\u00e9n, parece ser, unha palabra correspondente co concepto occidental de arte. Con todo, os obxectos concibidos polos seus artes\u00e1ns actualmente son considerados completamente como obras de arte.\nEuropa.\nArte na Idade contempor\u00e1nea (1800-Actualidade).\nEntre finais do s\u00e9culo XVIII e principios do XIX sentaron as bases da sociedade contempor\u00e1nea, marcada no terreo pol\u00edtico polo fin do absolutismo e a instauraci\u00f3n de gobernos democr\u00e1ticos \u2014impulso iniciado coa Revoluci\u00f3n francesa\u2014; e, no econ\u00f3mico, pola Revoluci\u00f3n industrial e o afianzamento do capitalismo, que ter\u00e1 resposta no marxismo e a loita de clases. No terreo da arte, comeza unha din\u00e1mica evolutiva de estilos que se suceden cronoloxicamente cada vez con maior celeridade, que culminar\u00e1 no s\u00e9culo XX cunha atomizaci\u00f3n de estilos e correntes que conviven e se contrapo\u00f1en, infl\u00faense e enfr\u00f3ntanse.\nA arte do s\u00e9culo XX padece unha profunda transformaci\u00f3n: nunha sociedade m\u00e1is materialista, m\u00e1is consumista, a arte dir\u00edxese \u00f3s sentidos, non \u00f3 intelecto. Igualmente, cobra especial relevancia o concepto de moda, unha combinaci\u00f3n entre a rapidez das comunicaci\u00f3ns e o aspecto consumista da civilizaci\u00f3n actual. Xorden as\u00ed os movementos de vangarda, que pretenden integrar a arte na sociedade, buscando unha maior interrelaci\u00f3n artista-espectador, xa que \u00e9 este \u00faltimo o que interpreta a obra, podendo descubrir significados que o artista nin co\u00f1ec\u00eda. As \u00faltimas tendencias art\u00edsticas perden mesmo o interese polo obxecto art\u00edstico: a arte tradicional era unha arte de obxecto, o actual de concepto. Hai unha revalorizaci\u00f3n da arte activo, da acci\u00f3n, da manifestaci\u00f3n espont\u00e1nea, ef\u00e9mera, da arte non comercial (arte conceptual, \"happening\", \"environment\")."}
{"id": "8", "revid": "22570", "url": "https://gl.wikipedia.org/wiki?curid=8", "title": "Autor", "text": "O termo autor pode ter diferentes definici\u00f3ns:\nNarratolox\u00eda.\nNunha narraci\u00f3n existen diferentes visi\u00f3ns:\nV\u00e9xase tam\u00e9n.\nPara percibir a diferenza entre escritor e autor, narratario"}
{"id": "9", "revid": "22570", "url": "https://gl.wikipedia.org/wiki?curid=9", "title": "Autoridade", "text": "A Autoridade dende o punto de vista do Estado, pode ser considerado como a forza exercida por unha persoa lexitimada por unha instituci\u00f3n, conforme a unhas funci\u00f3ns que lle son xeralmente reco\u00f1ecidas.\nNeste sentido cando unha persoa \"ten autoridade\" ded\u00facese que ten aptitude para mandar (ou impo\u00f1e-lo seu punto de vista ou se facer respectar). As\u00ed, cando o individuo \"ten \u00aba\u00bb autoridade\" est\u00e1 \"autorizado\" a actuar, a exercer un determinado poder. Neste \u00e1mbito, a autoridade est\u00e1 ligada \u00e1 potestade.\nF\u00f3ra do \u00e1mbito institucional do Estado, a autoridade pode supor en ocasi\u00f3ns algo distinto \u00e1 posibilidade de exerce-la forza para impo\u00f1e-las cousas ou potestade. A autoridade tam\u00e9n a ten quen, por mor da s\u00faa capacidade nun \u00e1mbito, polos seus co\u00f1ecementos ou dignidade, pode exercer sobre outros unha influencia \u00e1 hora de que tomen certas decisi\u00f3ns. Neste sentido, moitos \u00f3rganos consultivos te\u00f1en moita autoridade sobre a materia obxecto de consulta.\nEtimolox\u00eda.\nA palabra autoridade v\u00e9n do lat\u00edn \"auctoritas\". O profesor Michel Humbert, no seu libro \u00ab \"Instituci\u00f3ns pol\u00edticas e sociais da antig\u00fcidade\" \u00bb (Pr\u00e9cis Dalloz) d\u00e1 informaci\u00f3ns referentes a esta \u00faltima palabra.\nDefine a noci\u00f3n de autoridade nun sentido m\u00e1is ben xur\u00eddico e social. \u00c9 o seu car\u00e1cter necesario, incluso indispensable \u00e1 estrutura de toda a sociedade o que na fai lex\u00edtima para a maior\u00eda e que permite la opo\u00f1e a \"erga omnes\" -coa condici\u00f3n, claro est\u00e1, que sexa xuridicamente regular-. Non debemos esquecer tampouco o que cham\u00e1mo-la autoridade natural que pode desprender unha persoa (e aqu\u00ed tam\u00e9n o aspecto ben\u00e9fico \u00e9 subxacente).\nA noci\u00f3n de autoridade foi tratada en filosof\u00eda e en sociolox\u00eda, en particular por Max Weber e Alexandre Kojeve."}
{"id": "11", "revid": "56817", "url": "https://gl.wikipedia.org/wiki?curid=11", "title": "Acci\u00f3n", "text": "O termo acci\u00f3n pode referirse a:\nPrensa.\nTam\u00e9n foi o t\u00edtulo de diversas publicaci\u00f3ns:"}
{"id": "12", "revid": "27249", "url": "https://gl.wikipedia.org/wiki?curid=12", "title": "Acto", "text": "Acto pode significar:"}
{"id": "13", "revid": "6573404", "url": "https://gl.wikipedia.org/wiki?curid=13", "title": "Actor, actriz", "text": "Un actor ou unha actriz, \u00e9 unha persoa que representa un papel nunha obra teatral, cinematogr\u00e1fica, radiof\u00f3nica ou televisiva. O primeiro actor do que se ten noticias foi o grego Tespo que actuou no Teatro Dionisio no 534 a.C. e que narrou a historia en primeira persoa, ata ent\u00f3n as historias que se narraban cont\u00e1banse en terceira persoa.\nNo s\u00e9culo XX, os actores eran professionais da s\u00faa materia e formados en arte dram\u00e1tica. Coa aparici\u00f3n do cinema, o n\u00famero de actores de sona multiplicouse.\nHistoria.\nSemella que o primeiro actor que rexistra a historia, no 534 a.C. (probablemente o 23 de novembro, os cambios de calendario ao longo da historia fan que sexa dif\u00edcil determinalo con exactitude), cando o grego Tespo actuou no \"Teatro de Dioniso,\" onde foi o primeiro que reproduc\u00eda as palabras dos personaxes en primeira persoa\".\" Antes da actuaci\u00f3n de Tespo, as historias cant\u00e1banse e bail\u00e1banse nun estilo narrativo en terceira persoa. O mito teatral mant\u00e9n que Tespo trouxo un esp\u00edrito malicioso, e que ten a culpa dos desastres no teatro. Na Grecia cl\u00e1sica, s\u00f3 os homes pod\u00edan ser actores e tapaban a cara con carautas grotescas. Continuaron deste xeito tam\u00e9n durante o Imperio Romano.\nNa Idade Media, o teatro esmoreceu. Os xograres son considerados actores por alg\u00fans expertos, xa que interpretaban as canci\u00f3ns dos trobadores.\nO teatro moderno comezou cos autos sacramentais; como mostra deles p\u00f3dese citar o Misterio de Elx, que a\u00ednda hoxe se representa cada ano na devandita cidade.\nDurante o Renacemento e o Barroco, o teatro, xunto cos actores, volve medrar. Os actores comezaron a converterse en profesionais. Ademais, cando apareceu a \u00f3pera, precis\u00e1banse cantantes e actores ao mesmo tempo."}
{"id": "14", "revid": "1822", "url": "https://gl.wikipedia.org/wiki?curid=14", "title": "Animal", "text": ""}
{"id": "15", "revid": "75439", "url": "https://gl.wikipedia.org/wiki?curid=15", "title": "Antropolox\u00eda", "text": "A antropolox\u00eda (do grego \u1f04\u03bd\u03b8\u03c1\u03c9\u03c0\u03bf\u03c2 e \u03bb\u03cc\u03b3\u03bf\u03c2, \"anthropos logos\", \u00abco\u00f1ecemento do ser humano\u00bb) \u00e9 a ciencia social que estuda todas as dimensi\u00f3ns do ser humano de forma similar \u00e1 sociolox\u00eda, pero holisticamente. Principalmente enfocada desde a cultura e por medio do m\u00e9todo etnogr\u00e1fico como expo\u00f1ente cl\u00e1sico.\nA antropolox\u00eda nace coma unha rama da filosof\u00eda que nas s\u00faas orixes se dedicaba ao estudo cient\u00edfico da historia. Ao impo\u00f1erse na cultura occidental o m\u00e9todo cient\u00edfico, diversos autores pensaron que os fen\u00f3menos hist\u00f3ricos tam\u00e9n pod\u00edan acharse gobernados por leis que pod\u00edan pescudarse, enunciarse e ser utilizadas para a predici\u00f3n de resultados. As\u00ed mesmo coincide o seu desenvolvemento inicial co proceso de colonizaci\u00f3n europeo e a necesidade do estudo e descrici\u00f3n das sociedades non occidentais en Am\u00e9rica, Asia, Ocean\u00eda e \u00c1frica. Esta concepci\u00f3n aband\u00f3nase durante o s\u00e9culo XX, entend\u00e9ndose actualmente por antropolox\u00eda, segundo Marvin Harris, \"o estudo da humanidade, dos pobos antigos e modernos e dos seus estilos de vida\".\nContexto hist\u00f3rico e institucional.\nO antrop\u00f3logo Eric Wolf algunha vez definiu \u00e1 antropolox\u00eda como \"a m\u00e1is cient\u00edfica das humanidades e a m\u00e1is humanista das ciencias\", tratando de explicar como o desenvolvemento da antropolox\u00eda contribu\u00edu a entender a forma de encaixar desta ciencia, dentro doutras disciplinas.\nOs antrop\u00f3logos contempor\u00e1neos fan remontar a orixe da s\u00faa disciplina \u00e1 obra de varios pensadores do pasado. Con todo, resulta m\u00e1is exacto considerar que o nacemento da antropolox\u00eda tivo lugar no S\u00e9culo das Luces, cando en Europa se realizaron os primeiros intentos sistem\u00e1ticos de estudar o comportamento humano. A xurisprudencia, a historia, a filolox\u00eda e a sociolox\u00eda co\u00f1eceron un importante cultivo durante esta \u00e9poca, contribu\u00edndo ao desenvolvemento das ciencias sociais, das que forma parte a antropolox\u00eda. Ao mesmo tempo, a reacci\u00f3n rom\u00e1ntica contra o movemento ilustrado produciu fil\u00f3sofos como Herder, e, posteriormente, Wilhelm Dilthey, cuxa obra \u00e9 a base dos conceptos culturais que constit\u00faen a base da antropolox\u00eda.\nEstes movementos intelectuais en parte lidaron cun dos maiores paradoxos da modernidade: como o mundo se \"empequenece\" e se integra, a experiencia da xente do mundo \u00e9 cada vez m\u00e1is atomizada e dispersa. Como Karl Marx e Friedrich Engels observaron na d\u00e9cada dos 40s:\nIronicamente, esta interdependencia universal, no canto de levar a unha maior solidariedade na humanidade, coincidiu co aumento de divisi\u00f3ns raciais, \u00e9tnicas, relixiosas e de clase, e algunhas expresi\u00f3ns culturais confusas e perturbantes. Estas son as condici\u00f3ns de vida que a xente na actualidade debe confrontar, pero te\u00f1en a s\u00faa orixe en procesos que empezaron no s\u00e9culo XVI e aceler\u00e1ronse no s\u00e9culo XIX.\nInstitucionalmente, a antropolox\u00eda emerxeu da historia natural (exposta por autores como Buffon). Este era o estudo dos seres humanos, xeralmente europeos, vivindo en colonialismo. Este estudo da linguaxe, cultura, fisiolox\u00eda, e artefactos das colonias europeas, era o equivalente ao estudo da flora e a fauna deses lugares. Por iso puido, por exemplo, escribir Lewis Henry Morgan \u00e1 vez monograf\u00edas tanto sobre \"A Liga dos Iroqueses\" como sobre \"O castor americano e as s\u00faas construci\u00f3ns\". Tam\u00e9n \u00e9 por iso, que a cultura material de naci\u00f3ns 'civilizadas' como a Chinesa, foron exhibidas historicamente nos museos dedicados \u00e1 arte, xunto a obras europeas, mentres que os artefactos de \u00c1frica ou das culturas nativas de Am\u00e9rica mostr\u00e1banse nos museos de Historia Natural, \u00e1 beira dos \u00f3sos de dinosauro ou os dioramas de paisaxes. Dito isto, a pr\u00e1ctica curatorial cambiou dramaticamente en anos recentes, e ser\u00eda incorrecto ver a antropolox\u00eda como simplemente unha extensi\u00f3n da regra colonial e do chovinismo europeo, posto que a s\u00faa relaci\u00f3n ao imperialismo era e \u00e9 complexa.\nA antropolox\u00eda foi crecendo distingu\u00edndose da historia natural e para finais do s\u00e9culo XIX a disciplina comezaba a cristalizarse na s\u00faa forma moderna. Para 1935, por exemplo, para T.K. Penniman lle foi posible escribir a historia da disciplina titulada \"100 anos de Antropolox\u00eda\". Para este momento, este campo estaba dominado polo m\u00e9todo comparativo. Asum\u00edase que todas as sociedades pasaron por un \u00fanico proceso evolutivo, do m\u00e1is primitivo, ao m\u00e1is avanzado. As\u00ed, as sociedades non europeas, foron vistas como f\u00f3siles viventes da evoluci\u00f3n, que puideron ser estudadas para entender o pasado europeo. Eruditos escribiron historias de migraci\u00f3ns prehist\u00f3ricas, as cales foron algunhas valiosas e outras moi fant\u00e1sticas. Foi durante este per\u00edodo, que os europeos puideron, por primeira vez, rastrexar as migraci\u00f3ns polin\u00e9sicas a trav\u00e9s do Oc\u00e9ano Pac\u00edfico, por exemplo, a\u00ednda que alg\u00fans cr\u00edan que se orixinaron en Exipto. Finalmente, o concepto de raza estaba sendo discutido moi activamente como modo de clasificaci\u00f3n de outorgar un nivel aos seres humanos baseados nas diferenzas biol\u00f3xicas herdadas.\nNo s\u00e9culo XX, as disciplinas acad\u00e9micas comezaron a organizarse ao redor de tres principais dominios: Ciencia, Humanismo e as Ciencias sociais.\nO das ciencias, busca derivar leis naturais a trav\u00e9s de experimentos falsables e reproducibles. A human\u00edstica reflect\u00eda un intento de estudar diferentes tradici\u00f3ns nacionais, a partir da historia e as artes, como un intento para prover \u00e1 xente nas naci\u00f3ns-estados emerxentes un sentido de coherencia. As ciencias sociais emerxeron para este momento coma un intento de desenvolver m\u00e9todos cient\u00edficos para achegarse ao fen\u00f3meno social, tratando de prover bases universais para o co\u00f1ecemento social. A antropolox\u00eda non cabo facilmente nunha destas categor\u00edas, e cada rama diferente da antropolox\u00eda caben nun ou m\u00e1is destes dominios.\nBase\u00e1ndose nos m\u00e9todos das Ciencias naturais, como tam\u00e9n creando novas t\u00e9cnicas que involucraban, non s\u00f3 entrevistas estruturadas sen\u00f3n observaci\u00f3ns participativas desestruturadas; e base\u00e1ndose na nova Teor\u00eda da evoluci\u00f3n a trav\u00e9s da Selecci\u00f3n natural, propuxeron un estudo cient\u00edfico dun novo obxecto: a humanidade, concibida como un todo. \u00c9 crucial, o concepto de cultura, para este estudo, o cal os antrop\u00f3logos denominaron como unha capacidade universal e como a propensi\u00f3n social para aprender, pensar, e actuar (que ven como un produto da evoluci\u00f3n humana e algo que distingue ao Homo Sapiens; e quizais a todas as especies do x\u00e9nero \"Homo\"; doutras especies), e como unha adaptaci\u00f3n particular \u00e1s condici\u00f3ns locais que toman as forma de credos e practicas altamente variables. Por isto, a cultura non s\u00f3 transcende a oposici\u00f3n entre a natureza e a consolidaci\u00f3n; transcende e absorbe peculiarmente as distinci\u00f3ns entre pol\u00edtica, relixi\u00f3n, parentesco, e econom\u00eda europeas como dominios aut\u00f3nomos. A antropolox\u00eda por isto supera as divisi\u00f3ns entre as ciencias naturais, sociais e humanas ao explorar as dimensi\u00f3ns biol\u00f3xicas, ling\u00fcistas, materiais e simb\u00f3licas da humanidade en todas as s\u00faas formas."}
{"id": "17", "revid": "98629", "url": "https://gl.wikipedia.org/wiki?curid=17", "title": "Astronom\u00eda", "text": "A astronom\u00eda, do grego \u1f00\u03c3\u03c4\u03c1\u03bf\u03bd\u03bf\u03bc\u03af\u03b1, que significa etimoloxicamente \"as regras das estrelas\" ou astro-nomos, \u00e9 a ciencia natural que estuda a orixe, evoluci\u00f3n e eventos dos obxectos celestes; para o cal fai uso das matem\u00e1ticas, a f\u00edsica e a qu\u00edmica. O obxectos celestes de interese incl\u00faen planetas, sat\u00e9lites, estrelas, nebulosas, galaxias e cometas. Eventos relevantes abarcan explosi\u00f3ns de supernovas, gromos de raios gamma, quasars, blazars, p\u00falsares e a radiaci\u00f3n de fondo c\u00f3smico de microondas. Nun sentido m\u00e1is amplo, a astronom\u00eda estuda calquera obxecto ou evento orixinado f\u00f3ra da atmosfera terrestre. A cosmolox\u00eda \u00e9 unha rama da astronom\u00eda que estuda o universo como un todo.\nA astronom\u00eda \u00e9 unha das ciencias m\u00e1is antigas. As civilizaci\u00f3ns m\u00e1is temper\u00e1s das que se te\u00f1en rexistros hist\u00f3ricos fac\u00edan observaci\u00f3ns met\u00f3dicas do ceo nocturno. Entre elas est\u00e1n a babil\u00f3nica, grega, india, exipcia, chinesa, maia e moitas dos pobos ind\u00edxenas de Am\u00e9rica. No pasado, a astronom\u00eda inclu\u00eda disciplinas tan diversas coma a astrometr\u00eda, a navegaci\u00f3n astron\u00f3mica, a astronom\u00eda de observaci\u00f3n, e a elaboraci\u00f3n de calendarios. Despois de comprender que os elementos que forman os obxectos celestes son os mesmos que conforman a Terra, e que as leis da f\u00edsica se aplican do mesmo xeito, naceu a astrof\u00edsica como unha aplicaci\u00f3n da f\u00edsica \u00f3s fen\u00f3menos observados pola astronom\u00eda. Hoxe en d\u00eda \u00e9 frecuente dicir que a astronom\u00eda profesional \u00e9 o mesmo c\u00e1 astrof\u00edsica. Os astr\u00f3nomos necesitan unha gran preparaci\u00f3n en f\u00edsica, e as observaci\u00f3ns fanse sempre nun contexto astrof\u00edsico, estando ligados con frecuencia ambos os campos.\nA astronom\u00eda profesional comprende as ramas de astronom\u00eda de observaci\u00f3n e astronom\u00eda te\u00f3rica. A astronom\u00eda de observaci\u00f3n c\u00e9ntrase na recollida de datos por medio de observaci\u00f3ns dos obxectos astron\u00f3micos. Estes datos son posteriormente analizados usando os principios b\u00e1sicos da f\u00edsica. A astronom\u00eda te\u00f3rica ori\u00e9ntase cara ao desenvolvemento de modelos computacionais ou anal\u00edticos para describir os obxectos astron\u00f3micos e os eventos. Estes dous campos complem\u00e9ntanse entre si: a astronom\u00eda te\u00f3rica busca explicar os resultados da observaci\u00f3n, e as observaci\u00f3ns \u00fasanse para confirmar resultados te\u00f3ricos.\nA astronom\u00eda \u00e9 unha das poucas ciencias na que hoxe en d\u00eda os afeccionados a\u00ednda te\u00f1en un papel activo. Isto \u00e9 especialmente certo para o descubrimento e observaci\u00f3n de eventos astron\u00f3micos transitorios. Os astr\u00f3nomos afeccionados axudaron con moitos achados importantes de obxectos transe\u00fantes, especialmente cometas, e na observaci\u00f3n e seguimento da variabilidade das estrelas.\nEtimolox\u00eda.\nEtimoloxicamente, a palabra \"astronom\u00eda\" prov\u00e9n do lat\u00edn \"astronom\u012da\", que \u00e1 s\u00faa vez prov\u00e9n do grego \"\u03b1\u03c3\u03c4\u03c1\u03bf\u03bd\u03bf\u03bc\u03af\u03b1\" ('astronom\u00eda' composto por \"\u03ac\u03c3\u03c4\u03c1\u03bf\u03bd\" 'astron' \u00abestrela\u00bb e seguido de \"\u03bd\u03cc\u03bc\u03bf\u03c2\" 'nomos' \u00abregra, norma\u00bb). A maior parte das ciencias utilizan o sufixo grego \"\u03bb\u03bf\u03b3\u03af\u03b1\" ('log\u00eda' \u00abtratado, estudo\u00bb), por exemplo cosmolox\u00eda e biolox\u00eda. De feito, \"astronom\u00eda\" deb\u00eda propiamente chamarse \"astrolox\u00eda\", pero esta denominaci\u00f3n foi usurpada pola pseudociencia que afirma que os asuntos humanos est\u00e1n correlacionados coas posici\u00f3ns dos corpos celeestes. Por iso non debe confundirse a astronom\u00eda coa astrolox\u00eda. A\u00ednda que ambas comparten unha orixe com\u00fan, son moi diferentes. Mentres que a astronom\u00eda \u00e9 unha ciencia estudada a trav\u00e9s do m\u00e9todo cient\u00edfico, a astrolox\u00eda moderna \u00e9 unha pseudociencia que segue un sistema de crenzas non probadas ou abertamente err\u00f3neas.\nUso dos termos \"astronom\u00eda\" e \"astrof\u00edsica\".\n\"Astronom\u00eda\" e \"astrof\u00edsica\" son sin\u00f3nimos. Base\u00e1ndose nas definici\u00f3ns estritas do dicionario, \"astronom\u00eda\" \u00e9 a \"ciencia que estuda os astros, a s\u00faa formaci\u00f3n, evoluci\u00f3n etc., e o espazo en que se moven\", mentres que a \"astrof\u00edsica\" \u00e9 a \"parte da astronom\u00eda que estuda a natureza f\u00edsica dos astros\". Alg\u00fans autores, como Frank Shu, diferencian a \"astronom\u00eda\", para describir o estudo cualitativo da disciplina, da \"astrof\u00edsica\", para describir a versi\u00f3n da disciplina orientada \u00e1 f\u00edsica. Por\u00e9n, xa que a maior\u00eda das investigaci\u00f3ns astron\u00f3micas modernas tratan temas relacionados coa f\u00edsica, a astronom\u00eda moderna pode realmente ser chamada astrof\u00edsica. En departamentos nos que os cient\u00edficos levan a cabo investigaci\u00f3ns en campos que son astronom\u00eda pura e non astrof\u00edsica, como a astrometr\u00eda, poden usarse ambos termos diferenciadamente. Isto en parte depender\u00e1 de se o departamento est\u00e1 historicamente afiliado cun departamento de f\u00edsica, e de se os astr\u00f3nomos profesionais te\u00f1en graos de astronom\u00eda m\u00e1is ca graos de f\u00edsica. As principais revistas desta materia incl\u00faen nos seus nomes ambos termos, como, por exemplo, \"The Astronomical Journal\", \"The Astrophysical Journal\", e \"Astronomy &amp; Astrophysics\".\nHistoria.\nA astronom\u00eda div\u00eddese de forma tradicional en dous grandes per\u00edodos ou etapas: a Astronom\u00eda antiga (dende a prehistoria ata Galileo Galilei) e a Astronom\u00eda cient\u00edfica moderna (dende Galileo Galilei ata a actualidade). Sendo a elecci\u00f3n do punto de divisi\u00f3n o establecemento do sistema de referencia helioc\u00e9ntrico.\nAstronom\u00eda antiga.\nNos primeiros tempos da historia, a astronom\u00eda supu\u00f1a s\u00f3 a observaci\u00f3n e a predici\u00f3n dos movementos dos obxectos identificables a ollo nu (sen instrumentos). Nalg\u00fans lugares, as primeiras culturas constru\u00edron grandes artefactos que posiblemente ti\u00f1an obxectivos astron\u00f3micos. Ademais do uso cerimonial, estes observatorios pod\u00edan empregarse para determinar as estaci\u00f3n, un factor importante para saber cando sementar e entender a lonxitude do ano.\nAntes do desenvolvemento de ferramentas como o telescopio, o estudo das estrelas fac\u00edase a simple vista. As civilizaci\u00f3ns desenvolvidas, especialmente Mesopotamia, Grecia, Persia, India, a China, Exipto e Am\u00e9rica Central, comezaron a desenvolverse ideas sobre a natureza do Universo. Destas observaci\u00f3ns xurdiron as primeiras ideas sobre o movemento dos planetas, ciencia agora chamada astrometr\u00eda. Cr\u00edase que a Terra era o centro do Universo, e que o Sol, a L\u00faa e as estrelas xiraba ao seu arredor (modelo xeoc\u00e9ntrico ou tolemaico. Os astr\u00f3nomos eran polo com\u00fan tam\u00e9n cregos, e cr\u00edase que os fen\u00f3menos celestes ti\u00f1an unha influencia oculta nos sucesos na Terra (astrolox\u00eda, de astro-logos ou a raz\u00f3n dos astros), sendo o traballo m\u00e1is importante o establecemento e mantemento do calendario.\nOs gregos fixeron importantes contribuci\u00f3ns \u00e1 astronom\u00eda, pero o progreso det\u00edvose case por completo na Idade Media, excepto polo traballo dalg\u00fans astr\u00f3nomos (en particular, musulm\u00e1ns) ou con achegas como as de Afonso X o Sabio coas s\u00faas t\u00e1boas alfons\u00eds ou os tratados de Alcabitius.\nAo final do s\u00e9culo X constru\u00eduse un grande observatorio preto de Teher\u00e1n polo astr\u00f3nomo persa Abu-Mahmud Khojandi, quen observou unha serie de pasos meridianos do Sol, o que lle permitiu calcular a oblicuidade da ecl\u00edptica. Tam\u00e9n en Persia, Omar Khayyam elaborou a reforma do calendario. No final do s\u00e9culo IX, o persa Al-Farghani escribiu amplamente sobre o movemento dos corpos celestes. Abraham Zacuto foi o responsable no s\u00e9culo XV de adaptar as teor\u00edas astron\u00f3micas co\u00f1ecidas para a navegaci\u00f3n da mari\u00f1a portuguesa.\nRevoluci\u00f3n cient\u00edfica.\nDurante o Renacemento, Nicolao Cop\u00e9rnico propuxo un modelo helioc\u00e9ntrico do sistema solar. A s\u00faa obra foi defendida por Galileo Galilei e expandida por Johannes Kepler, primeiro que desenvolveu un sistema que describ\u00eda correctamente os detalles do movemento dos planetas arredor do sol. Por\u00e9n, Kepler non tivo \u00e9xito en formular unha teor\u00eda al\u00e9n das leis que escribiu e foi Isaac Newton, coa invenci\u00f3n da din\u00e1mica celeste e a lei da gravitaci\u00f3n univeral quen finalmente explicou os movementos dos planetas. Tam\u00e9n desenvolveu o telescopio de reflexi\u00f3n.\nAs melloras no tama\u00f1o e a calidade do telescopio levou a maiores descubrimentos. O astr\u00f3nomo ingl\u00e9s John Flamsteed catalogou m\u00e1is de 3000 estrelas, cat\u00e1logo ampliado por Nicolas Louis de Lacaille. O astr\u00f3nomo William Herschel fixo un cat\u00e1logo detallado de galaxias e en 1781 descrubiu o planeta Urano, primeiro novo planeta descuberto.\nDurante os s\u00e9culox XVIII e XIX, o estudo do problema dos tres corpos por parte de Leonhard Euler, Alexis Claude Clairaut e Jean le Rond d'Alembert levou a predici\u00f3ns m\u00e1is exactas dos movementos da L\u00faa e os planetas. Este traballo foi refinado por Joseph-Louis Lagrange e Pierre Simon Laplace, facendo posible estimar as masas dos corpos a partir das s\u00faas perturbaci\u00f3ns.\nCoa introduci\u00f3n de novas tecnolox\u00edas como o espectroscopio e a fotograf\u00eda chegaron grandes avances na astronom\u00eda. Joseph von Fraunhofer descubriu unhas 600 bandas no espectro do Sol en 1814\u201315, que, en 1859, Gustav Kirchhoff xustificou coa presenza de diferentes elementos. Probouse que as estrelas eran similares ao Sol, mais cun amplo rango de temperaturas, masas e tama\u00f1os.\nO ano 2009 foi declarado polas Naci\u00f3ns Unidas como Ano Internacional da Astronom\u00eda, en conmemoraci\u00f3n do momento no que Galileo Galilei comezou o estudo dos astros co telescopio, 400 anos antes.\nAstronom\u00eda observacional.\nA astronom\u00eda observacional enc\u00e1rgase de recompilar e almacenar a informaci\u00f3n sobre o universo observable, en contraste coa astronom\u00eda te\u00f3rica, que se ocupa principalmente de calcular as implicaci\u00f3ns medibles dos modelos f\u00edsicos. Esta \u00e9 a pr\u00e1ctica e o estudo da observaci\u00f3n de corpos celestes por medio do uso de telescopios e outros instrumentos astron\u00f3micos.\nEn astronom\u00eda, obtense informaci\u00f3n de xeito principal da detecci\u00f3n e an\u00e1lise da radiaci\u00f3n electromagn\u00e9tica. Unha divisi\u00f3n tradicional da astronom\u00eda d\u00e1se polas rexi\u00f3ns do espectro electromagn\u00e9tico observadas:\nA astronom\u00eda \u00f3ptica e a de radio poden realizarse usando observatorios terrestres, porque a atmosfera \u00e9 transparente nesas lonxitudes de onda. A luz infravermella \u00e9 absorbida con facilidade polo vapor de auga, as\u00ed que os observatorios de infravermellos deben establecerse en lugares altos e secos.\nEn astronom\u00eda de raios X, astronom\u00eda de raios gamma, astronom\u00eda ultravioleta e astronom\u00eda do infravermello afastado p\u00f3dense facer observaci\u00f3ns s\u00f3 dende globos aerost\u00e1ticos ou observatorios espaciais.\nTodas estas disciplinas anteriores est\u00e1n baseadas na detecci\u00f3n de fot\u00f3ns, pero tam\u00e9n podemos recibir informaci\u00f3n desde f\u00f3ra da Terra transportada polos raios c\u00f3smicos, neutrinos, e, nun futuro pr\u00f3ximo, gravit\u00f3ns (ver LIGO).\nAstronom\u00eda te\u00f3rica.\nOs astr\u00f3nomos te\u00f3ricos empregan unha gran variedade de ferramentas como modelos matem\u00e1ticos anal\u00edticos e simulaci\u00f3ns num\u00e9ricas por computadora. Cada un ten as s\u00faas vantaxes. Os modelos anal\u00edticos dun proceso polo xeral son mellores porque chegan ao n\u00facleo do problema e explican mellor o que est\u00e1 a suceder. Os modelos num\u00e9ricos poden revelar a existencia de fen\u00f3menos e efectos que doutro xeito non se ver\u00edan.\nOs te\u00f3ricos da astronom\u00eda esf\u00f3rzanse en crear modelos te\u00f3ricos e imaxinar as consecuencias observacionais destes modelos. Isto axuda os observadores a procurar datos que poidan refutar un modelo ou permitan escoller entre varios modelos alternativos ou mesmo contraditorios. Tam\u00e9n intentan xerar ou modificar modelos para conseguir novos datos. No caso dunha inconsistencia, a tendencia xeral \u00e9 tratar de facer modificaci\u00f3ns m\u00ednimas ao modelo para que se corresponda cos datos. Nalg\u00fans casos, unha gran cantidade de datos inconsistentes a trav\u00e9s do tempo pode levar ao abandono total dun modelo.\nOs temas estudados polos astr\u00f3nomos te\u00f3ricos incl\u00faen a din\u00e1mica e a evoluci\u00f3n estelar, a formaci\u00f3n e evoluci\u00f3n das galaxias, a orixe dos raios c\u00f3smicos, a relatividade xeral e a cosmolox\u00eda f\u00edsica, inclu\u00edndo a teor\u00eda de cordas."}
{"id": "18", "revid": "89787", "url": "https://gl.wikipedia.org/wiki?curid=18", "title": "Astrolox\u00eda", "text": "A astrolox\u00eda \u00e9 unha disciplina, considerada pseudociencia polo consenso acad\u00e9mico, na que a partir da posici\u00f3n aparente dos astros e do seu movemento se intenta comprender e descodificar a realidade toda e particularmente a existencia humana na Terra. Durante a Antig\u00fcidade e ata o Renacemento a astrolox\u00eda e a astronom\u00eda adoitaron designar o mesmo tipo de estudo.\nHistoria e caracter\u00edsticas.\nA palabra astrolox\u00eda prov\u00e9n do grego \"\u03b1\u03c3\u03c4\u03c1\u03bf\u03bb\u03bf\u03b3\u03af\u03b1\", de \u03ac\u03c3\u03c4\u03c1\u03bf\u03bd (\u00e1stron), \u2018estrela\u2019 e \u03bb\u03cc\u03b3\u03bf\u03c2 (logos) \u2018palabra, estudo\u2019, ou sexa, o estudo das estrelas e dos ceos.\nDesenvolv\u00e9ronse en diversas \u00e9pocas e \u00e1mbitos culturais, como testemu\u00f1an as primeiras escrituras desde Sumeria, Exipto antigo e a China imperial ata o continente americano, distintos sistemas de observaci\u00f3n e interpretaci\u00f3n que ti\u00f1an en com\u00fan a certeza dun nexo entre a posici\u00f3n e o movemento dos corpos celestes e acontecementos constatables na Terra. As diferentes astrolox\u00edas acabaron constru\u00edndo cadanseus calendarios unidos ao universo simb\u00f3lico e referencial no que se confunden a procura de patr\u00f3ns na natureza, especulaci\u00f3ns m\u00edstico-relixiosas e a observaci\u00f3n dos sucesos en relaci\u00f3n ao percorrido dos planetas, das estrelas e mesmo de puntos abstractos no ceo calculados a partir do saber astron\u00f3mico. O que se entende habitualmente por tradici\u00f3n astrol\u00f3xica -a que distingue doce signos do Zod\u00edaco repartidos entre catro elementos e atrib\u00fae as s\u00faas cualidades aos planetas que os rexer\u00edan- afunde as ra\u00edces na antiga Mesopotamia e, a trav\u00e9s das achegas de determinadas filosof\u00edas e especulaci\u00f3ns helen\u00edsticas, romanas, \u00e1rabes e hind\u00fas, configura un tronco com\u00fan \u00e1s distintas propostas (astrolox\u00eda andalus\u00ed, v\u00e9dica, renacentista, psicol\u00f3xica etc.). A m\u00e1xima autoridade desa tradici\u00f3n foi, durante s\u00e9culos, Tolomeo. \nA\u00ednda que o t\u00f3pico vulgar relacionou a astrolox\u00eda, xa ben antes da \u00e9poca romana, con teor\u00edas e pr\u00e1cticas de tipo preditivo, un groso continxente das especulaci\u00f3ns que se ti\u00f1an por irrefutables -en campos como a protomedicina, a agricultura ou a meteorolox\u00eda, entre moitos m\u00e1is- base\u00e1base na tradici\u00f3n astrol\u00f3xica. Case indisolublemente unida \u00e1s outras disciplinas con forte contido esot\u00e9rico coma a alquimia, a astrolox\u00eda nunca cesou de se actualizar nin de ser fonte de pol\u00e9micas e viuse progresivamente cuestionada a partir das hostilidades da Igrexa na Idade Media ata o triunfo do racionalismo no s\u00e9culo XVIII, o cal non impediu que ao longo das \u00e9pocas personalidades da ciencia (Newton, Kepler), da filosof\u00eda e da literatura (Roger Bacon, Goethe, Ted Hughes) ou da psicolox\u00eda (C. J. Jung) defendesen a s\u00faa validez. \nO descr\u00e9dito contempor\u00e1neo desta disciplina vese reforzado pola ausencia de m\u00e9todos e pr\u00e1cticas cient\u00edficas na maior\u00eda da literatura astrol\u00f3xica, pero un importante volume de produci\u00f3ns culturais (que abranguer\u00eda desde a arte prehist\u00f3rica ata varias das obras referenciais das Humanidades en Occidente e Oriente) resulta incomprensible sen alg\u00fan co\u00f1ecemento b\u00e1sico de astrolox\u00eda."}
{"id": "19", "revid": "98629", "url": "https://gl.wikipedia.org/wiki?curid=19", "title": "Agricultura", "text": "A agricultura (do lat\u00edn \"agri\" \u2018campo\u2019, e \"cult\u016bra\" \u2018cultivo\u2019, \u2018crianza\u2019) \u00e9 o conxunto de t\u00e9cnicas, co\u00f1ecementos e saberes para o cultivo da terra co fin de plantas \u00fatiles ao home, particularmente para a s\u00faa alimentaci\u00f3n. Comprende todo un conxunto de acci\u00f3ns humanas que transforman o medio natural e h\u00e1bitats. A agricultura foi o desenvolvemento clave no xurdimento da civilizaci\u00f3n humana sedentaria, mediante a cal o cultivo de especies domesticadas creou excedentes de alimentos que permitiron \u00e1s persoas vivir agrupadas nun mesmo poboado.\nAs actividades relacionadas son as que integran o chamado sector agr\u00edcola. Todas as actividades econ\u00f3micas que abarca devandito sector te\u00f1en o seu fundamento na explotaci\u00f3n dos recursos que a terra orixina, favorecida pola acci\u00f3n do ser humano: alimentos vexetais como cereais, froitas, hortalizas, pastos cultivados e forraxes; fibras utilizadas pola industria t\u00e9xtil; cultivos enerx\u00e9ticos etc.\nA agricultura tam\u00e9n comprende unha demanda global do ramo e o servizo da alimentaci\u00f3n mundial depende en gran medida do clima e das t\u00e9cnicas para poder facer a terra f\u00e9rtil, conserva a s\u00faa orixe na propiedade privada e na explotaci\u00f3n da terra entregada a familias para poder establecerse.\nAl\u00e9n de alimentos para uso dos seres humanos e dos seus animais, a agricultura produce mercador\u00edas tan diferentes como flores e plantas ornamentais, fertilizantes org\u00e1nicos, produtos qu\u00edmicos industriais (l\u00e1tex e etanol), fibras (algod\u00f3n, li\u00f1o e c\u00e1\u00f1amo), combustibles (madeira para le\u00f1a, etanol, metanol, biodiesel). A electricidade p\u00f3dese tam\u00e9n xerar de gas de metano de refugallos animais ou da queima da madeira producida especialmente para biomasa (a trav\u00e9s do cultivo de \u00e1rbores que medran axi\u00f1a, como certas especies de eucaliptos).\nDo punto de vista t\u00e9cnico e cient\u00edfico, a evoluci\u00f3n da agricultura div\u00eddese en tres etapas principais: agricultura antiga, agricultura moderna e agricultura contempor\u00e1nea.\n\u00c9 unha actividade de grande importancia estrat\u00e9xica como base fundamental para o desenvolvemento autosuficiente e riqueza das naci\u00f3ns.\nA persoa que traballa na agricultura \u00e9 o agricultor ou a agricultora, a se mesmo a ciencia que estuda a pr\u00e1ctica da agricultura \u00e9 a agronom\u00eda. En econom\u00eda, a agricultura cae dentro do sector primario. Nela engl\u00f3banse os diferentes traballos de tratamento do chan e os cultivos de vexetais.\nEtimolox\u00eda.\nO prefixo \"agro\" ten orixe no nome latino \"agru\" que significa \"terra cultivada ou cultivable; campo\" (zona rural ou non urbana).\nHistoria.\nA historia da agricultura comezou fai miles de anos. O desenvolvemento da agricultura permitiu que a poboaci\u00f3n humana crecese moitas veces m\u00e1is do que poder\u00eda soster a caza e a recolecci\u00f3n. Despois de recoller grans silvestres para o seu sustento, fai polo menos 105.000 anos, os agricultores nacentes comezaron a plantalos hai uns 11.500 anos.\nA agricultura, \u00e9 dicir, sementar e cultivar a terra, foi a primeira revoluci\u00f3n econ\u00f3mica que emprenderon os humanos, tam\u00e9n co\u00f1ecida como a \"domesticaci\u00f3n dos vexetais\". M\u00e1is ou menos o mesmo tempo, nac\u00eda a gandar\u00eda ou domesticaci\u00f3n dos animais. Os porcos, as ovellas e o gando foron domesticados hai m\u00e1is de 10.000 anos. Conxuntamente, o nacemento destes fen\u00f3menos co\u00f1\u00e9cese como revoluci\u00f3ns neol\u00edticas. Ata ese momento, as persoas viv\u00edan tan s\u00f3 da recolecci\u00f3n de froitos e da captura de animais. Co tempo, coa domesticaci\u00f3n de animais e de plantas como o trigo e as leguminosas permitiu unha certa estabilizaci\u00f3n econ\u00f3mica que permitiu \u00e1s comunidades humanas abandonar o nomadismo e instalarse nas primeiras aglomeraci\u00f3ns urbanas.\nA agricultura antiga.\nHai arredor de 10\u00a0000 anos, no per\u00edodo do Neol\u00edtico ou per\u00edodo da pedra pu\u00edda, alg\u00fans membros dos pobos cazadores-recolectores notaron que alg\u00fans dos grans que recoll\u00edan da natureza para a s\u00faa alimentaci\u00f3n, pod\u00edanse enterrar, isto \u00e9, \"plantar\" a fin de producir novas plantas iguais \u00e1s que os orixinaran. Como esa pr\u00e1ctica permitiu o aumento da oferta de alimento desas persoas, as plantas comezaron a se cultivar moi pr\u00f3ximas unha das outras, para produciren froitos, que se recoll\u00edan facilmente ao maduraren, o que permit\u00eda unha maior produtividade das plantas cultivadas en relaci\u00f3n ao seu \"h\u00e1bitat\" natural). Con iso evitaban, as frecuentes e perigosas buscas \u00e1 procura de alimentos. Co tempo, as persoas foron seleccionando os mellores grans salvaxes, aqueles que posu\u00edan as caracter\u00edsticas que m\u00e1is interesaban aos primeiros agricultores, tales como: tama\u00f1o, cantidade producida, sabor etc. As\u00ed xurdiu o cultivo das primeiras plantas domesticadas, entre as cales se incl\u00fae o trigo e maila cebada.\nO comezo das actividades agr\u00edcolas marca o comezo do per\u00edodo neol\u00edtico, posterior ao per\u00edodo da pedra lascada. Como \u00e9 anterior \u00e1 historia escrita, os inicios da agricultura son escuros, mais adm\u00edtese que xurdiu independentemente en diferentes lugares do mundo, probabelmente nos vales e bac\u00edas fluviais habitados por antigas civilizaci\u00f3ns. Durante o per\u00edodo neol\u00edtico as principais \u00e1reas agr\u00edcolas estaban localizadas nos vales dos r\u00edos Nilo (Exipto), Tigre e \u00c9ufrates (Mesopotamia, actualmente co\u00f1ecida como Ir\u00e1n e Iraq), Amarelo e Azul (China). Hai rexistros de cultivos en polo menos tres rexi\u00f3ns diferentes do mundo en \u00e9pocas distintas: Mesopotamia (posibelmente pola cultura Natufiana), Am\u00e9rica Central (polas culturas precolombianas) e nas cuncas hidrogr\u00e1ficas da China e da India.\nBen as mudanzas no clima ou ben o desenvolvemento da tecnolox\u00eda humana puideron ser as raz\u00f3ns iniciais que levaron \u00e1 descuberta da agricultura. A agricultura permite a existencia de aglomerados humanos con moita maior densidade de poboaci\u00f3n que os que poden ser soportados pola caza e recolleita. Houbo unha transici\u00f3n gradual na cal a econom\u00eda de caza e recolleita coexistiu coa econom\u00eda agr\u00edcola: alg\u00fans cultivos plant\u00e1banse deliberadamente e outros alimentos obt\u00ed\u00f1anse da natureza\nA importancia da pr\u00e1ctica da agricultura na historia do home foi fundamental en canto aos grupos que iniciaron esta pr\u00e1ctica como s\u00faa maior fonte de subsistencia, forz\u00e1ronse a se fixar no territorio para agardar pola colleita (e gardala logo), ao contrario dos que continuaron n\u00f3mades.\nCon isto, o grupo que se fixou na terra enfrontouse a novos problemas, que resultaron en novas soluci\u00f3ns e tecnolox\u00edas, e polo tanto culturas. Exemplo disto \u00e9 a arquitectura, que se iniciou para suplir as necesidades de vivenda e mais doutras construci\u00f3ns de car\u00e1cter permanente.\nEsa hip\u00f3tese apl\u00edcase \u00e1 gandar\u00eda, ou sexa, a domesticaci\u00f3n de animais como cans e ovellas. Os cans deriv\u00e1ronse por selecci\u00f3n xen\u00e9tica de cr\u00edas de cans salvaxes que viv\u00edan arredor dos campamentos humanos, aliment\u00e1ndose de restos de carcasas deixadas como refugallos polos cazadores. Os seres humanos reco\u00f1eceron certa utilidade neses animais, pois daban aviso da presenza doutros animais salvaxes m\u00e1is perigosos (como os lobos e os grandes felinos). Finalmente, algunhas cr\u00edas foron retiradas dos seus tobos, despois da morte das s\u00faas nais. Esas cr\u00edas lev\u00e1ronse aos campamentos humanos e cri\u00e1ronse xunta das persoas. Co pasar do tempo, houbo unha selecci\u00f3n dos animais m\u00e1is mansos. Isto levou finalmente \u00e1 creaci\u00f3n de novas especies, como os cans dom\u00e9sticos, e mais os correspondentes dom\u00e9sticos de ovellas e bovinos salvaxes.\nA agricultura na antiga Roma.\nNos primeiros tempos de Roma cultiv\u00e1banse principalmente cereais, leguminosas e hortalizas, pero na \u00e9poca da expansi\u00f3n republicana e imperial a agricultura inclu\u00eda, ademais do trigo (o pan foi sempre a base da alimentaci\u00f3n) os outros dous elementos da chamada \"tr\u00edada\" ou \"trilox\u00eda mediterr\u00e1nea\".\nO campesi\u00f1o traballaba coa s\u00faa familia, nun modelo literariamente idealizado de vida sinxela (base dos valores morais, familiares e p\u00fablicos, e da participaci\u00f3n na \"res publica\"); pero coa expansi\u00f3n territorial, a continuidade do esforzo b\u00e9lico, que esix\u00eda un prolongado servizo militar dos cidad\u00e1ns, arruinou as pequenas explotaci\u00f3ns en beneficio do modo de produci\u00f3n escravista. Nese sistema inclu\u00edase a maior parte da produci\u00f3n agr\u00edcola, tanto a dos modestos lotes de terras repartidos a soldados veteranos como os grandes latifundios en mans da aristocracia senatorial. Na lenta transici\u00f3n do escravismo ao feudalismo, a partir da crise do s\u00e9culo III, substitu\u00edronse os escravos por servos, e o Imperio ruralizouse, pasando as villae rurais a ser centros autosuficientes, en prexu\u00edzo das decadentes cidades.\nIdade Media.\nAo longo da Idade Media, tanto en Europa como no mundo isl\u00e1mico, xorden importantes innovaci\u00f3ns tecnol\u00f3xicas que achegar\u00e1n alg\u00fans elementos positivos ao traballo dos campesi\u00f1os, inclu\u00edda a introduci\u00f3n e difusi\u00f3n de plantas de cultivo coma a remolacha, o arroz, o algod\u00f3n e \u00e1rbores froiteiros (como a laranxeira) en Europa a trav\u00e9s do Al-Andalus. As principais innovaci\u00f3ns na agricultura medieval deb\u00e9ronse ao maior dinamismo do modo de produci\u00f3n feudal, que supo\u00f1\u00eda para os servos un maior incentivo na mellora da produci\u00f3n que para os escravos. As \"Partidas\" de Afonso X o Sabio definen aos campesi\u00f1os dentro da sociedade estamental como os \"que labran a terra e fazen nela aquelas cousas polas que os homes han de vivir e de manterse\". Este campesi\u00f1ado activo foi a forza fundamental do traballo na sociedade medieval.\nA introduci\u00f3n do uso de arados pesados (con rodas e orelleira) permitiu un cultivo m\u00e1is profundo dos chans do norte de Europa (incorporouse ao longo do s\u00e9culo XI nas rexi\u00f3ns ao norte dos Alpes, mentres que os chans fr\u00e1xiles da zona mediterr\u00e1nea segu\u00edan vinculados ao arado romano). Os mu\u00ed\u00f1os hidr\u00e1ulicos (posteriormente os de vento introducidos desde Persia) incrementaron de forma importante a produtividade do traballo, do mesmo xeito que a mellora paulatina dos apeiros agr\u00edcolas, como novos tipos de mallos, fouces e gada\u00f1as.\nO cambio do boi polo cabalo como animal de tiro foi o resultado de dous avances tecnol\u00f3xicos \u2014o uso da ferradura e o desenvolvemento da coleira\u2014 que permit\u00edan ao cabalo tirar de maiores cargas m\u00e1is facilmente. Isto aumentou a eficiencia do transporte por terra, tanto para o comercio como para as campa\u00f1as militares, e sumado \u00e1 mellora xeral da rede de estradas aumentou as oportunidades comerciais para as comunidades rurais mellor comunicadas. Nalgunhas zonas con terras especialmente f\u00e9rtiles, introduciuse a rotaci\u00f3n de cultivos de tres follas (rotaci\u00f3n trienal, asociando un cereal de primavera ou unha leguminosa a un cereal de inverno), o que reduc\u00eda ao 33\u00a0% no canto do 50\u00a0% a necesidade de barbeito fronte ao sistema de \"ano e vez\", aumentando a produci\u00f3n e fac\u00e9ndoa m\u00e1is diversificada. A posibilidade de abonado, estaba restrinxida \u00e1 dispo\u00f1ibilidade de gander\u00eda asociada, que, nas zonas e per\u00edodos en que se incrementou, tivo un importante impacto na vida campesi\u00f1a, a\u00ednda que non sempre positivo para os agricultores, cuxos intereses estaban en contradici\u00f3n cos dos gandeiros, habitualmente de condici\u00f3n privilexiada (o Concejo de la Mesta e asociaci\u00f3ns gandeiras similares nos reinos cristi\u00e1ns peninsulares). O exemplo dos mosteiros, especialmente da Orde beneditina expandidos por toda Europa occidental (Cluny e C\u00edster), estendeu pr\u00e1cticas agr\u00edcolas, de xesti\u00f3n das propiedades e de industria alimentaria. En zonas de Europa meridional (a Sicilia e a Espa\u00f1a musulm\u00e1s), os \u00e1rabes introduciron melloras agr\u00edcolas, especialmente en sistemas de regad\u00edo (noras de Murcia, gabias de Valencia), o aproveitamento das ladeiras (socalcos das Alpujarras), zonas inundables (arroz) e o cultivo intensivo de hortas, coa xeneralizaci\u00f3n das froiteiras mediterr\u00e1neas (laranxeiras, amendoeiras) e todo tipo de verduras, que caracterizar\u00e1n o estereotipo da alimentaci\u00f3n dos campesi\u00f1os sometidos destas zonas, de orixe musulm\u00e1, fronte aos conquistadores cristi\u00e1ns (\"vil\u00e1n farto de allos\" chamaba Don Quixote a Sancho).\nEstes cambios causaron un crecemento, tanto na variedade como na cantidade das colleitas, que tivo efectos importantes na dieta da poboaci\u00f3n. O campo foi o gran protagonista na Plena Idade Media europea. Os recursos que achegaba a agricultura e a gander\u00eda eran a base da econom\u00eda e a terra era o centro das relaci\u00f3ns sociais, sendo a distribuci\u00f3n dos seus excedentes a que permitiu a revoluci\u00f3n urbana que se viviu entre os s\u00e9culos XI e XIII, cume do per\u00edodo denominado \"\u00f3ptimo medieval\", beneficiado por un clima especialmente benigno. A taxa de crecemento media interanual da poboaci\u00f3n europea durante o per\u00edodo 1000-1300 foi de 0,2\u00a0%. Entre as causas da reduci\u00f3n da taxa de mortalidade que permitiu ese crecemento, leve pero sostido, suxeriuse a mellora na alimentaci\u00f3n produto da incorporaci\u00f3n do oitavo amino\u00e1cido, grazas ao consumo da lentella.\nA expansi\u00f3n agr\u00edcola das terras cultivables f\u00edxose \u00e1 conta da reduci\u00f3n da superficie do bosque e da incorporaci\u00f3n de terras marxinais e a\u00ednda que contribu\u00edu ao crecemento da produci\u00f3n de alimentos, inevitablemente conduc\u00eda \u00e1s consecuencias negativas da lei dos rendementos decrecentes, o que estivo entre as causas afastadas ou precondici\u00f3ns da crise do s\u00e9culo XIV. A pesar dos progresos, a agricultura medieval manifestou sempre signos de precariedade debido \u00e1 imposibilidade de realizar o investimento produtivo dos excedentes (extra\u00eddos en forma de renda feudal pola nobreza e o clero) e a s\u00faa estreita dependencia das condici\u00f3ns naturais.\nIdade Moderna.\nDurante o Antigo R\u00e9xime os pa\u00edses do sur e leste de Europa prolongaron o sistema econ\u00f3mico feudal, especialmente na agricultura, pod\u00e9ndose falar dunha refeudalizaci\u00f3n evidente desde a crise do s\u00e9culo XVII, na que se reafirmou a posici\u00f3n predominante dos se\u00f1ores fronte aos campesi\u00f1os, que segu\u00edan sendo a inmensa maior\u00eda da poboaci\u00f3n, pero que non ti\u00f1an posibilidade de iniciar a acumulaci\u00f3n do capital necesaria para a transformaci\u00f3n agraria. En cambio, na Europa noroccidental, especialmente nos Pa\u00edses Baixos e Inglaterra, os cambios sociais e pol\u00edticos (revoluci\u00f3n burguesa) v\u00edronse acompa\u00f1ados no campo por unha revoluci\u00f3n agr\u00edcola previa \u00e1 Revoluci\u00f3n Industrial do s\u00e9culo XVIII, que intensificou os cultivos, aumentando os rendementos grazas a melloras t\u00e9cnicas e produtivas (rotaci\u00f3n de cultivos de catro follas de Waasland; apeiros de Jethro Tull) e \u00e1 introduci\u00f3n de novos cultivos.\nA integraci\u00f3n da econom\u00eda mundial tras a era dos descubrimentos permitiu un intercambio de cultivos a nivel planetario: produtos do Vello Mundo, tanto de zonas t\u00e9pedas como o trigo e a vide, como de zonas c\u00e1lidas como a cana de azucre, o algod\u00f3n e o caf\u00e9, foron introducidos con \u00e9xito en Am\u00e9rica; mentres que produtos do Novo Mundo como o millo, a pataca, o tomate, o pemento e o tabaco diversificaron a agricultura europea e do resto dos continentes. Xa en \u00e9poca industrial, a explotaci\u00f3n do caucho, restrinxida inicialmente \u00e1 silvicultura amaz\u00f3nica, tam\u00e9n se acabou estendendo a outras zonas ecuatoriais a pesar de todo o coidado que se puxo en impedilo.\nIdade Contempor\u00e1nea.\nA ideolox\u00eda do liberalismo econ\u00f3mico propugnou a liberaci\u00f3n do mercado de terras e a imposici\u00f3n da propiedade privada sobre elas, con distintas manifestaci\u00f3ns segundo os pa\u00edses (\"enclosures\" en Inglaterra desde o s\u00e9culo XVIII; en Espa\u00f1a supresi\u00f3n de morgados e se\u00f1or\u00edos desde as Cortes de C\u00e1diz, desamortizaci\u00f3n de Mendiz\u00e1bal en 1836). A formaci\u00f3n de mercados nacionais unificados implicaba a unificaci\u00f3n dos pesos e medidas, e a liberalizaci\u00f3n dos prezos fronte ao anterior proteccionismo mercantilista, tarefa que o despotismo ilustrado iniciara desde supostos fisi\u00f3cratas a mediados do s\u00e9culo XVIII. A supresi\u00f3n da taxa do trigo en Espa\u00f1a en 1765 estivo entre as causas do mot\u00edn de Esquilache, a partir do cal a lenta tramitaci\u00f3n dunha Lei Agraria non chegou a resultados efectivos (\"Informe\" de Jovellanos, 1795). No Imperio austr\u00edaco produciuse a abolici\u00f3n da servidume (Xos\u00e9 II, 1785), que no Imperio ruso non chegou ata 1861 (reforma de Alexandre II). En Francia, a Revoluci\u00f3n de 1789 suprimiu os dereitos feudais, proporcionando unha base de pequenos propietarios pero con suficiente capacidade de capitalizaci\u00f3n, moi implicados coa s\u00faa terra, que caracterizou desde ent\u00f3n a vitalidade e especial forza social e pol\u00edtica do campo franc\u00e9s. En Inglaterra, o predominio dos terratenentes e a \"gentry\" no Parlamento logrou manter ata ben entrado o s\u00e9culo XIX o proteccionismo das \"Corn Laws\" (Leis de cereais) para evitar un descenso no prezo do trigo, en prexu\u00edzo dos industriais que patrocinaron a Escola de M\u00e1nchester. O que si se produciu \u00e9 a dr\u00e1stica reduci\u00f3n da poboaci\u00f3n activa agraria ante a cada vez maior produtividade do traballo. A falta de expectativas de traballo no campo para unha poboaci\u00f3n crecente (explosi\u00f3n demogr\u00e1fica) e a ruptura das redes de solidariedade tradicionais nas parroquias rurais (\"Poor Laws\" (Leis de pobres), desaparici\u00f3n dos comunais \u2014en Espa\u00f1a coa desamortizaci\u00f3n de Madoz, 1855\u2014) conduciu a un imparable \u00e9xodo rural que alimentou os suburbios das cidades industriais.\nO uso de abonos qu\u00edmicos ( fosfatos, nitratos etc.) a mecanizaci\u00f3n e os estudos cient\u00edficos da edafolox\u00eda e a enxe\u00f1er\u00eda agr\u00edcola transformaron a agricultura, a finais do s\u00e9culo XIX, nunha actividade similar \u00e1 industrial en canto \u00e1 s\u00faa conexi\u00f3n coa ciencia e tecnolox\u00eda. Con todo, a dependencia da climatolox\u00eda e a peri\u00f3dica irrupci\u00f3n de pragas (fame irlandesa de 1845-1849, con afectaci\u00f3n da pataca, filoxera desde 1863, con afectaci\u00f3n da vide) produciu peri\u00f3dicas crises agr\u00edcolas.\nA divisi\u00f3n do mundo en pa\u00edses desenvolvidos e subdesenvolvidos tivo na agricultura un dos seus aspectos: os primeiros caracterizados por unha agricultura especializada e de mercado con altos rendementos (mesmo nos denominados \"pa\u00edses novos\" onde a presi\u00f3n da poboaci\u00f3n sobre a superficie \u00e9 menor); mentres que nos segundos produciuse unha divisi\u00f3n por zonas entre unha agricultura de subsistencia de explotaci\u00f3ns familiares con tecnolox\u00eda tradicional e sometida \u00e1 presi\u00f3n do crecemento demogr\u00e1fico, e unha agricultura de plantaci\u00f3n de monocultivos destinados ao mercado internacional, que tam\u00e9n mete presi\u00f3n sobre os cada vez m\u00e1is reducidos espazos naturais (deforestaci\u00f3n).\nA revoluci\u00f3n verde da segunda metade do s\u00e9culo XX significou un salto cualitativo na tecnificaci\u00f3n da agricultura en todo o mundo, base\u00e1ndose en melloras tecnol\u00f3xicas avanzadas como as sementes de alto rendemento, que a finais de s\u00e9culo XX experimentou un novo impulso coa biotecnolox\u00eda (OGM). Simultaneamente, a evoluci\u00f3n xeneralizada cara a unha agricultura de mercado produciu a cada vez maior dependencia dos praguicidas e o abonado intensivo, con graves problemas ambientais como a contaminaci\u00f3n de chans e acu\u00edferos e unha dr\u00e1stica reduci\u00f3n da biodiversidade; ao que se pretendeu responder coa formulaci\u00f3n dunha denominada agricultura sostible. O total da superficie global dedicada \u00e1s actividades agrarias sit\u00faase desde finais dos 50 entre o 35% e o 40%.\nActualidade.\nA partir do s\u00e9culo XX, a agricultura intensiva aumentou a produtividade, especialmente coa aparici\u00f3n do tractor, as esixentes tarefas de sementar, cultivar e maillar poden realizarse de forma r\u00e1pida e a unha escala antes inimaxinable. Segundo a \"Academia Internacional de Enxe\u00f1er\u00eda\" dos Estados Unidos, a mecanizaci\u00f3n agraria \u00e9 un dos 20 maiores logros da enxe\u00f1er\u00eda do s\u00e9culo XX.\nA principios do s\u00e9culo XX, nos Estados Unidos necesit\u00e1base un granxeiro para alimentar de 2 a 5 persoas, mentres que hoxe, grazas \u00e1 tecnolox\u00eda, os agroqu\u00edmicos e as variedades actuais, un granxeiro pode alimentar a 130 persoas. O custo desta produtividade \u00e9 un gran consumo enerx\u00e9tico, xeralmente de combustibles f\u00f3siles.\nA difusi\u00f3n da radio e a televisi\u00f3n (medios de comunicaci\u00f3n), as\u00ed como da inform\u00e1tica, son dunha grande axuda, ao facilitar informes meteorol\u00f3xicos, estudos de mercado etc.\nAdemais de comida para humanos e os seus animais, prod\u00facese cada vez con m\u00e1is ampla utilidade outros produtos tales como as flores, as plantas ornamentais, as madeiras, os fertilizantes, peles, coiro, produtos qu\u00edmicos (etanol, pl\u00e1sticos, azucre, amid\u00f3n), fibras (algod\u00f3n, c\u00e1nabo, li\u00f1o), combustible (biodi\u00e9sel, o propio etanol, que agora xa se est\u00e1 obtendo do millo), produtos biofarmac\u00e9uticos, e drogas tanto legais como ilegais (tabaco, marihuana, opio, coca\u00edna). Tam\u00e9n existen plantas creadas por enxe\u00f1er\u00eda xen\u00e9tica que producen substancias especializadas (como, por exemplo, o millo transx\u00e9nico, que, do mesmo xeito que a obtenci\u00f3n de etanol, est\u00e1 a modificar a econom\u00eda dos cultivos desta planta e a vida das comunidades que dela seguen dependendo).\nA manipulaci\u00f3n xen\u00e9tica, a mellor xesti\u00f3n dos nutrientes do chan e a mellora no control das sementes aumentaron enormemente as colleitas por unidade de superficie, a cambio estas sementes volv\u00e9ronse m\u00e1is sensibles a pragas e enfermidades, o que sup\u00f3n unha necesidade destes \u00faltimos maior por parte do agricultor; Proba diso \u00e9 o rexurdimento de antigas variedades, moi resistentes \u00e1s enfermidades e pragas, pola s\u00faa rusticidade. Ao mesmo tempo, a mecanizaci\u00f3n reduciu a esixencia de man de obra. As colleitas son xeralmente menores nos pa\u00edses m\u00e1is pobres, ao carecer do capital, a tecnolox\u00eda e os co\u00f1ecementos cient\u00edficos necesarios.\nA agricultura moderna depende enormemente da tecnolox\u00eda e das ciencias f\u00edsicas e biol\u00f3xicas. A irrigaci\u00f3n, a drenaxe, a conservaci\u00f3n e a sanidade, que son vitais para unha agricultura exitosa, esixen o co\u00f1ecemento especializado de enxe\u00f1eiros agr\u00f3nomos. A qu\u00edmica agr\u00edcola, en cambio, trata coa aplicaci\u00f3n de fertilizantes, insecticidas e funxicidas, a reparaci\u00f3n de chans, a an\u00e1lise de produtos agr\u00edcolas etc.\nAs variedades de semente s foron melloradas ata o punto de poder xerminar m\u00e1is r\u00e1pido e adaptarse a estaci\u00f3ns m\u00e1is breves en distintos climas. As sementes actuais poden resistir a pesticidas capaces de exterminar a todas as plantas verdes. Os cultivos hidrop\u00f3nicos, un m\u00e9todo para cultivar sen terra, utilizando soluci\u00f3ns de nutrientes qu\u00edmicos, poden axudar a cubrir a crecente necesidade de produci\u00f3n a medida que a poboaci\u00f3n mundial aumenta.\nOutras t\u00e9cnicas modernas que contribu\u00edron ao desenvolvemento da agricultura son as de empaquetado, procesamento e mercadeo. As\u00ed, o procesamento dos alimentos, como o conxelado r\u00e1pido e a deshidrataci\u00f3n abriron novos horizontes aumentado os posibles mercados \u00e1 comercializaci\u00f3n dos produtos.\nA maior\u00eda das persoas en situaci\u00f3n de pobreza ao redor do mundo dependen da agricultura. Por iso, a seguridade alimentaria e a agricultura est\u00e1n a ser promovidas por gobernos e organismos de desenvolvemento como unha estratexia para favorecer \u00e1s persoas en situaci\u00f3n de pobreza e estimular o crecemento econ\u00f3mico. Estas intervenci\u00f3ns agr\u00edcolas incl\u00faen tecnolox\u00eda, habilidades e a contorna regulada. Exp\u00faxose analizar o impacto de varias destas intervenci\u00f3ns como, por exemplo, a titulaci\u00f3n de terras, a capacitaci\u00f3n e tecnolox\u00eda, as escolas de campo para agricultores, o pago por servizos ambientais e a xesti\u00f3n forestal descentralizada.\nUnha an\u00e1lise de cinco revisi\u00f3ns sistem\u00e1ticas conclu\u00edu, entre varios resultados, que as reformas de titulaci\u00f3n de terras te\u00f1en efectos positivos sobre a produtividade agr\u00edcola e nos ingresos daqueles beneficiados. As\u00ed mesmo, as innovaci\u00f3ns tecnol\u00f3xicas impactan positivamente na seguridade alimentaria familiar, mentres que as escolas de campo para agricultores demostraron ser eficaces en aumentar a produci\u00f3n agr\u00edcola. A pesar de que tam\u00e9n se obtiveron outros resultados, a\u00ednda queda pendente comprender por que alg\u00fans programas son m\u00e1is eficaces que outros, polo que \u00e9 recomendable realizar m\u00e1is investigaci\u00f3ns que estuden a gama completa de impactos relevantes e aval\u00eden resultados sociais m\u00e1is amplos.\nSector agr\u00edcola.\nO Sector agr\u00edcola \u00e9 o sector da econom\u00eda que produce produtos agr\u00edcolas (materias primas de orixe vexetal).\nNon debe confundirse co sector agrario (que incl\u00fae tam\u00e9n a gander\u00eda e as demais actividades econ\u00f3micas do campo) nin co sector primario (que incl\u00fae outros sectores produtores de materias primas, como a miner\u00eda).\nHabitualmente util\u00edzase a expresi\u00f3n para identificar os intereses sectoriais das empresas agr\u00edcolas ou, xenericamente, da totalidade dos habitantes de zonas agr\u00edcolas, debido a que son determinantes na vida econ\u00f3mica da maior parte das rexi\u00f3ns rurais. Na pol\u00edtica de determinados pa\u00edses, especialmente nos Estados Unidos, funcionan como un \"lobby\" ou grupo de presi\u00f3n.\nProduto agr\u00edcola.\nProduto agr\u00edcola \u00e9 a denominaci\u00f3n xen\u00e9rica de cada un dos produtos da agricultura, a actividade humana que obt\u00e9n materias primas de orixe vexetal a trav\u00e9s do cultivo. Non se consideran produtos agr\u00edcolas estritamente os procedentes da explotaci\u00f3n forestal. Menos habitual \u00e9 a distinci\u00f3n cos produtos procedentes da recolecci\u00f3n, que nalg\u00fans casos \u00e9 a\u00ednda unha actividade econ\u00f3mica estimable (por exemplo, a recolecci\u00f3n de cogomelos \u2013que propiamente non son vexetais, sen\u00f3n fungos\u2013).\nSegundo o destino que se lle de ao produto, pode facerse unha divisi\u00f3n entre produtos agr\u00edcolas alimentarios e produtos agr\u00edcolas industriais. Dos alimentarios, os m\u00e1is importantes (por ser a base da alimentaci\u00f3n humana e da gander\u00eda), destacan os cereais (trigo, arroz, millo,tomate etc.); a pataca e outros tub\u00e9rculos; legumes; as plantas oleaxinosas (oliveira, xirasol, soia, colza); a vide e outras plantas susceptibles de producir distintas bebidas alcoh\u00f3licas; as plantas azucreiras; e os produtos hortofrut\u00edcolas. Dos industriais, imprescindibles para moitos procesos industriais, destacan as materias primas para a industria t\u00e9xtil, como o algod\u00f3n, o li\u00f1o t\u00e9xtil, o esparto etc.; e outros de grande importancia econ\u00f3mica, como o caucho e o tabaco. As plantas tintorias, que foron de grande importancia ata a Revoluci\u00f3n Industrial, foron substitu\u00eddas por tintas qu\u00edmicas. A produci\u00f3n de biocombustibles a partir de restos vexetais ou cultivados expresamente para iso foi obxecto de gran desenvolvemento nos \u00faltimos anos.\nNon debe confundirse produci\u00f3n agr\u00edcola con produci\u00f3n agraria, que incl\u00fae, ademais dos produtos da agricultura, os das demais actividades agrarias, especialmente a gander\u00eda. Outro concepto confluente \u00e9 o da totalidade dos produtos do campo ou produtos rurais (o rural). Estritamente, a produci\u00f3n rural tam\u00e9n incl\u00fae os produtos daindustria rural, especialmente os da industria alimentaria local ou tradicional e os da artesan\u00eda rural.\nTampouco se debe confundir coa achega do sector primario \u00e1 produci\u00f3n total (PIB ou PNB segundo como se considere), que adoita dividirse nos tres sectores da econom\u00eda, posto que o sector primario incl\u00fae, ademais, a pesca.Para que os agricultores poidan producir alimentos fan uso de dous recursos naturais importantes: \no chan e a auga. Esta labor a mi\u00fado real\u00edzana, en \u00e1reas onde a topograf\u00eda \u00e9 monta\u00f1osa con altas pendentes onde se requiren pr\u00e1cticas para o manexo da xeada e control de erosi\u00f3n. O chan e a auga son tam\u00e9n recursos vitais para toda actividade humana. Por tal raz\u00f3n o agricultor debe co\u00f1ecer as pr\u00e1cticas recomendadas para o uso efectivo e a conservaci\u00f3n destes recursos esenciais.\nTipos de agricultura.\nA agricultura de subsistencia \u00e9 aquela que produce alimento suficiente para as necesidades do agricultor e da s\u00faa familia. A agricultura comercial ref\u00edrese a produci\u00f3n de plantas e animais que son demandados no mercado.\nOs tipos de agricultura poden dividirse segundo moitos criterios distintos de clasificaci\u00f3n:\nSegundo a s\u00faa dependencia da auga:\nSegundo a magnitude da produci\u00f3n e a s\u00faa relaci\u00f3n co mercado:\nSegundo pret\u00e9ndase obter o m\u00e1ximo rendemento ou a m\u00ednima utilizaci\u00f3n doutros medios de produci\u00f3n, o que determinar\u00e1 unha maior ou menor pegada ecol\u00f3xica:\nSegundo o m\u00e9todo e obxectivos:\nAgricultura por contrato: \u00e9 un acordo entre un agricultor e unha empresa, establecido antes de que comece a produci\u00f3n. Devandito acordo var\u00eda por rexi\u00f3n, e compromete \u00e1 empresa para proporcionar recursos e servizos ao agricultor, tales como transporte, certificaci\u00f3n, subministraci\u00f3n de insumos ou cr\u00e9ditos. Para que os agricultores renuncien \u00e1 s\u00faa autonom\u00eda na produci\u00f3n e comercializaci\u00f3n dos seus produtos, \u00e9 necesario ofrecerlles importantes ganancias. Unha revisi\u00f3n resume os achados de 75 reportes, que cobren 26 exemplos emp\u00edricos de agricultura por contrato en 13 pa\u00edses en desenvolvemento. A conclusi\u00f3n da devandita revisi\u00f3n \u00e9 que a agricultura por contrato pode aumentar os ingresos dos agricultores entre o 23 e o 54%. As\u00ed mesmo, concl\u00faese que os agricultores m\u00e1is pobres xeralmente non son parte destes esquemas. Estes resultados, con todo, deben examinarse con coidado debido a posibles rumbos nas estimaci\u00f3ns, xa que non existen datos de agricultores que se retiran do programa ou que fracasan nos primeiros anos, por exemplo.\nA agricultura \u00e9 unha arte pr\u00e1ctica no senso de que o estudo cient\u00edfico destas disciplinas co\u00f1\u00e9cese como ciencias agr\u00edcolas (ou Agronom\u00eda).\nNo Occidente, \u00e9 cada vez maior o uso na Agricultura de procesos t\u00e9cnicos avanzados dese\u00f1ados para economizar traballo a trav\u00e9s de sistemas de produci\u00f3n que usan m\u00e1quinas caras e complexas. O obxectivo \u00e9 producir m\u00e1is eficientemente, diminu\u00edndo o custo unitario e as\u00ed aumentar os rendementos financeiros dos produtores.\nNon obstante, hai unha concienciaci\u00f3n da opini\u00f3n p\u00fablica da necesidade de m\u00e9todos alternativos de produci\u00f3n (como a agricultura org\u00e1nica e a permacultura), evitando os problemas da contaminaci\u00f3n das augas superficiais con residuos de fertilizantes e pesticidas (herbicidas, insecticidas e funxicidas), a alteraci\u00f3n xen\u00e9tica de plantas e animais, a erosi\u00f3n do solo, a destruci\u00f3n de h\u00e1bitats (coa conseguinte extinci\u00f3n de especies animais, vexetais e de microorganismos) etc.\nA este nivel, estas metas incl\u00faen, entre outros:\nForza laboral.\nSeguindo a teor\u00eda dos tres sectores, o n\u00famero de persoas empregadas na agricultura e outras actividades primarias (como a pesca) pode ser superior ao 80% nos pa\u00edses menos desenvolvidos, e inferior ao 2% nos pa\u00edses m\u00e1is desenvolvidos. Desde a revoluci\u00f3n industrial , moitos pa\u00edses fixeron a transici\u00f3n a econom\u00edas desenvolvidas, e a proporci\u00f3n de persoas que traballan na agricultura diminu\u00edu constantemente. Durante o s\u00e9culo XVI en Europa, por exemplo, entre o 55 e o 75% da poboaci\u00f3n dedic\u00e1base \u00e1 agricultura; no s\u00e9culo XIX, reduciuse a entre o 35 e o 65%. Nos mesmos pa\u00edses hoxe a cifra \u00e9 inferior ao 10%. A principios do s\u00e9culo XXI, uns mil mill\u00f3ns de persoas, m\u00e1is de 1/3 da forza de traballo dispo\u00f1ible, estaban empregadas na agricultura. A agricultura constit\u00fae aproximadamente o 70% do emprego mundial de nenos e en moitos pa\u00edses emprega a maior porcentaxe de mulleres de calquera industria. O sector servizos superou ao sector agr\u00edcola como o maior empregador mundial en 2007.\nSeguridade.\nA agricultura, especificamente a gander\u00eda, segue sendo unha industria perigosa, e os agricultores de todo o mundo seguen tendo un alto risco de sufrir lesi\u00f3ns relacionadas co traballo, enfermidades pulmonares, perda de audici\u00f3n inducida polo ru\u00eddo, enfermidades da pel, as\u00ed como certos tipos de cancro relacionados co uso de produtos qu\u00edmicos e a exposici\u00f3n prolongada ao sol. Nas granxas industrializadas, as lesi\u00f3ns involucran con frecuencia o uso de maquinaria agr\u00edcola, e unha causa com\u00fan de lesi\u00f3ns agr\u00edcolas mortais nos pa\u00edses desenvolvidos son os envorcos de tractores. Os pesticidas e outros produtos qu\u00edmicos utilizados na agricultura poden ser perigosos para a sa\u00fade dos traballadores, polo que os traballadores expostos a pesticidas poden sufrir enfermidades ou ter fillos con defectos de nacemento. Como \u00e9 unha industria na que as familias adoitan participar no traballo e viven na propia granxa, familias enteiras poden estar en risco de sufrir lesi\u00f3ns, enfermidades e mortes. Os nenos e nenas de entre 0 a 6 anos adoitan ser unha poboaci\u00f3n especialmente vulnerable na agricultura; as causas m\u00e1is com\u00fans de lesi\u00f3ns mortais entre os xoves traballadores agr\u00edcolas incl\u00faen afogamentos, accidentes con maquinaria agricola e automovil\u00edsticos, incluso con veh\u00edculos todoterreo.\nA Organizaci\u00f3n Internacional do Traballo considera que a agricultura \u00e9 \"un dos sectores econ\u00f3micos m\u00e1is perigosos\". Est\u00edmase que o n\u00famero anual de mortes relacionadas co traballo entre os empregados agr\u00edcolas \u00e9 de polo menos 170.000, o dobre de t\u00e1xaa media doutros traballos. Ademais, as incidencias de morte, lesi\u00f3ns e enfermidades relacionadas coas actividades agr\u00edcolas a mi\u00fado non se notifican. A organizaci\u00f3n desenvolveu o Convenio sobre Seguridade e Sa\u00fade na Agricultura, 2001, que abrangue a gama de riscos na ocupaci\u00f3n agr\u00edcola, a prevenci\u00f3n destes riscos e o papel que deber\u00edan desempe\u00f1ar os individuos e organizaci\u00f3ns que se dedican \u00e1 agricultura.\nImpacto negativo sobre o medio ambiente.\nO impacto ambiental da agricultura \u00e9 o efecto que as diferentes pr\u00e1cticas agr\u00edcolas te\u00f1en sobre o medio ambiente. O impacto ambiental da agricultura var\u00eda de acordo aos m\u00e9todos, t\u00e9cnicas e tecnolox\u00edas utilizadas, e a escala da produci\u00f3n agr\u00edcola. A agricultura en xeral impacta sobre o chan, a auga, o aire, a biodiversidade, as persoas, as plantas e a s\u00faa diversidade xen\u00e9tica, a calidade da comida e os h\u00e1bitats.\nA agricultura contrib\u00fae ao incremento de gases de efecto invernadoiro pola liberaci\u00f3n de CO2 relacionado coa deforestaci\u00f3n, a liberaci\u00f3n de metano do cultivo de arroz, a fermentaci\u00f3n ent\u00e9rica no gando e a liberaci\u00f3n de \u00f3xido nitroso da aplicaci\u00f3n de fertilizantes. Todos estes procesos xuntos compo\u00f1en o 54% das emisi\u00f3ns de metano, aproximadamente o 80% de emisi\u00f3ns de \u00f3xido nitroso, e case todas as emisi\u00f3ns de di\u00f3xido de carbono relacionados co uso de terras. A agricultura industrial \u00e9 o principal contribuente de metano e \u00f3xido nitroso \u00e1 atmosfera terrestre. Ademais, a agricultura industrial impacta no ambiente debido ao uso intensivo de agroqu\u00edmicos, a contaminaci\u00f3n da auga e a aparici\u00f3n de zonas mortas, a degradaci\u00f3n da terra, a produci\u00f3n de refugallos e a contaminaci\u00f3n xen\u00e9tica.\nO sector agropecuario \u00e9 un dos principais emisores de gases de efecto invernadoiro, que xunto cos efectos do uso de terras, est\u00e1n entre as principais causas do quecemento global. Ademais de ser un importante usuario de terras e consumidor de combustibles f\u00f3siles, a agricultura e a gander\u00eda contrib\u00faen directamente \u00e1s emisi\u00f3ns de gases de efecto invernadoiro por medio das t\u00e9cnicas empregadas para o cultivo de grans e monocultivos, e a cr\u00eda de gando. O sistema agroalimentario global actual \u00e9 responsable de preto da metade (entre o 44 e o 57%) de todas as emisi\u00f3ns de gases con efecto de invernadoiro producidas por actividades humanas. Esta cifra componse da contribuci\u00f3n das emisi\u00f3ns agr\u00edcolas \u2014as emisi\u00f3ns producidas nos campos de cultivo\u2014 de entre o 11 e o 15 %; un 15-18 % producidas polo cambio no uso do chan e a deforestaci\u00f3n ocasionada pola agricultura; entre un 15 e 20 % de emisi\u00f3ns proveniente do procesamento e o empacado dos produtos agr\u00edcolas e entre un 3.5 e 4.5 % proveniente dos refugallos.\nA agricultura implica un gran consumo de auga (aproximadamente 2/3 da total) e terra, o cal despraza a outras especies no proceso. Os fertilizantes, praguicidas e o esterco empregados na agricultura son unha das principais causas de contaminaci\u00f3n da auga doce. A sobrecarga de fertilizantes procedentes dos cultivos que chegan aos lagos, encoros e estanques a trav\u00e9s das augas subterr\u00e1neas ou cursos de auga, provoca unha explosi\u00f3n de algas que reducen o nivel de os\u00edxeno na auga e suprimen as\u00ed a outras plantas e animais acu\u00e1ticos, xerando zonas mortas. Os praguicidas matan herbas e insectos e con eles as especies que serven de alimento a aves e outros animais. Os insecticidas, herbicidas e fungicidas contaminan a auga doce e o aire con compostos qu\u00edmicos que afectan o ser humano e a moitas formas de vida silvestre.\nPerda da biodiversidade e deforestaci\u00f3n.\nA concentraci\u00f3n parcelaria, a deforestaci\u00f3n e a drenaxe de marismas para a explotaci\u00f3n agr\u00edcola reducen a superficie dispo\u00f1ible para a vida silvestre e fragmentan os h\u00e1bitat naturais. Os praguicidas e herbicidas destr\u00faen gran n\u00famero de insectos e plantas non desexadas, polo que afectan a especies m\u00e1is grandes que ven reducidas as s\u00faas fontes de alimentos. Estas formas de vida que ven afectadas poden ser importantes recicladores de nutrientes do chan, polinizadores de cultivos e depredadores de insectos dani\u00f1os. \u00c9 dicir, a perda de biodiversidade comeza coa fase de preparaci\u00f3n da terra para o desenvolvemento agr\u00edcola e contin\u00faa despois. Esta perda de biodiversidade \u00e9 unha constante que non se reduce nin sequera naqueles pa\u00edses que valoran e protexen a natureza. As\u00ed mesmo, a degradaci\u00f3n da terra, a salinizaci\u00f3n e o exceso de extracci\u00f3n de auga provocados pola agricultura afectan \u00e1 base do seu propio futuro.\nMoitos destes problemas van esgotando e desertizando o chan, obrigando a abandonar uns terreos para arar outros novos que, \u00e1 s\u00faa vez, esg\u00f3tanse, creando un c\u00edrculo vicioso que vai destru\u00edndo a contorna. Un exemplo claro \u00e9 a progresiva deforestaci\u00f3n da selva do Amazonas.\nEmisi\u00f3n de gases de efecto invernadoiro.\nA agricultura \u00e9 tam\u00e9n unha importante fonte de contaminaci\u00f3n do aire e de gases de efecto invernadoiro. O amon\u00edaco \u00e9 unha das causas principais da choiva \u00e1cida que dana as \u00e1rbores, acidifica os chans, os lagos e os r\u00edos, prexudicando a biodiversidade. As emisi\u00f3ns de amon\u00edaco procedentes dos fertilizantes minerais representan aproximadamente o 16% e a combusti\u00f3n de biomasa e residuos de cultivos o 18%. As\u00ed mesmo, a combusti\u00f3n de biomasa de plantas provoca a emisi\u00f3n doutros potentes contaminantes do aire, como di\u00f3xido de carbono, \u00f3xido nitroso e part\u00edculas de fume. Os seres humanos son responsables aproximadamente do 90% da combusti\u00f3n de biomasa, principalmente pola queima deliberada de vexetaci\u00f3n forestal, asociada coa deforestaci\u00f3n, e residuos de pastos e cultivos para favorecer o crecemento de novos cultivos e destru\u00edr h\u00e1bitats de insectos dani\u00f1os. O cultivo de arroz \u00e9 outra fonte agr\u00edcola importante de metano, que representa aproximadamente unha quinta parte do total das emisi\u00f3ns.\nErosi\u00f3n e uso do chan.\nA agricultura, especialmente a agricultura intensiva ou industrial, ten un impacto negativo sobre o chan. Entre os problemas frecuentes p\u00f3dense mencionar:\nAgroqu\u00edmicos.\nOs pesticidas, herbicidas e outro tipo de agroqu\u00edmicos afectan de varias maneiras ao ecosistema. Algunhas destes problemas incl\u00faen:\nMaquinaria, equipos e ferramentas agr\u00edcolas.\nMaquinaria agr\u00edcola.\nAs maquinarias son elementos que se utilizan para dirixir a acci\u00f3n realizada polas forzas de traballo a base de enerx\u00eda; pola s\u00faa banda no campo agr\u00edcola, os mecanismos a motor que se empregan nestes labores alixeiran a produci\u00f3n e melloran as t\u00e9cnicas de cultivo. Entre as m\u00e1quina s agr\u00edcolas m\u00e1is utilizadas nos labores do campo menci\u00f3nanse:\nEquipos agr\u00edcolas.\nOs equipos agr\u00edcolas son un grupo de aparellos dese\u00f1ados para abrir regos na terra, desmenuzar, fumigar e fertilizar no chan.\nFerramentas agr\u00edcolas.\nAs ferramentas agr\u00edcolas son instrumentos que se utilizan para labrar a terra, cargar area, deshierbar, remover a terra, abrir gabias, transportar fertilizante ou material etc. Son moitas e moi variadas as ferramentas agr\u00edcolas, entre as que se mencionan:\nDiferenzas entre maquinarias, equipos e ferramentas segundo o seu uso.\nA diferenza \u00e9 que as maquinarias util\u00edzanse para a limpeza, para arrastrar, desmenuzar, remover a sementar a terra, mentres que os equipos util\u00edzanse para labrar a terra, eliminar a maleza, fumigar as plantas e para abonar o chan, e as ferramentas util\u00edzanse para abrir gabias, cargar terra, extraer ra\u00edces, arrincar herbas, perforar o chan e asperxer con auga as plantas.\nPol\u00edtica agr\u00edcola.\nA pol\u00edtica agr\u00edcola \u00e9 o conxunto de decisi\u00f3ns e acci\u00f3ns gobernamentais relacionadas coa agricultura nacional e as importaci\u00f3ns de produtos agr\u00edcolas estranxeiros, as\u00ed mesmo \u00e9 moi complexa debido \u00e1 necesidade de equilibrar a ecolox\u00eda, as necesidades do pa\u00eds e os problemas sociais de quen vive do campo. \nOs gobernos adoitan implementar pol\u00edticas agr\u00edcolas co obxectivo de lograr un resultado espec\u00edfico nos mercados nacionais dos produtos agr\u00edcolas. Alg\u00fans temas xerais incl\u00faen a xesti\u00f3n e o axuste de riscos (inclu\u00eddas as pol\u00edticas relacionadas co cambio clim\u00e1tico, a seguridade alimentaria e os desastres naturais), a estabilidade econ\u00f3mica (inclu\u00eddas as pol\u00edticas relacionadas cos impostos), os recursos naturais e a sustentabilidade ambiental (especialmente a pol\u00edtica da auga ), a investigaci\u00f3n e o desenvolvemento e o mercado, as\u00ed como o acceso os produtos nacionais (inclu\u00edndo relaci\u00f3ns con organizaci\u00f3ns globais e acordos con outros pa\u00edses). A pol\u00edtica agr\u00edcola tam\u00e9n pode referirse \u00e1 calidade dos alimentos, garantindo que o abastecemento de alimentos sexa dunha calidade consistente e co\u00f1ecida, \u00e1 seguridade alimentaria, garantindo que o abastecemento alimentario satisfaga as necesidades da poboaci\u00f3n e \u00e1 conservaci\u00f3n. Os programas pol\u00edticos poden ir desde programas financeiros, como subvenci\u00f3ns, ata incentivar aos produtores a inscribirse en programas voluntarios de garant\u00eda de calidade.\nHai moitas influencias na creaci\u00f3n da pol\u00edtica agr\u00edcola, inclu\u00edndo consumidores, agronegocios, grupos de presi\u00f3n comerciais e outros grupos. Os intereses dos agronegocios te\u00f1en unha grande influencia sobre a elaboraci\u00f3n de pol\u00edticas, en forma de grupos de presi\u00f3n e contribuci\u00f3ns a campa\u00f1as. Os grupos de acci\u00f3n pol\u00edtica, inclu\u00eddos os interesados en cuesti\u00f3ns ambientais e os sindicatos, tam\u00e9n exercen influencia, as\u00ed como as organizaci\u00f3ns de grupos de presi\u00f3n que representan produtos agr\u00edcolas individuais. A Organizaci\u00f3n das Naci\u00f3ns Unidas para a Alimentaci\u00f3n e a Agricultura (FAO) lidera os esforzos internacionais para vencer a fame e ofrece un foro para a negociaci\u00f3n de regulaci\u00f3ns e acordos agr\u00edcolas mundiais. Samuel Jutzi, director da divisi\u00f3n de produci\u00f3n e sa\u00fade animal da FAO, afirma que os grupos de presi\u00f3n das grandes corporaci\u00f3ns detivo as reformas que mellorar\u00edan a sa\u00fade humana e o medio ambiente. Por exemplo, as propostas en 2010 para un c\u00f3digo de conduta voluntario para a industria gandeira que proporcionase incentivos para mellorar os est\u00e1ndares de sa\u00fade e as regulaci\u00f3ns ambientais, como o n\u00famero de animais que unha superficie de terra pode soportar sen danos a longo prazo, foron derrotado con \u00e9xito debido \u00e1 presi\u00f3n das grandes empresas de alimentos.\nA agricultura \u00e9 un tema clave na loita pola xustiza global. A pesar de existir un exceso de comida nos mercados mundiais, que fai que os prezos caian de forma continuada, a\u00ednda non se resolveo o problema da fame no mundo. A r\u00e1pida perda de terras cultivables e a diminuci\u00f3n da cantidade de auga doce dispo\u00f1ible, da que un 70\u00a0% util\u00edzase para a agricultura, son hoxe unha das principais causas da pobreza. A loita contra a fame que sofren 800 mill\u00f3ns de seres humanos non \u00e9 posible sen unha profunda reforma da pol\u00edtica agraria global.\nOs pa\u00edses ricos protexen aos seus agricultores, ben a trav\u00e9s de subvenci\u00f3ns \u00e1 produci\u00f3n, ben a trav\u00e9s de fortes aranceis aos produtos estranxeiros. Isto causa que os agricultores dos pa\u00edses pobres v\u00e9xanse incapaces de competir en igualdade, polo que actualmente existe unha grande oposici\u00f3n por parte de moitos sectores a estes apoios.\nAs patentes outorgadas \u00e1s compa\u00f1\u00edas que desenvolven novos tipos de sementes por enxe\u00f1er\u00eda xen\u00e9tica permitiron que se licencien aos agricultores as sementes de forma moi similar \u00e1 utilizada para licenciar software. Isto cambiou a balanza de poder en favor dos fabricantes de sementes, que poden agora ditar termos e condici\u00f3ns antes imposibles. Debido a que se o agricultor non accede \u00e1s demandas da compa\u00f1\u00eda, esta non lle vende a semente. Isto fixo que moitos lles acusen de biopirater\u00eda, xa que moitas destas empresas ded\u00edcanse a investigar as propiedades das plantas, partindo de co\u00f1ecementos milenarios. D\u00e1ndose o paradoxo de que ao patentar estes co\u00f1ecementos, obrigando aos pobos dos que aprenderon devandito co\u00f1ecemento, a pagarlles polo seu uso.\nEstudos econ\u00f3micos.\nCon obxecto de impulsar as exportaci\u00f3ns de produtos agr\u00edcolas, diversos organismos gobernamentais publican estudos econ\u00f3micos por produtos e por pa\u00edses, a trav\u00e9s de internet. Entre outros, at\u00f3panse o FAS do Departamento de Agricultura dos Estados Unidos (USDA), Agricultura e Agroalimentario Canad\u00e1 (AAFC), Austrade e NZTE, que representan catro dos pa\u00edses m\u00e1is importantes a nivel de exportaci\u00f3n de produtos agr\u00edcolas. A Federaci\u00f3n de Asociaci\u00f3ns de Comercio Internacional publica estudos de FAS e AAFC, as\u00ed como doutros organismos non gobernamentais, na s\u00faa p\u00e1xina web globaltrade.net.\nFilosof\u00eda da agricultura.\nA filosof\u00eda da agricultura \u00e9, a grandes li\u00f1as, unha disciplina dedicada \u00e1 cr\u00edtica sistem\u00e1tica dos marcos filos\u00f3ficos (ou cosmovisi\u00f3ns \u00e9ticas) que son a base para as decisi\u00f3ns relativas \u00e1 agricultura.\nMoitos destes puntos de vista tam\u00e9n se utilizan na toma de decisi\u00f3ns sobre o uso do chan en xeral. No uso diario, pode definirse como a procura da sabedor\u00eda asociada \u00e1 agricultura, como un dos compo\u00f1entes que fundan a civilizaci\u00f3n.\nSimbolox\u00eda.\nA agricultura repres\u00e9ntase do mesmo xeito que \u00e1 deusa Ceres, coroada de espigas, cun arado \u00e1 beira e un arbusto que empeza a florecer. Algunhas veces ten un corno da abundancia cheo de toda clase de froitos e ambas as mans sobre unha pa ou sacho. Outros p\u00edntana apoiada sobre o zod\u00edaco, para significar que as estaci\u00f3ns arranxan os traballos da agricultura e revestida dunha roupaxe verde, s\u00edmbolo da esperanza.\nNalgunhas medallas \u00e9 representada cunha muller que ten botados os seus p\u00e9s un le\u00f3n e un touro, un emblema da terra e o outro, da labranza. Nunha pedra gravada da biblioteca do Vaticano, vese representada a Agricultura por Psiquis, apoi\u00e1ndose, nunha pa como traballo en que a alma atopa lugar para a meditaci\u00f3n. O xenio da Agricultura simbol\u00edzase por medio dun neno espido, dunha fisonom\u00eda festivo e coroado de durmideiras; nunha man ten un feixe de espigas e na outra un acio de uvas.\nPlantas dom\u00e9sticas.\nA selecci\u00f3n xen\u00e9tica das plantas f\u00edxose inicialmente co obxectivo de aumentar a produtividade e mellorar o sabor e valor nutricional. M\u00e1is recentemente, \u00fasanse t\u00e9cnicas como a enxe\u00f1ar\u00eda xen\u00e9tica para modificar os aspectos constitutivos das plantas naturais. Os cultivos principais son trigo, millo, arroz, soia, sorgo e o milleto.\n\"Vexa tam\u00e9n:\"\nAnimais dom\u00e9sticos.\nOs animais dom\u00e9sticos usados comunmente na agricultura incl\u00faen bovinos e b\u00fafalos para a produci\u00f3n de carne e leite, aves para a produci\u00f3n de ovos, cabalos para o traballo, deporte e lecer, coellos, ovellas, caprinos, porcinos, abellas para a produci\u00f3n do mel e verme da seda para a produci\u00f3n de seda.\nAcuicultura.\nCertos peixes (robalizas, rodaballos etc), camar\u00f3ns, mariscos (mexill\u00f3ns, ostras etc) e algas tam\u00e9n se poden producir en acuicultura, unha especie de \"agricultura\" practicada en lagos e mares."}
{"id": "20", "revid": "98629", "url": "https://gl.wikipedia.org/wiki?curid=20", "title": "Arquitectura", "text": "O termo arquitectura (en lat\u00edn \"architectura\", do grego \"\u1f00\u03c1\u03c7\u03b9\u03c4\u03ad\u03ba\u03c4\u03c9\u03bd\" ; \"\u1f00\u03c1\u03c7\u03b9\": \"xefe\" e \"\u03c4\u03ad\u03ba\u03c4\u03c9\u03bd\": \"construtor, carpinteiro\") pode ter os seguintes significados:\nUnha definici\u00f3n m\u00e1is ampla pode comprender toda a actividade do dese\u00f1o, dende o macronivel do dese\u00f1o urbano e paisaxismo, at\u00e9 o micronivel dos detalles construtivos e o dese\u00f1o do mobles. A arquitectura ent\u00e9ndese tanto como o proceso en si mesmo, coma o produto ao que se chega a trav\u00e9s do planeamento, dese\u00f1o e construci\u00f3n da forma, espazo e ambiente que reflicten consideraci\u00f3ns funcionais, t\u00e9cnicas, sociais e est\u00e9ticas. Require da manipulaci\u00f3n creativa e da cordinaci\u00f3n do material a usar; as\u00ed como da s\u00faa tecnolox\u00eda, luz e sombra. A arquitectura engloba tam\u00e9n alg\u00fans aspectos pragm\u00e1ticos da creaci\u00f3n dos edificios e estruturas, inclu\u00edndo a programaci\u00f3n e control da execuci\u00f3n, a medici\u00f3n e estimaci\u00f3n dos custos, e a administraci\u00f3n do proceso edificatorio. A trav\u00e9s desa documentaci\u00f3n producida polos arquitectos, especialmente planos, debuxos e especificaci\u00f3ns t\u00e9cnicas, a arquitectura define a estrutura creada e/a personalidade do edificio ou sistema que foi ou vai ser constru\u00eddo.\nAs obras de arquitectura son percebidas en moitas ocasi\u00f3ns como s\u00edmbolos culturais e pol\u00edticos, as\u00ed como obras de arte. Algunhas civilizaci\u00f3ns hist\u00f3ricas, como a Antiga Grecia ou o pobo Inca, son idendificadas con frecuencia cos seus logros arquitect\u00f3nicos.\nA palabra arquitectura ref\u00edrese tam\u00e9n en moitas ocasi\u00f3ns \u00e1 actividade do dese\u00f1o de calquera outro sistema, non tendo que estar necesariamente relacionado con mundo da edificaci\u00f3n. O termo pode atoparse con grande facilidade no mundo da tecnolox\u00eda da informaci\u00f3n ou da enxe\u00f1ar\u00eda inform\u00e1tica.\nTeor\u00eda da arquitectura.\nTratados hist\u00f3ricos.\nO tratado escrito m\u00e1is antigo sobre a arquitectura que perdurou at\u00e9 os nosos d\u00edas \u00e9 \"De architectura\", feito polo arquitecto romano Vitruvio no s\u00e9culo I aC. Segundo Vitruvio, un bo edificio deber\u00eda satisfacer os tres principios de \"firmitatis utilitatis venustatis\", os cales poder\u00edanse traducir como:\nSegundo Vitruvio, o arquitecto deber\u00eda esforzarse para cumprir cada un dos tres atributos do mellor xeito pos\u00edbel. Leon Battista Alberti, na s\u00faa obra \"De Re Aedificatoria\", baseada nas ideas de Vitruvio, viu \u00e1 beleza como unha cuesti\u00f3n de proporci\u00f3n, a\u00ednda que nela os ornamentos tam\u00e9n ti\u00f1an a s\u00faa importancia. Para Alberti, as regras da proporci\u00f3n eran aquelas que gobernaban a idealizada figura humana, o que el chamou \"o medio dourado\". O aspecto m\u00e1is importante da beleza era polo tanto unha parte inherente do obxecto, m\u00e1is que un aplique superficial, e estaba baseado en verdades reco\u00f1ecibeis e universais. A noci\u00f3n do estilo nas artes non foi desenvolta at\u00e9 o s\u00e9culo XVI, cando o escritor italiano Giorgio Vasari escribiu os seus tratados sobre historia da arte. Dende o s\u00e9culo XVIII, todos estes tratados traducidos a outras linguas como o italiano, o franc\u00e9s, o castel\u00e1n e o ingl\u00e9s.\nA comezos do s\u00e9culo vinte, Augustus Pugin escribiu Contrastes (1836) que, como suxire o t\u00edtulo, contrasta o mundo moderno e industrial da \u00e9poca, que el despreza, cunha imaxe idealizada dun mundo neo-medieval. Pugin cr\u00eda que o estilo g\u00f3tico era a \u00fanica \"forma cristi\u00e1 verdadeira da arquitectura\".\nO cr\u00edtico ingl\u00e9s do s\u00e9culo XIX, John Ruskin, no seu \"Seven Lamps of Architecture\" (1949), foi moito m\u00e1is preciso no seu punto de vista sobre en que constitu\u00eda a arquitectura. A arquitectura era a \"arte que disp\u00f3n e adorna os edificios erguidos polo home... e a vista deles\" contrib\u00fae \"\u00e1 s\u00faa sa\u00fade mental, poder e pracer\".\nPara Ruskin, a est\u00e9tica ti\u00f1a un significado primordial. O seu traballo insiste na idea de que un edificio non chega a ser unha obra de arquitectura at\u00e9 que este \"ad\u00f3rnase\" dalg\u00fan xeito. Segundo Ruskin, un edificio ben constru\u00eddo, ben proporcionado, e funcional, necesitaba canto menos, hiladas de xunta na fachada ou un aspecto r\u00fastico.\nSobre a diferenza entre os ideais de \"arquitectura\" e a mera \"construci\u00f3n\", o c\u00e9lebre arquitecto do s\u00e9culo XX Le Corbusier, escribiu: \"Ti usas pedra, madeira e formig\u00f3n, e con estes materiais constr\u00faes casas e pazos: iso \u00e9 construci\u00f3n. Aparece o enxe\u00f1o nese traballo. Pero de s\u00fapeto ti tocas o meu coraz\u00f3n, fasme bo. Eu estou feliz e digo: Isto \u00e9 belo. Iso \u00e9 arquitectura\".\nConceptos contempor\u00e1neos da arquitectura.\nO arquitecto de ra\u00f1aceos do s\u00e9culo XIX, Louis Sullivan, promoveu un precepto primordial no eido do dese\u00f1o arquitect\u00f3nico: \"A forma segue \u00e1 funci\u00f3n\".\nA pr\u00e1ctica profesional da arquitectura.\nTradicionalmente, a arquitectura foi considerada unha das seis Belas Artes. Determinados edificios ou outras construci\u00f3ns son obras de arte xa que poden ser considerados primariamente en funci\u00f3n da s\u00faa forma ou estrutura sensible ou da s\u00faa est\u00e9tica. Dende este punto de vista, a\u00ednda que os medios da arquitectura poidan consistir en muros, columnas, forxados, teitos e demais elementos construtivos, o seu fin \u00e9 crear espazos con sentido onde os seres humanos poidan desenvolver todo tipo de actividades. \u00c9 neste \"ter sentido\" en que pode distinguirse a arquitectura (como arte) da mera construci\u00f3n. As\u00ed \u00e9 como esta \u00e9 capaz de condicionar o comportamento do home no espazo, tanto f\u00edsica como emocionalmente.\nA\u00ednda que na actualidade adoita considerarse que a principal actividade da arquitectura vai dirixida ao dese\u00f1o de espazos para o refuxio e a habitaci\u00f3n (as vivendas), s\u00f3 a partir do s\u00e9culo XIX comezaron os arquitectos a preocuparse polo problema do aloxamento, a habitabilidade e a hixiene das vivendas, e a ampliar o seu \u00e1mbito de actuaci\u00f3n m\u00e1is al\u00f3 dos monumentos e edificios representativos.\nA evoluci\u00f3n \u00e1 especializaci\u00f3n e a separaci\u00f3n de \u00e1mbitos laborais \u00e9 similar \u00e1 doutras profesi\u00f3ns. Nos s\u00e9culos pasados os arquitectos ocup\u00e1banse non s\u00f3 de dese\u00f1ar os edificios sen\u00f3n que tam\u00e9n dese\u00f1aban prazas, alamedas e parques, especializaci\u00f3n que hoxe se co\u00f1ece como exteriorismo ou paisaxismo. A especializaci\u00f3n dos arquitectos na creaci\u00f3n de obxectos de uso nas edificaci\u00f3ns, como os mobles, deu como resultado o nacemento da profesi\u00f3n de dese\u00f1o industrial. Hoxe, os profesionais que proxectan e planifican o desenvolvemento dos sistemas urbanos son os urbanistas. Os urbanistas son profesionais con grao espec\u00edfico e exclusivo en urbanismo, licenciados nesta profesi\u00f3n co t\u00edtulo de Urbanista, existindo outros profesionais como Arquitectos, Soci\u00f3logos, Enxe\u00f1eiros, Avogados especializados a trav\u00e9s de posgraos en temas relacionados coa cidade, ben sexa a xesti\u00f3n, planificaci\u00f3n ou dese\u00f1o urbano.\nAlgunhas definici\u00f3ns de arquitectura.\nEn xeral, todos os grandes Arquitectos do s\u00e9culo XX, entre os que podemos mencionar a Mies van der Rohe, Le Corbusier, Frank Lloyd Wright, Louis Kahn ou Alvar Aalto, deron ao seu oficio unha definici\u00f3n distinta, enfocando a s\u00faa finalidade de xeito diferente. Moi interesante como compendio e reflexi\u00f3n sobre as diversas definici\u00f3ns de arquitectura ao longo da historia \u00e9 a obra do cr\u00edtico italiano Bruno Zevi \"Architectura in Nuce\".\nIntroduci\u00f3n e orixe.\nDe acordo a un traballo moi antigo sobre a materia, \"De Architectura\", Vitruvio; un bo edificio ten que ter Beleza (\"venustas\"), Firmeza (\"firmitas\") e Utilidade (\"utilitas\"); a arquitectura pode ser descrita como unha mestura entre eses tres elementos, xunto con outros m\u00e1is poderosos. Unha definici\u00f3n de actualidade ve \u00e1 arquitectura como un compo\u00f1ente est\u00e9tico, estrutural e funcional. Non obstante, mirado doutro xeito, a s\u00faa funci\u00f3n, pode ser vista englobando todos eses criterios, inclu\u00edndo a est\u00e9tica e os filos\u00f3ficos.\nA arquitectura \u00e9 un campo multidisciplinario, que incl\u00fae as matem\u00e1ticas, ciencia, arte, tecnolox\u00eda, ciencias sociais, pol\u00edtica, historia, filosof\u00eda, e outras. En palabras de Vitruvio, \"A arquitectura \u00e9 unha ciencia, levando consigo outras ciencias, e adornada con moito e variado aprendizaxe: pola axuda do cal f\u00f3rmase un xu\u00edzo daqueles traballos que son o resultado doutras artes. El engade que un arquitecto deber\u00eda estar moi ben formado en campos como a m\u00fasica, astronom\u00eda etc. e na filosof\u00eda en particular. De feito, o Racionalismo, Empiricismo, Estruturalismo, postestruturalismo e fenomenolox\u00eda son algunhas direcci\u00f3ns da filosof\u00eda que influ\u00edron na arquitectura.\nTeor\u00eda e pr\u00e1ctica.\nMoitos arquitectos pensan que a relevancia da Teor\u00eda sobre a Pr\u00e1ctica non debe ser moi enfatizada. Vitruvio dixo: \" A Pr\u00e1ctica e Teor\u00eda son os pais da Arquitectura. A Pr\u00e1ctica \u00e9 a frecuente e continua contemplaci\u00f3n do xeito de executar calquera traballo dado, ou do mero traballo das mans, para a conversi\u00f3n do material no mellor e m\u00e1is preparado cami\u00f1o. A Teor\u00eda \u00e9 o resultado do razoamento o cal demostra e explica que o material traballado foi tan transformado para cumprir o seu fin proposto. Porque o arquitecto soamente pr\u00e1ctico non \u00e9 capaz de asignar os suficientes razoamentos \u00e1s formas que el adopta; e o arquitecto soamente te\u00f3rico tam\u00e9n erra, abarcando a sombra en vez da substancia. O que \u00e9 te\u00f3rico e \u00f3 mesmo tempo pr\u00e1ctico, est\u00e1 polo tanto, dobremente armado; e \u00e9 capaz de probar, non s\u00f3 as propiedades do seu dese\u00f1o, sen\u00f3n tam\u00e9n de levalo ata a execuci\u00f3n.\nArquitectura e edificios.\nA diferenza entre arquitectura e edificio \u00e9 un tema subxectivo que chamou e chama a atenci\u00f3n de moitos. De acordo a Nikolaus Pevsner, historiador europeo do s\u00e9culo XX, \"un aparcadoiro de bicicletas \u00e9 un edificio, a Catedral de Lincoln \u00e9 unha peza de arquitectura\". Mais, a divisi\u00f3n non est\u00e1 tan clara. O \"Arquitectura sen arquitectos\" de Bernard Rudofsky consolidou un enteiro rango de estruturas dese\u00f1adas por xente corrente nun reino da arquitectura. Co tempo vaise consensuando o que a arquitectura \u00e9 ou non \u00e9, moi pos\u00edbel porque o tempo \u00e9 un filtro moi eficiente. Se como Vitruvio consideramos a arquitectura como un bo edificio, logo iso quere dicir que a mala arquitectura non existe?. Para resolver esta d\u00fabida, especialmente co aumento do n\u00famero de edificios no mundo de hoxe, a arquitectura pode ser definida como o que fai o arquitecto. Isto emprazar\u00eda a \u00e9nfase sobre a arquitectura e do arquitecto.\nA Arquitectura \u00e9 tam\u00e9n a arte de dese\u00f1ar as construci\u00f3ns que rodean \u00f3s humanos. Edificios, paisaxe, e dese\u00f1os das r\u00faas poden ser usados para impartir tanto a funcionalidade como a est\u00e9tica dun proxecto. A elecci\u00f3n dos materiais e das cores poden ser usados para mellorar ou mesturar edificios coa paisaxe. Algunhas caracter\u00edsticas da Arquitectura como cornixas, entrantes, tratamentos e cantos das xanelas poden ser usadas \u00e1s veces para suavizar ou mellorar porci\u00f3ns dun edificio. A paisaxe pode ser usada para crear privacidade e manter vistas desde ou cara a un lugar, ou mellorar os edificios con plantas de colores e \u00e1rbores. As caracter\u00edsticas das r\u00faas como a luz decorativa, os bancos, os pasos dos pe\u00f3ns e li\u00f1as de bicicletas poden mellorar e realzar un proxecto para pe\u00f3ns, transe\u00fantes e ciclistas.\nHistoria da arquitectura.\nA arquitectura primeiro desenvolveuse entre as necesidades (seguridade, traballo...) e os medios. A arquitectura prehist\u00f3rica e primitiva constit\u00fae esta temper\u00e1 fase. Como os humanos progresaron e o co\u00f1ecemento comezou a ser transmitido polas tradici\u00f3ns orais e pr\u00e1cticas, a arquitectura pasou a ser unha arte. O arquitecto non \u00e9 a \u00fanica figura; el \u00e9 tan s\u00f3 unha parte da tradici\u00f3n. Isto \u00e9 o que hoxe chamamos Arquitectura Vernacular, e a\u00ednda segue a ser dito en moitas partes do mundo.\nOs antigos asentamentos humanos foron esencialmente rurais. Coa chegada da produci\u00f3n comezaron a transformarse en sociedades urbanos, e os cidad\u00e1ns empezaron a evolucionar. En moitas civilizaci\u00f3ns antigas coma os Exipcios e Mesopot\u00e1micos, a arquitectura e o urbanismo reflectiron o constante relaci\u00f3n co divino e o sobrenatural. Non obstante, a arquitectura e o urbanismo das civilizaci\u00f3ns cl\u00e1sicas coma os gregos e os romanos evolucionaron cunhas ideas m\u00e1is c\u00edvicas e emerxeron moitos novos tipos de edificios. Os estilos arquitect\u00f3nicos desenvolv\u00e9ronse e comez\u00e1ronse a escribir textos sobre arquitectura. Isto fixo que as regras se seguiran fortemente, sobre todo na arquitectura relixiosa. Alg\u00fans exemplos destas regras ou tratados son os traballos de Vitruvio, Kaogongji na China antiga e Vaastu Shastra na antiga India. Na Europa, no per\u00edodo cl\u00e1sico e medieval, os edificios non foron atribu\u00eddos a arquitectos individualmente, os cales permanec\u00edan an\u00f3nimos. Os artistas crearon gremios para a organizaci\u00f3n do comercio. Ademais, a complexidade e a variedade dos edificios foi en aumento. As construci\u00f3ns civ\u00eds como as estradas ou as pontes comezaron a realizarse. Emerxeron moitos tipos de edificios novos como escolas e hospitais.\nA arquitectura isl\u00e1mica por si mesma merece unha menci\u00f3n especial. O termo de Arquitectura Isl\u00e1mica pode ser entendida de moitos xeitos. Pero quizais un conciso modo de definila poder\u00eda ser que a Arquitectura Isl\u00e1mica \u00e9 simplemente a arquitectura das caracter\u00edsticas das predominantes sociedades Isl\u00e1micas tan ben como arquitecturas similares doutos lugares.\nUsando esta definici\u00f3n, a Arquitectura Isl\u00e1mica ten unha longa e complexa historia comezando desde o s\u00e9culo VII ata os nosos d\u00edas. Os exemplos poden ser atopados por todos os pa\u00edses que son, ou foron, Isl\u00e1micos -desde Marrocos e Espa\u00f1a ata Ir\u00e1n ou Indonesia. Outros exemplos poden ser atopados en \u00e1reas onde os musulm\u00e1ns son unha minor\u00eda. A Arquitectura Isl\u00e1mica incl\u00fae mesquitas, madrasas, palacios e mausoleos desta gran rexi\u00f3n.\nCo Renacemento e o seu \u00e9nfase na home individual e na humanidade m\u00e1is que na relixi\u00f3n, e sobre todo cos adiantos e descubertas, unha nova era comezou. Os edificios foron referidos a arquitectos en concreto -Michelangelo, Brunelleschi, Leonardo da Vinci- e o culto \u00f3 individual empezara. Mais non houbo li\u00f1a de divisi\u00f3n entre artista, arquitecto e enxe\u00f1eiro. Nesta etapa, era pos\u00edbel para un artista o dese\u00f1ar unha ponte mediante os c\u00e1lculos das estruturas que foran descubertos.\nCoa consolidaci\u00f3n do co\u00f1ecemento nos campos cient\u00edficos como a enxe\u00f1er\u00eda e a descuberta de novos materiais e tecnolox\u00eda, o arquitecto comezou a perder peso nos aspectos t\u00e9cnicos dos edificios. El, polo tanto, centrou o seu traballo noutro campo, o est\u00e9tico. Alzouse a figura do \"Se\u00f1or Arquitecto\", o cal adoitaba tratar con importantes clientes derivados usualmente desde prototipos hist\u00f3ricos. No s\u00e9culo XIX a Escola das Belas Artes en Francia, a preparaci\u00f3n enfoc\u00e1base na produci\u00f3n de esbozos sinxelos, os cales implicaban debuxos r\u00e1pidos sen moita \u00e9nfase no contexto.\nMentres tanto, a Revoluci\u00f3n Industrial abriu as portas \u00f3 consumo masivo e a est\u00e9tica empezou a se converter nun aspecto seguido incluso pola clase media, como por exemplo, os produtos ornamentais, e en xeral todo o relacionado co mundo da arte converteuse m\u00e1is barato coa chegada da produci\u00f3n masiva con maquinaria. A\u00ednda que estes produtos non ti\u00f1an a beleza e honestidade asociada coa produci\u00f3n individual do produto.\nA insatisfacci\u00f3n coa situaci\u00f3n xeral no s\u00e9culo XX fixo que apareceran moitas novas correntes de pensamento, que na arquitectura serviron como precursores da Arquitectura Moderna. Compre destacar o Deutscher Werkbund, formado en 1907 para producir m\u00e1quinas de mellor calidade que fixeran produtos. O alzamento da profesi\u00f3n de dese\u00f1o industrial est\u00e1 tam\u00e9n situada neste tempo. E seguindo esta corrente, a escola Bauhaus, fundada na Alema\u00f1a no 1919, que rexeitaba a historia e miraba \u00e1 arquitectura como unha s\u00edntese da arte e a tecnolox\u00eda.\nCando a arquitectura moderna comezou a practicarse, apareceu o \"avant-garde\", movemento con moral, filosof\u00eda e est\u00e9tica. A verdade foi procurada rexeitando a historia e cambiando a funci\u00f3n coma un xerador da forma. Os arquitectos convert\u00e9ronse en figuras prominentes. Logo a arquitectura moderna mudouse \u00f3 mundo da produci\u00f3n en masa debido \u00e1 s\u00faa simpleza e econom\u00eda.\nPor\u00e9n, un reduto de calidade empezou a se percibir na arquitectura moderna polo p\u00fablico xeral nos sesenta. Alg\u00fans motivos citados por este movemento son a carencia de significado, a esterilidade, fealdade, uniformidade e efectos psicol\u00f3xicos.\nOs profesionais da arquitectura deron resposta a isto facendo unha arquitectura m\u00e1is popular no campo da visi\u00f3n, incluso a expensas de sacrificar a profundidade pola superficialidade, un movemento chamado Posmodernismo.\nOutra parte da profesi\u00f3n, e alg\u00fans que non eran arquitectos, respondeu indo \u00f3 que eles consideraban o m\u00e1is importante do problema. Eles sent\u00edan que a arquitectura non era unha filosof\u00eda persoal ou est\u00e9tica para individualistas; m\u00e1is ben ti\u00f1a que considerar as necesidades de cada d\u00eda da xente e usar a tecnolox\u00eda para conseguir un ambiente m\u00e1is habit\u00e1bel. O Movemento da Metodolox\u00eda do Dese\u00f1o envolveu xente como Chis Jones, Christofher Alexanter, que comezaron a buscar un modelo de dese\u00f1o m\u00e1is exclusivo de xeito que as\u00ed conseguiran un mellor produto. Fix\u00e9ronse intensos estudos nas \u00e1reas como o comportamento, o ambiente, e ciencias sociais e empezaron a informar sobre o proceso do dese\u00f1o.\nComo outros aspectos comezaron a reco\u00f1ecerse e a complexidade dos edificios comezou a elevarse en termos como os servizos, a arquitectura comezou a converterse m\u00e1is multidisciplinaria que nunca. A arquitectura require agora un equipo de profesionais, sendo o arquitecto un entre eles, \u00e1s veces o l\u00edder, outras non. Este \u00e9 o estado da profesi\u00f3n hoxe. Non obstante, o individualismo segue a\u00ednda a ser visto nalg\u00fans edificios, os cales son vistos coma s\u00edmbolos -o museo ou os centros de artes refinadas son agora zonas para novos experimentos dentro do campo do estilo: hoxe a desconstruci\u00f3n, ma\u00f1\u00e1 quizais alg\u00fans outro m\u00e1is."}
{"id": "21", "revid": "56817", "url": "https://gl.wikipedia.org/wiki?curid=21", "title": "Adquisici\u00f3n da linguaxe", "text": "Denom\u00ednase adquisici\u00f3n da linguaxe \u00e1 aprendizaxe e desenvolvemento da capacidade ling\u00fc\u00edstica por parte dun individuo. Dist\u00ednguese entre aprendizaxe da primeira lingua, que realizan todos os nenos, e aprendizaxe dunha segunda lingua ou dunha lingua estranxeira. Este proceso \u00e9 estudado pola Ling\u00fc\u00edstica, a Psicolox\u00eda e a Ling\u00fc\u00edstica aplicada co obxecto de comprender os procesos utilizados na aprendizaxe da linguaxe, identificar as etapas e comprender a natureza da linguaxe.\nNa adquisici\u00f3n da linguaxe d\u00e9bense tomar en consideraci\u00f3n as diferentes teor\u00edas explicativas, a existencia de diferenzas individuais e a hip\u00f3tese da existencia dun per\u00edodo cr\u00edtico no que ela \u00e9 pos\u00edbel.\nA orixe e adquisici\u00f3n das regras de produci\u00f3n \u00e9 obxecto de m\u00faltiples controversias, tanto respecto \u00e1 s\u00faa natureza (ling\u00fc\u00edstica cognitiva ou especificamente ling\u00fc\u00edstica) como da s\u00faa aprendizaxe (innata ou aprendida desde o medio social). Para moitos autores, a linguaxe implica unha funci\u00f3n simb\u00f3lica anterior a ela, que se materializa nos diferentes sistemas de signos. Estes sistemas de signos da linguaxe comb\u00ednanse, pola s\u00faa vez, con aspectos emocionais e afectivos que expresan a actitude, relaci\u00f3n ou interacci\u00f3n do falante respecto da s\u00faa mensaxe, e pretenden influ\u00edr no o\u00ednte.\nP\u00f3dense distinguir d\u00faas teor\u00edas explicativas da adquisici\u00f3n da linguaxe: a teor\u00eda condutista e a teor\u00eda innatista.\nA afirmaci\u00f3n de que o neno nace con todos os universais ling\u00fc\u00edsticos foi entendida por alg\u00fans autores dun xeito moi literal. As\u00ed McNeill suxire que os nenos nacen cunha xerarqu\u00eda de categor\u00edas ling\u00fc\u00edsticas. Pola contra, outros fan unha interpretaci\u00f3n m\u00e1is moderada. Para Fodor, os universais ling\u00fc\u00edsticos son intr\u00ednsecos ao neno, m\u00e1is ca innatos. O punto de vista de Chomsky tampouco carece de cr\u00edticas. As\u00ed, para os te\u00f3ricos condutistas \u00e9 un punto de vista en contra da perspectiva innatista a aparente capacidade dos animais, tales coma os chimpanc\u00e9s, para aprender os rudimentos da linguaxe. As investigaci\u00f3ns sobre a linguaxe po\u00f1en de manifesto a existencia de diferenzas individuais na adquisici\u00f3n dela, non s\u00f3 en relaci\u00f3n ao seu inicio e rapidez de desenvolvemento, sen\u00f3n tam\u00e9n no uso de diferentes mecanismos de aprendizaxe e no uso de rotas evolutivas non exactamente iguais.\nPola contra, a hip\u00f3tese dun per\u00edodo cr\u00edtico na s\u00faa adquisici\u00f3n, tal como foi inicialmente formulada por Eric Lenneberg, \u00e1chase con problemas na actualidade. Este investigador baseouse, por unha banda, no feito de que o per\u00edodo no que se sit\u00faa xeralmente a adquisici\u00f3n da linguaxe \u00e9 entre un per\u00edodo anterior ao dos dous anos e os doce, sen que poida adquirirse a partir desta idade; e, por outra, na existencia de recuperaci\u00f3ns da linguaxe en suxeitos que sufriron afasia en idades temper\u00e1s, pero non (ou moi defectuosa) en af\u00e1sicos adultos. Resultados de investigaci\u00f3ns posteriores po\u00f1en en evidencia a capacidade para adquirir a capacidade ling\u00fc\u00edstica despois deste per\u00edodo considerado como cr\u00edtico. Non obstante, a pesar da s\u00faa adquisici\u00f3n, o desenvolvemento non \u00e9 normal. Parece existir un per\u00edodo \"sens\u00edbel\" (16 meses-8 anos, aproximadamente) no que se produce o esencial do desenvolvemento ling\u00fc\u00edstico."}
{"id": "23", "revid": "1576", "url": "https://gl.wikipedia.org/wiki?curid=23", "title": "Antimateria", "text": "A Antimateria \u00e9 a materia composta de antipart\u00edculas das part\u00edculas que constit\u00faen a materia normal. Un \u00e1tomo de antihidr\u00f3xeno, por exemplo, est\u00e1 composto dun antiprot\u00f3n de carga negativa orbitado por un positr\u00f3n de carga positiva. Se unha parella part\u00edcula/antepart\u00edcula entra en contacto entre si aniqu\u00edlanse producindo un estalido de enerx\u00eda, que pode manifestarse en forma doutras part\u00edculas, antipart\u00edculas ou radiaci\u00f3n electromagn\u00e9tica.\nEn 1995 consegu\u00eduse producir anti\u00e1tomos de hidr\u00f3xeno, as\u00ed como n\u00facleos de antideuterio, creados a partir dun antiprot\u00f3n e un antineutr\u00f3n, pero non se logrou crear antimateria de maior complexidade. A antimateria cr\u00e9ase no universo al\u00ed onde haxa colisi\u00f3ns entre part\u00edculas de alta enerx\u00eda, como no medio da galaxia, mais a\u00ednda non se atopou ning\u00fan tipo de antimateria como residuo do Big Bang, (cousa que ocorre coa materia normal). A diferente distribuci\u00f3n entre a materia e a antimateria no universo foi durante moito tempo un misterio. A soluci\u00f3n m\u00e1is prob\u00e1bel at\u00f3pase na certa asimetr\u00eda nas propiedades dos mes\u00f3ns-B e as s\u00faas antipart\u00edculas, os anti-mes\u00f3ns-B."}
{"id": "24", "revid": "98629", "url": "https://gl.wikipedia.org/wiki?curid=24", "title": "Ano (astronom\u00eda)", "text": "Un ano, ano terrestre, ano sideral, sid\u00e9reo ou ano xuliano (s\u00edmbolo: a) ref\u00edrese ao tempo orbital do planeta Terra, \u00e9 dicir, \u00e1 vez que tarda devandito planeta en dar unha volta completa ao redor do Sol. T\u00f3mase como referencia a orientaci\u00f3n Sol-Terra en relaci\u00f3n con outros corpos celestes distantes. O termo ano tam\u00e9n se usa para referirse ao per\u00edodo orbital de calquera planeta e, por extensi\u00f3n, apl\u00edcase a outros ciclos orbitais.\nUn ano natural \u00e9 unha aproximaci\u00f3n ao n\u00famero de d\u00edas do per\u00edodo orbital da Terra, tal e como se conta nun determinado calendario. O calendario gregoriano, ou calendario moderno, presenta o seu ano natural como un ano com\u00fan de 365 d\u00edas ou como un ano bisesto de 366 d\u00edas, do mesmo xeito que os calendarios xulianos; \"v\u00e9xase\" abaixo. Para o calendario gregoriano, a duraci\u00f3n media do ano civil (o ano medio) ao longo do ciclo bisesto completo de 400 anos \u00e9 de 365.2425 d\u00edas. A norma ISO ISO 80000-3, Anexo C, admite o s\u00edmbolo \"a\" (do lat\u00edn \"annus\") para representar un ano de 365 ou 366 d\u00edas. En ingl\u00e9s, ad\u00f3itanse utilizar as abreviaturas \"y\" e \"yr\".\nEn astronom\u00eda, o ano xuliano \u00e9 unha unidade de tempo; definida como 365.25 d\u00edas de exactamente 86\u00a0400\u00a0segundos (unidade base do SI), que suman exactamente 31\u00a0557\u00a0600 segundos nun ano astron\u00f3mico xuliano.\nA palabra \"ano\" tam\u00e9n se utiliza para per\u00edodos vagamente asociados co calendario ou o ano astron\u00f3mico, pero non id\u00e9nticos a eles, como o ano estacional, o ano fiscal, o ano escolar etc. Do mesmo xeito, \"ano\" pode significar o per\u00edodo orbital de calquera planeta; por exemplo, un ano marciano e un ano venusiano son exemplos do tempo que tarda un planeta en transitar unha \u00f3rbita completa. O termo tam\u00e9n pode usarse en referencia a calquera per\u00edodo ou ciclo longo, como o gran ano.\nIntercalaci\u00f3n.\nOs anos astron\u00f3micos non te\u00f1en un n\u00famero enteiro de d\u00edas ou meses lunares. Calquera calendario que siga un ano astron\u00f3mico debe ter un sistema de intercalaci\u00f3n como os anos bisestos.\nCalendario xuliano.\nNo calendario xuliano, a duraci\u00f3n media dun ano \u00e9 de 365,25 d\u00edas. Un ano non bisesto ten 365 d\u00edas, un ano bisesto ten 366 d\u00edas. Un ano bisesto ocorre cada cuarto ano, ou ano bisesto, durante o cal se intercala un d\u00eda bisesto no mes de febreiro. O nome \"d\u00eda bisiesto\" apl\u00edcase ao d\u00eda engadido.\nO calendario xuliano revisado, proposto en 1923 e utilizado nalgunhas Igrexas ortodoxas orientais e ten 218 anos bisestos cada 900 anos, cunha duraci\u00f3n media do ano de 365,242\u00a0222\u00a02 d\u00edas, pr\u00f3xima \u00e1 duraci\u00f3n do ano tropical medio, 365,242\u00a019 d\u00edas (erro relativo de 9-10-8).\nNo ano 2800 d.\u00a0C., os calendarios gregoriano e xuliano revisado comezar\u00e1n a diferir nun d\u00eda de calendario.\nCalendario gregoriano.\nO calendario gregoriano tenta que o equinoccio de marzo caia no 21 de marzo ou pouco antes e, polo tanto, segue o ano do equinoccio cara ao norte, ou ano tropical. Dado que 97 dos 400 anos son bisestos, a duraci\u00f3n media do ano do calendario gregoriano \u00e9 de 365,242 d\u00edas; cun erro relativo inferior a unha ppm (8-10-7) con respecto \u00e1 duraci\u00f3n actual do ano tropical medio 365,242 d\u00edas e a\u00ednda m\u00e1is preto do actual ano do equinoccio de marzo de 365,242 d\u00edas que pretende igualar. Est\u00edmase que para o ano 4000 de nosa era, o equinoccio cara ao norte atrasarase un d\u00eda no calendario gregoriano, non por esta diferenza, sen\u00f3n pola retardaci\u00f3n da rotaci\u00f3n da Terra e o consecuente alongamento do d\u00eda.\nOutros calendarios.\nHistoricamente, os calendarios lunisolares intercalaban meses bisestos enteiros de forma observacional. Os calendarios lunisolares caeron en desuso, excepto por raz\u00f3ns lit\u00farxicas (calendario hebreo, varios calendarios hind\u00fas).\nUnha adaptaci\u00f3n moderna do hist\u00f3rico calendario Jalali, co\u00f1ecida como calendario solar Hijri (1925), \u00e9 un calendario solar puramente cun patr\u00f3n irregular de d\u00edas bisestos baseado na observaci\u00f3n (ou no c\u00e1lculo astron\u00f3mico), cuxo obxectivo \u00e9 situar o aninovo (Nouruz) no d\u00eda do equinoxiovernal (para o fuso horario de Teher\u00e1n), no canto de utilizar un sistema algor\u00edtmico de anos bisestos.\nNumeraci\u00f3n anual.\nO calendario asigna un n\u00famero cardinal a cada ano secuencial, utilizando un acontecemento de referencia no pasado (chamado \u00e9poca) como comezo dunha era.\nO calendario gregoriano \u00e9 o calendario civil m\u00e1is utilizado no mundo. Foi instaurado sobre unha estimaci\u00f3n do s\u00e9culo VI da data de nacemento de Xes\u00fas de Nazaret. No calendario gregoriano util\u00edzanse d\u00faas notaci\u00f3ns para indicar a numeraci\u00f3n dos anos: a cristi\u00e1 \"Anno Domini\" (que significa \"no ano do Se\u00f1or\"), abreviada A.D.; e a \"Era com\u00fan\", abreviada e.c., preferido por moitas outras fes. Os n\u00fameros dos anos bas\u00e9anse no c\u00f3mputo inclusivo, polo que non existe o \"ano cero\". Os anos anteriores \u00e1 \u00e9poca abrev\u00edanse a.C. para Antes de Cristo ou a. e. c. para antes da Era com\u00fan. Na numeraci\u00f3n de anos astron\u00f3mica, os n\u00fameros positivos indican anos d.C/CE, o n\u00famero 0 designa 1 a.C./BCE, -1 designa 2 a.C./BCE, e as\u00ed sucesivamente.\nOutras eras incl\u00faen a da Antiga Roma, (\"desde a fundaci\u00f3n de a cidade), abreviada AUC ou a.u.c.; (\"ano do mundo\"), utilizado para o calendario hebreo e abreviado AM; e as eras do emperador xapon\u00e9s. O ano da H\u00e9xira isl\u00e1mico, (ano da H\u00e9xira, abreviado AH), bas\u00e9ase nun calendario lunar de doce meses lunares e, polo tanto, \u00e9 m\u00e1is curto ca un ano solar.\nDivisi\u00f3ns pragm\u00e1ticas.\nOs c\u00e1lculos financeiros e cient\u00edficos adoitan utilizar un calendario de 365 d\u00edas para simplificar as tarifas diarias.\nExercicio fiscal.\nUn ano fiscal ou exercicio financeiro \u00e9 un per\u00edodo de doce meses utilizado para calcular os estados financeiros anuais en empresas e outras organizaci\u00f3ns. En moitas xurisdici\u00f3ns, as normativas relativas \u00e1 contabilidade esixen devanditos informes unha vez cada doce meses, pero non requiren que os doce meses constit\u00faan un ano natural.\nPor exemplo, no Canad\u00e1 e a India o ano fiscal comeza o 1 de abril; no Reino Unido comeza o 1 de abril a efectos do imposto de sociedades e os estados financeiros do Goberno, pero o 6 de abril a efectos dos impostos persoais e o pago de prestaci\u00f3ns estatais; en Australia comeza o 1 de xullo; mentres que nos Estados Unidos o ano fiscal do goberno federal comeza o 1 de outubro.\nAno acad\u00e9mico.\nUn ano acad\u00e9mico \u00e9 o per\u00edodo anual durante o cal un estudante asiste a unha instituci\u00f3n educativa. O ano acad\u00e9mico pode dividirse en per\u00edodos acad\u00e9micos, como semestres ou trimestres. En moitos pa\u00edses, o ano escolar comeza en agosto ou setembro e termina en maio, xu\u00f1o ou xullo. En Israel, o ano acad\u00e9mico comeza cara a outubro ou novembro, coincidindo co segundo mes do calendario hebreo.\nAlgunhas escolas do Reino Unido, Canad\u00e1 e os Estados Unidos dividen o ano acad\u00e9mico en \"tres\" trimestres (chamados \"trimesters\" ou \"quarters\" nos Estados Unidos), que coinciden aproximadamente co outono, o inverno e a primavera. Nalg\u00fans casos, os estudantes asisten de forma voluntaria ou optativa a unha breve sesi\u00f3n de ver\u00e1n, que \u00e1s veces se considera parte do curso acad\u00e9mico regular. Outras escolas dividen o ano en \"dous\" semestres principais, o primeiro (normalmente de agosto a decembro) e o segundo (de xaneiro a maio). Cada un destes semestres principais pode dividirse pola metade mediante exames parciais, e cada unha das metades denom\u00ednase \"trimestre\" (ou \"cuadrimestre\" nalg\u00fans pa\u00edses). Tam\u00e9n pode haber unha sesi\u00f3n voluntaria de ver\u00e1n ou unha breve sesi\u00f3n de xaneiro.\nOutras escolas, inclu\u00eddas algunhas dos Estados Unidos, te\u00f1en \"catro\" per\u00edodos lectivos. Algunhas escolas nos Estados Unidos, en particular a Boston Latin School, poden dividir o ano en \"cinco ou m\u00e1is\" per\u00edodos de cualificaci\u00f3n. Alg\u00fans afirman en defensa disto que talvez haxa unha correlaci\u00f3n positiva entre a frecuencia dos informes e o rendemento acad\u00e9mico.\nNas escolas dos Estados Unidos adoita haber 180 d\u00edas lectivos ao ano, exclu\u00eddos fins de semana e descansos, mentres que nas escolas p\u00fablicas do Canad\u00e1, Nova Zelandia e o Reino Unido hai 190 d\u00edas para os alumnos, e 200 para os de Australia.\nNa India, o ano acad\u00e9mico empeza normalmente o 1 de xu\u00f1o e termina o 31 de maio. A\u00ednda que as escolas empezan a pechar a mediados de marzo, o peche acad\u00e9mico real \u00e9 o 31 de maio e no Nepal empeza o 15 de xullo.\nAs escolas e universidades de Australia adoitan ter anos acad\u00e9micos que coinciden aproximadamente co ano civil (\u00e9 dicir, empezan en febreiro ou marzo e terminan entre outubro e decembro), xa que no hemisferio sur o ver\u00e1n vai de decembro a febreiro.\nAnos astron\u00f3micos.\nAno xuliano.\nO ano xuliano, tal e como se utiliza en astronom\u00eda e outras ciencias, \u00e9 unha unidade de tempo definida como exactamente 365,25 d\u00edas de 86.400 segundos cada un (\"tempo de efem\u00e9rides\"). Este \u00e9 o significado normal da unidade \"ano\" utilizada en diversos contextos cient\u00edficos. O s\u00e9culo xuliano de d\u00edas de efem\u00e9rides e o milenio xuliano de d\u00edas de efem\u00e9rides util\u00edzanse en c\u00e1lculos astron\u00f3micos. Fundamentalmente, expresar un intervalo de tempo en anos xulianos \u00e9 unha forma de especificar con precisi\u00f3n unha cantidade de tempo (non cantos anos \"reais\"), para intervalos de tempo longos nos que indicar o n\u00famero de d\u00edas de efem\u00e9rides ser\u00eda pouco manexable e pouco intuitivo. Por convenci\u00f3n, o ano xuliano util\u00edzase no c\u00e1lculo da distancia percorrida por un ano luz.\nNo C\u00f3digo Unificado de Unidades de Medida (pero non segundo a Uni\u00f3n Internacional de F\u00edsica Pura e Aplicada ou a Uni\u00f3n Internacional de Ciencias Xeol\u00f3xicas, v\u00e9xase m\u00e1is adiante), o s\u00edmbolo \"a\" (sen sub\u00edndice) ref\u00edrese sempre ao ano xuliano, \"aj\", de exactamente . segundos.\nP\u00f3denselle aplicar os multiplicadores do prefixo SI para formar \"ka\", \"Ma\", etc.\nAnos siderais, tropicais e anomal\u00edsticos.\nCada un destes tres anos pode denominarse, en termos xerais, \"ano astron\u00f3mico\".\nO ano sideral \u00e9 o tempo que tarda a Terra en completar unha revoluci\u00f3n da s\u00faa \u00f3rbita, medido con respecto a un marco de referencia fixo (como as estrelas fixas, en lat\u00edn ', singular '). A s\u00faa duraci\u00f3n media \u00e9 de d\u00edas (365 d 6 h 9 min 9,76 s) (na \u00e9poca J2000.0 = 1 de xaneiro de 2000, 12:00:00 TT).\nNa actualidade, o ano tropical medio def\u00ednese como o per\u00edodo de tempo para que a lonxitude ecl\u00edptica media do Sol aumente 360 graos. Debido a que a lonxitude ecl\u00edptica do Sol m\u00eddese con respecto ao equinoccio, o ano tropical comprende un ciclo completo das estaci\u00f3ns e \u00e9 a base dos calendarios solares como o calendario gregoriano utilizado internacionalmente. A definici\u00f3n moderna de ano tropical medio difire do tempo real entre pasaxes de, por exemplo, o equinoccio cara ao norte, nun ou dous minutos, por varias raz\u00f3ns que se explican a continuaci\u00f3n. Debido \u00e1 precesi\u00f3n axial da Terra, este ano \u00e9 uns 20 minutos m\u00e1is curto que o ano sideral. O ano tropical medio \u00e9 de aproximadamente 365 d\u00edas, 5 horas, 48 minutos, 45 segundos, utilizando a definici\u00f3n moderna ( = 365.24219 d \u00d7 86 400 s). A duraci\u00f3n do ano tropical var\u00eda un pouco ao longo de miles de anos porque a velocidade de precesi\u00f3n axial non \u00e9 constante.\nO ano an\u00f3malo \u00e9 o tempo que tarda a Terra en completar unha revoluci\u00f3n con respecto \u00e1 s\u00faa apse. A \u00f3rbita da Terra \u00e9 el\u00edptica; os puntos extremos, chamados apses, son o perihelio, onde a Terra est\u00e1 m\u00e1is preto do Sol, e o afelio, onde a Terra est\u00e1 m\u00e1is lonxe do Sol. O ano an\u00f3malo adoita definirse como o tempo transcorrido entre os pasos polo perihelio. A s\u00faa duraci\u00f3n media \u00e9 de 365,259636 d\u00edas (365 d 6 h 13 min 52,6 s) (na \u00e9poca J2011.0).\nAno drac\u00f3nico.\nO ano drac\u00f3nico, ano dracon\u00edtico, ano de eclipse ou ano ecl\u00edptico \u00e9 o tempo que tarda o Sol (visto desde a Terra) en completar unha revoluci\u00f3n con respecto ao mesmo nodo lunar (un punto no que a \u00f3rbita da L\u00faa cr\u00fazase coa ecl\u00edptica). O ano est\u00e1 asociado con eclipses: estes ocorren s\u00f3 cando tanto o Sol como a L\u00faa est\u00e1n preto destes nodos; polo que as eclipses ocorren en aproximadamente un mes de cada medio ano de eclipse. Polo tanto, hai d\u00faas (ou ocasionalmente tres) tempadas de eclipses cada ano de eclipse. A duraci\u00f3n media do ano de eclipse \u00e9\nEste termo util\u00edzase \u00e1s veces erroneamente para o per\u00edodo drac\u00f3nico ou nodal de precesi\u00f3n lunar, \u00e9 dicir, o per\u00edodo dunha revoluci\u00f3n completa do nodo ascendente da L\u00faa ao redor da ecl\u00edptica: anos xulianos ( d\u00edas; na \u00e9poca J2000.0).\nCiclo de l\u00faa chea.\nO ciclo de l\u00faa chea \u00e9 o tempo que tarda o Sol (visto desde a Terra) en completar unha revoluci\u00f3n con respecto ao perixeo da \u00f3rbita da L\u00faa. Este per\u00edodo est\u00e1 asociado co tama\u00f1o aparente da l\u00faa chea, e tam\u00e9n coa duraci\u00f3n variable do mes sin\u00f3dico. A duraci\u00f3n dun ciclo de l\u00faa chea \u00e9:\nAno lunar.\nO ano lunar comprende doce ciclos completos das fases da L\u00faa, vistos desde a Terra. Ten unha duraci\u00f3n aproximada de 354,37 d\u00edas. Os musulm\u00e1ns util\u00edzano para celebrar as s\u00faas Eidas e para marcar o inicio do mes de xax\u00fan do Ramad\u00e1n. O ano civil musulm\u00e1n bas\u00e9ase no ciclo lunar. O calendario xudeu tam\u00e9n \u00e9 esencialmente lunar, ag\u00e1s que se engade un mes lunar intercalado unha vez cada dous ou tres anos, para manter o calendario sincronizado tam\u00e9n co ciclo solar. As\u00ed, un ano lunar no calendario xudeu (hebreo) consta de doce ou trece meses lunares.\nAno vago.\nO ano vago, de \"\" ou ano errante, \u00e9 unha aproximaci\u00f3n integral ao ano igual a 365 d\u00edas, que vaga en relaci\u00f3n con anos m\u00e1is exactos. Tipicamente o ano vago div\u00eddese en 12 meses esquem\u00e1ticos de 30 d\u00edas cada un m\u00e1is 5 d\u00edas intercalados. O ano vago utilizouse nos calendarios de Etiop\u00eda, Antigo Exipto, Ir\u00e1n, Armenia e en Mesoam\u00e9rica entre os aztecas e maias (Haab'). A\u00ednda \u00e9 utilizado por moitas comunidades zoroastrianas.\nAno hel\u00edaco.\nUn ano hel\u00edaco \u00e9 o intervalo entre as sa\u00eddas hel\u00edacas dunha estrela. Difire do ano sideral para as estrelas afastadas da ecl\u00edptica debido principalmente \u00e1 precesi\u00f3n dos equinoccios.\nAno s\u00f3tico.\nO ano sot\u00edaco \u00e9 o ano hel\u00edaco, o intervalo entre as auroras hel\u00edacas, da estrela Sirio. Actualmente \u00e9 menor que o ano sideral e a s\u00faa duraci\u00f3n esta moi pr\u00f3xima ao ano xuliano de 365,25 d\u00edas.\nAno gaussiano.\nO ano gaussiano \u00e9 o ano sideral para un planeta de masa desprezable (respecto ao Sol) e imperturbable por outros planetas que se rexe pola constante gravitatoria gaussiana. Devandito planeta estar\u00eda lixeiramente m\u00e1is preto do Sol que a distancia media da Terra. A s\u00faa lonxitude \u00e9:\nCaracter\u00edsticas.\nO calendario gregoriano est\u00e1 dividido en 12 meses, e abrangue 52 semanas (e 1 ou 2 d\u00edas) nos seus 365 d\u00edas (ou 366 nos anos bisestos). Realmente, os anos te\u00f1en unha duraci\u00f3n de 365 d\u00edas e seis horas aproximadamente. Cada 4 anos realizase un axuste no calendario e adici\u00f3nase un d\u00eda ao ano, sendo que este ano se denomina bisesto. A regra concreta \u00e9 que un ano \u00e9 bisesto se \u00e9 m\u00faltiplo de 4, mais non o \u00e9 se for m\u00faltiplo de 100, e tam\u00e9n \u00e9 bisesto se \u00e9 m\u00faltiplo de 400.\nTam\u00e9n se usa o termo para designar o per\u00edodo orbital de calquera planeta.\nC\u00f3mputo.\nA sinxeleza da definici\u00f3n oculta a complexidade do seu c\u00f3mputo. Consid\u00e9ranse diferentes \"anos\" segundo a referencia escollida para determinar a s\u00faa duraci\u00f3n:\nCivilmente empr\u00e9ganse o ano tr\u00f3pico e o ano calendario, con excepci\u00f3ns, pois o mundo isl\u00e1mico r\u00e9xese por un calendario lunar.\nEn Astronom\u00eda e Astrof\u00edsica, ademais do ano sid\u00e9reo son de interese:\nDuraci\u00f3n num\u00e9rica dun ano.\nO ano medio nesta secci\u00f3n est\u00e1 calculado para o ano 2000 e as diferenzas na duraci\u00f3n do ano, en comparaci\u00f3n co 2000, danse para anos pasados e futuros. Nas t\u00e1boas un d\u00eda son 86\u00a0400 segundos do Sistema Internacional.\nS\u00edmbolo.\nO s\u00edmbolo establecido para o ano na norma ISO 80000 \u00e9 a (do lat\u00edn \"annus\"). Del p\u00f3dense derivar, co uso de m\u00faltiplos, Ma (megaanos, mill\u00f3ns de anos) e ka (kiloanos, miles de anos).\nO C\u00f3digo Unificado para Unidades de Medida diferencia entre os diferentes s\u00edmbolos das normas ISO 1000, ISO 2955 e ANSI X3.50 by using:\nonde: \nA IUPAC e a Uni\u00f3n Internacional de Ciencias Xeol\u00f3xicas recomendaron a definici\u00f3n de \"annus\", co s\u00edmbolo \"a\", como a lonxitude do ano tr\u00f3pico no ano 2000:\nIsto difire da definici\u00f3n superior de 365,25 d\u00edas nunhas 20 partes por mill\u00f3n. O documento conxunto indica que definici\u00f3ns como as de ano xuliano \"sofren unha obsolescencia inherente preprogramada debido \u00e1 variabilidade do movemento orbital da Terra\", mais propo\u00f1en o uso da lonxitude do ano tr\u00f3pico do 2000 d.C. (especificada ata o milisegundo), que tam\u00e9n sofre o mesmo problema. (O ano tr\u00f3pico oscila cun tempo de m\u00e1is dun minuto)."}
{"id": "25", "revid": "25871", "url": "https://gl.wikipedia.org/wiki?curid=25", "title": "A", "text": "O A \u00e9 a primeira letra do alfabeto galego, e representa a vogal m\u00e1is aberta da lingua galega.\nPode ter a funci\u00f3n de artigo determinado feminino singular (\"a bolboreta\"), ou de preposici\u00f3n con distintos valores (\"axudar a algu\u00e9n\", \"ir a Santiago\").\nTam\u00e9n pode ser un prefixo de orixe latina con valor de aproximaci\u00f3n ou direcci\u00f3n (\"achegar\", \"asentar\"), ou un prefixo de orixe grega con valor de negaci\u00f3n (\"apol\u00edtico\", \"anormalidade\").\nHistoria.\nA letra A ten a s\u00faa orixe nun pictograma dunha cabeza de boi da escrita xerogl\u00edfica exipcia ou do alfabeto ugar\u00edtico. Cara ao ano 1600 a.C. os fenicios d\u00e9ronlle unha forma li\u00f1al que serviu de base para todas as formas posteriores da letra.\nUsos.\nAstronom\u00eda.\nA indica, segundo a clasificaci\u00f3n de Harvard, unha clase espectral de estrela de gran luminosidade, cor azul e temperatura entre 8.000 e 12\u00a0000 \u00b0C. O seu compo\u00f1ente principal \u00e9 o hidr\u00f3xeno. Estrelas deste tipo son Sirio, Altair e Vega.\nA indica que un asteroide foi descuberto entre o 1 e o 15 de xaneiro.\nBioqu\u00edmica.\nNa codificaci\u00f3n dos amino\u00e1cidos ordinarios, A \u00e9 a abreviatura de alanina.\nNa codificaci\u00f3n dos \u00e1cidos nucleicos, A \u00e9 a abreviatura da adenina.\nA indica o grupo sangu\u00edneo no que os gl\u00f3bulos vermellos s\u00f3 portan aglutinas A.\nElectr\u00f3nica.\nA \u00e9 o s\u00edmbolo do amperio, unidade de medida da corrente el\u00e9ctrica.\nA \u00e9 o tama\u00f1o est\u00e1ndar da bater\u00eda.\nFilosof\u00eda.\nA \u00e9 o s\u00edmbolo da proposici\u00f3n universal afirmativa.\nCoa f\u00f3rmula \"A = A\" ind\u00edcase o principio de identidade.\nCoa f\u00f3rmula \"A = non A\" ind\u00edcase o principio de contradici\u00f3n.\nF\u00edsica.\nA representa o n\u00famero de masa do \u00e1tomo.\nCoeficiente A de Einstein da emisi\u00f3n espont\u00e1nea de radiaci\u00f3n.\na \u00e9 o s\u00edmbolo da \u00e1rea, unidade de superficie, e tam\u00e9n s\u00edmbolo da aceleraci\u00f3n.\nInform\u00e1tica.\nEn Unicode o A \u00e9 U+0041 e o a \u00e9 U+0061.\nEn ASCII o A \u00e9 65 e o a \u00e9 97.\nEn c\u00f3digo binario A \u00e9 01000001 e a \u00e9 01100001.\nMec\u00e1nica.\na \u00e9 o s\u00edmbolo da aceleraci\u00f3n (vectorial).\nQu\u00edmica.\nO \u00e1cido A \u00e9 un derivado sulf\u00farico da naftalina.\nTam\u00e9n \u00e9 a abreviatura en bioqu\u00edmica da adenosina, unha base dos \u00e1cidos nucleicos (ADN ou ARN).\nXeograf\u00eda.\nA \u00e9 s\u00edmbolo de Austria."}
{"id": "26", "revid": "41354", "url": "https://gl.wikipedia.org/wiki?curid=26", "title": "Alba (mitolox\u00eda)", "text": ""}
{"id": "27", "revid": "25871", "url": "https://gl.wikipedia.org/wiki?curid=27", "title": "Aida", "text": "O nome propio Aida pode referirse a:"}
{"id": "28", "revid": "1131", "url": "https://gl.wikipedia.org/wiki?curid=28", "title": "Ax\u00f3uxere (obxecto)", "text": "Un ax\u00f3uxere \u00e9 unha ou varias esferas ocas que poden servir como obxecto sonoro que serve para entreter aos cativos, como peza sonora que adoita po\u00f1erse os gatos ou outros animais dom\u00e9sticos para avisar de onde se moven ou como instrumento musical. Pode ser de pl\u00e1stico, metal ou madeira e ao movelo fai ru\u00eddo debido a unha boli\u00f1as no seu interior. Adoitan seren de cores moi vivas para estimular os sentidos do neno.\nDebido a que a capacidade cognitiva dos pequenos a\u00ednda non est\u00e1 desenvolvida, este xoguete obriga ao neni\u00f1o a forzar as s\u00faas capacidades visuais e auditivas para comprender o que ten diante cando o xoguete est\u00e1 no seu poder. Ademais vai obtendo est\u00edmulos t\u00e1ctiles que o relacionan co mundo exterior. A existencia de obxectos que chamen a s\u00faa atenci\u00f3n resulta moi importante como xeito de:\nNoutro aspecto non l\u00fadico e m\u00e1is funcional, este obxecto util\u00edzase como sinal de movemento: coma os badais nas igrexas ou os chocallos nas vacas, p\u00f3nselle \u00e1s veces aos gatos ou cans para saber onde est\u00e1n ou para saber se se est\u00e1n movendo.\nConsiste nun recipiente no que introducen ax\u00f3uxeres ou campa\u00ed\u00f1as e un mango por onde agarra o cativo. Os m\u00e1is pequenos ax\u00edtano instintivamente e div\u00edrtense co son que eles producen. Actualmente, existe unha gran cantidade de modelos no mercado, fabricados de moi diversos materiais. A maior\u00eda est\u00e1n decorados con cores rechamantes e figuri\u00f1as infant\u00eds.\nOs ax\u00f3uxeres foron utilizados polos cativos durante milleiros de anos. Os primeiros que se co\u00f1ecen datan da \u00e9poca exipcia, antes do comezo do Imperio Novo."}
{"id": "29", "revid": "109703", "url": "https://gl.wikipedia.org/wiki?curid=29", "title": "Alfabeto", "text": "Alfabeto (chegou dende o lat\u00edn, mais procede do grego\u00a0\"alphabetos, -ou\", formado a partir das d\u00faas primeiras letras,\u00a0\"alpha\"\u00a0e\u00a0\"beta\") denota o conxunto organizado de letras e tam\u00e9n un sistema de escrita, o m\u00e1is com\u00fan no mundo occidental. Na primeira acepci\u00f3n \u00e9 sin\u00f3nimo de abecedario e na segunda \u00fasase en contraposici\u00f3n co alifato ou o abxad conson\u00e1nticos ou os silabarios, busca representaci\u00f3ns fonem\u00e1ticas, non sempre biun\u00edvocas. Ten unha orde fixa, que se emprega por exemplo para a ordenaci\u00f3n en dicionarios, enciclopedias ou glosarios en papel, ou en listas de cousas.\nA palabra alfabeto prov\u00e9n das gregas alfa e beta, que designaban a primeira e segunda letra do seu alfabeto, correspondentes no alfabeto latino a a e b, respectivamente.\nO alfabeto galego ten 23 letras (entre par\u00e9nteses a denominaci\u00f3n da letra):\na (a), b (be), c (ce), d (de), e (e), f (efe), g (gue), h (hache), i (i), l (ele), m (eme), n (ene), \u00f1 (e\u00f1e), o (o), p (pe), q (que), r (erre), s (ese), t (te), u (u), v (uve), x (xe), z (zeta).\nExemplos.\nComo exemplos de \"alfabetos\" p\u00f3dense ver os seguintes:\nAlfabeto ar\u00e1bigo: \ufe8d, \ufe8f, \ufe95, \ufe99, \ufe9d, \ufea1, \ufea5, \ufea9, \ufeab, \ufead, \ufeaf, \ufeb1, \ufeb5, \ufeb9, \ufebd, \ufec1, \ufec5, \ufec9, \ufecd, \ufed1, \ufed5, \ufed9, \ufedd, \ufee1, \ufee5, \u0647\u0640, \ufeed, \ufef1\nAlfabeto cir\u00edlico: \u0410, \u0411, \u0412, \u0413, \u0490, \u0414, \u0415, \u0404, \u0416, \u0417, \u0418, \u0406, \u0407, \u0419, \u041a, \u041b, \u041c, \u041d, \u041e, \u041f, \u0420, \u0421, \u0422, \u0423, \u0424, \u0425, \u0426, \u0427, \u0428, \u0429, \u042e, \u042f, \u042a, \u042c, \u0402, \u0409, \u040a, \u040b, \u040f\nAlfabeto grego: \u0391, \u0392, \u0393, \u0394, \u0395, \u0396, \u0397, \u0398, \u0399, \u039a, \u039b, \u039c, \u039d, \u039e, \u039f, \u03a0, \u03a1, \u03a3, \u03a4, \u03a5, \u03a6, \u03a7, \u03a8, \u03a9.\nAlfabeto hebreo: \u05d0, \u05d1, \u05d2, \u05d3, \u05d4, \u05d5, \u05d6, \u05d7, \u05d8, \u05d9, \u05db, \u05dc, \u05de, \u05e0, \u05e1, \u05e2, \u05e4, \u05e6, \u05e7, \u05e8, \u05e9, \u05ea.\nAlfabeto latino: A, B, C, D, E, F, G, H, I, J, K, L, M, N, O, P, Q, R, S, T, U, V, W, X, Y, Z."}
{"id": "30", "revid": "89787", "url": "https://gl.wikipedia.org/wiki?curid=30", "title": "Algoritmo", "text": "Un algoritmo \u00e9 un conxunto ordenado e finito de operaci\u00f3ns sinxelas que conducen \u00e1 resoluci\u00f3n dun problema, como por exemplo a formulaci\u00f3n program\u00e1tica paso a paso para producir unha serie de resultados nun programa en inform\u00e1tica. M\u00e1is especificamente, en matem\u00e1ticas, constit\u00fae o conxunto de procesos (e s\u00edmbolos que os representan) para efectuar un c\u00e1lculo.\nA palabra \"algoritmo\" ten orixe no alcume Al-Khwarizmi, do matem\u00e1tico persa do s\u00e9culo IX, Abu Yafar Moh\u00e1mmed Abenmusa, cuxas obras foron traducidas no occidente cristi\u00e1n no s\u00e9culo XII, recibindo unha delas o nome \"Algorithmi de numero indorum\", sobre os algoritmos usando o sistema de numeraci\u00f3n decimal (indiano). Outros autores, con todo, defenden a orixe da palabra en \"Al-goreten\" (ra\u00edz - concepto que se pode aplicar aos c\u00e1lculos).\nO concepto de algoritmo \u00e9 frecuentemente ilustrado co exemplo dunha receita, a\u00ednda que moitos algoritmos son m\u00e1is complexos. Eles poden repetir pasos (facer interacci\u00f3ns) ou necesitar decisi\u00f3ns (tales como comparaci\u00f3ns ou l\u00f3xica) ata que a tarefa sexa completada. Un algoritmo correctamente executado non resolver\u00e1 un problema se o algoritmo fose incorrecto ou non fose apropiado ao problema.\nUn algoritmo non representa, necesariamente, un programa de computador, e si os pasos necesarios para realizar unha tarefa. A s\u00faa posta en funcionamento pode ser feita por un computador, por outro tipo de aut\u00f3mata ou mesmo por un ser humano. Diferentes algoritmos poden realizar a mesma tarefa usando un conxunto diferenciado de instruci\u00f3ns en m\u00e1is ou menos tempo, espazo ou esforzo que outros. Por exemplo, un algoritmo para se vestir pode especificar que vostede vista primeiro as medias e os zapatos antes de vestir o pantal\u00f3n, en canto outro algoritmo especifica que vostede debe primeiro vestir o pantal\u00f3n e despois as medias e os zapatos. Fica claro que o primeiro algoritmo \u00e9 m\u00e1is dif\u00edcil de executar que o segundo.\nEtimolox\u00eda.\nO voc\u00e1bulo \"algoritmo\" ten as s\u00faas ra\u00edces na latinizaci\u00f3n do \"nisba\", que indica a orixe xeogr\u00e1fica, do nome do matem\u00e1tico persa Muhammad ibn Musa al-Khwarizmi como \"algorismus\". Al-Khw\u0101rizm\u012b (\u0627\u0644\u062e\u0648\u0627\u0631\u0632\u0645\u06cc c. 780\u2013850) foi un matem\u00e1tico, astr\u00f3nomo, xe\u00f3grafo e estudoso da Casa da Sabedor\u00eda de Bagdad, e o seu nome significa \"natural de Khwarazm\", rexi\u00f3n que fac\u00eda parte do Grande Ir\u00e1n e actualmente pertence a Uzbekist\u00e1n.\nArredor de 825, al-Khwarizmi escribiu un tratado en \u00e1rabe sobre o sistema de numeraci\u00f3n indoar\u00e1bigo, que foi traducido ao lat\u00edn durante o s\u00e9culo XII. O manuscrito comeza coa frase \"Dixit Algorizmi\" (\"As\u00ed falou Al-Khwarizmi\"), onde \"Algorizmi\" foi a latinizaci\u00f3n do nome de Al-Khwarizmi que fixo o tradutor. Al-Khwarizmi foi o matem\u00e1tico m\u00e1is lido en Europa a finais da idade media, especialmente por outro dos seus libros, \"\u00c1lxebra\". No lat\u00edn medieval final, \"algorismus\" significaba simplemente \"sistema de numeraci\u00f3n decimal\". No s\u00e9culo XV, pola influencia da palabra grega \u1f00\u03c1\u03b9\u03b8\u03bc\u03cc\u03c2 (\"arithmos\"), \"n\u00famero\", a palabra latina alterouse a \"algorithmus\". O voc\u00e1bulo ingl\u00e9s \"algorithm\" foi recollido no s\u00e9culo XVII e o sentido moderno da expresi\u00f3n d\u00e9uselle no s\u00e9culo XIX.\nAlgoritmos e linguaxes de programaci\u00f3n de computadores.\nXeralmente, os algoritmos descr\u00edbense informalmente nunha linguaxe pr\u00f3xima da lingua natural, m\u00e1is facilmente comprendida por un ser humano que por un computador. Un algoritmo pode, na maior parte dos casos, ser aplicado en calquera linguaxe de programaci\u00f3n.\nFormalizando algoritmos.\nUn programa de computador \u00e9 esencialmente un algoritmo que di ao computador os pasos espec\u00edficos e en que orde eles deben ser executados, como por exemplo, os pasos a seren tomados para calcular as notas que ser\u00e1n impresas nos bolet\u00edns dos alumnos dunha escola.\nPara calquera proceso computacional, o algoritmo precisa estar rigorosamente definido, especificando como se comportar\u00e1 en todas as circunstancias.\nA correcci\u00f3n do algoritmo pode ser probada matematicamente, ben como a cantidade asint\u00f3tica de tempo e espazo (complexidade) necesarios para a s\u00faa execuci\u00f3n. Estes aspectos dos algoritmos son materia da an\u00e1lise de algoritmos.\nPosta en funcionamento.\nHai hoxe unha gran variedade de linguaxes de programaci\u00f3n, cada unha con caracter\u00edsticas espec\u00edficas que poden facilitar a aplicaci\u00f3n de determinados algoritmos ou atender a prop\u00f3sitos m\u00e1is xerais.\nOs algoritmos non se po\u00f1en en funcionamento s\u00f3 como programas para computadores, sen\u00f3n que tam\u00e9n se poden aplicar en circu\u00edtos el\u00e9ctricos ou ata no noso cerebro cando executamos operaci\u00f3ns aritm\u00e9ticas. A an\u00e1lise de algoritmos \u00e9 unha rama da ciencia da computaci\u00f3n que estuda as t\u00e9cnicas de proxecto de algoritmos e os algoritmos de forma abstracta, sen estaren aplicados nunha linguaxe de programaci\u00f3n en particular ou dalg\u00fan outro modo. Un medio de exhibir un algoritmo \u00e9 mostrar o seu pseudoc\u00f3digo.\nAlgoritmos como funci\u00f3ns.\nUn algoritmo pode concibirse como unha funci\u00f3n que transforma os datos dun problema (entrada) nos datos dunha soluci\u00f3n (sa\u00edda). A\u00ednda m\u00e1is, os datos poden representarse \u00e1 s\u00faa vez como secuencias de bits, e en xeral, de s\u00edmbolos calquera. Como cada secuencia de bits representa un n\u00famero natural, ent\u00f3n os algoritmos son en esencia funci\u00f3ns dos n\u00fameros naturais nos n\u00fameros naturais que si se poden calcular. \u00c9 dicir que todo algoritmo calcula unha funci\u00f3n formula_1 onde cada n\u00famero natural \u00e9 a codificaci\u00f3n dun problema ou dunha soluci\u00f3n.\nEn ocasi\u00f3ns os algoritmos son susceptibles de non rematar nunca, por exemplo, cando entran nun bucle infinito. Cando ocorre isto, o algoritmo nunca devolve ning\u00fan valor de sa\u00edda, e podemos dicir que a funci\u00f3n queda indefinida para ese valor de entrada. Por esta raz\u00f3n consid\u00e9rase que os algoritmos son funci\u00f3ns parciais, \u00e9 dicir, non necesariamente definidas en todo o seu dominio de definici\u00f3n.\nCando unha funci\u00f3n pode ser calculada por medios algor\u00edtmicos, sen importar a cantidade de memoria que ocupe ou o tempo que se tarde, dise que esa funci\u00f3n \u00e9 computable. Non todas as funci\u00f3ns entre secuencias datos son computables. O problema da parada \u00e9 un exemplo.\nExemplo de algoritmo.\nO problema consiste en atopar o m\u00e1ximo dun conxunto de n\u00fameros.\nDescrici\u00f3n de alto nivel.\nDado un conxunto finito formula_2 de n\u00fameros, tense o problema de atopar o n\u00famero m\u00e1is grande. Sen perda de xeneralidade pode asumirse que ese conxunto non \u00e9 baleiro e que os seus elementos est\u00e1n numerados como formula_3.\n\u00c9 dicir, dado un conxunto formula_4 p\u00eddese atopar formula_5 tal que formula_6 para todo elemento formula_7 que pertence ao conxunto formula_2.\nPara atopar o elemento m\u00e1ximo, as\u00famese que o primeiro elemento (formula_9) \u00e9 o m\u00e1ximo; despois, perc\u00f3rrese o conxunto e comp\u00e1rase cada valor co valor do m\u00e1ximo n\u00famero atopado ata ese momento. No caso no que un elemento sexa maior que o m\u00e1ximo, as\u00edgnase o seu valor ao m\u00e1ximo. Cando se termina de percorrer a lista, o m\u00e1ximo n\u00famero que se atopou \u00e9 o m\u00e1ximo de todo o conxunto.\nDescrici\u00f3n formal.\nO algoritmo pode ser escrito dunha maneira m\u00e1is formal no seguinte pseudoc\u00f3digo:\nSobre a notaci\u00f3n:\nPosta en funcionamento.\nEn linguaxe C++:\nint max(int c[], int n)\n int i, m = c[0];\n for (i = 1; i &lt; n; i++)\n if (c[i] &gt; m) m = c[i];\n return m;\nExemplo en pseudoc\u00f3digo.\nExemplo dun algoritmo que devolve a suma de dous valores (tam\u00e9n co\u00f1ecidos como par\u00e1metros ou argumentos) que son introducidos na chamada da funci\u00f3n:\nExemplo dun algoritmo (WinPseudo 1.4) que imprime todos os n\u00fameros menores que &lt;Limite&gt;:"}
{"id": "31", "revid": "56817", "url": "https://gl.wikipedia.org/wiki?curid=31", "title": "Aplique", "text": "O termo aplique pode referirse a:"}
{"id": "32", "revid": "98629", "url": "https://gl.wikipedia.org/wiki?curid=32", "title": "Amor", "text": "O amor \u00e9 un concepto universal relativo \u00e1 \"afinidade\" entre seres, definido de diversos xeitos segundo as diferentes ideolox\u00edas e puntos de vista (art\u00edstico, cient\u00edfico, filos\u00f3fico, relixioso). A mi\u00fado, e fundamentalmente en Occidente, interpr\u00e9tase como un sentimento relacionado co afecto e o agarimo, e resultante e produtor dunha serie de actitudes, emoci\u00f3ns e experiencias. No contexto filos\u00f3fico, o amor \u00e9 unha virtude que representa todo o afecto, a bondade e a compaix\u00f3n do ser humano. Tam\u00e9n se pode describir como acci\u00f3ns dirixidas cara a outros e baseadas na compaix\u00f3n, ou ben como acci\u00f3ns dirixidas cara a outros (ou cara a un mesmo) e baseadas no afecto.\nEn galego, a verba \"amor\" (do lat\u00edn, \"amor, -\u014dris\") abrangue unha gran cantidade de sentimentos diferentes, dende o desexo pasional e de intimidade do amor rom\u00e1ntico, proximidade emocional asexual do amor familiar e o amor plat\u00f3nico, at\u00e9 a profunda devoci\u00f3n ou unidade do amor relixioso. Neste \u00faltimo terreo, trascende do \"sentimento\" e pasa a considerarse a manifestaci\u00f3n dun \"estado\" da alma ou da mente, identificada nalgunhas relixi\u00f3ns con Deus mesmo ou coa forza que mant\u00e9n unido o universo.\nAs emoci\u00f3ns asociadas \u00f3 amor poden ser extremadamente poderosas, chegando acot\u00edo a ser irresistibles. O amor nas s\u00faas diversas formas act\u00faa como importante facilitador das relaci\u00f3ns interpersonais e, debido \u00e1 s\u00faa importancia psicol\u00f3xica central, \u00e9 un dos temas m\u00e1is frecuentes nas artes creativas (cine, literatura, m\u00fasica).\nDende o punto de vista da ciencia, o que se co\u00f1ece como amor semella ser un estado evolucionado do primitivo instinto de supervivencia, que manti\u00f1a \u00f3s seres humanos unidos e heroicos ante as ameazas e fac\u00eda m\u00e1is doado a continuaci\u00f3n da especie mediante a reproduci\u00f3n.\nA diversidade de usos e significados e a complexidade dos sentimentos que abarca fan que o amor sexa especialmente dif\u00edcil de definir dun modo consistente, a\u00ednda que, basicamente, o amor \u00e9 interpretado de d\u00faas formas: baixo unha concepci\u00f3n altru\u00edsta, baseada na compaix\u00f3n e a colaboraci\u00f3n, e baixo outra ego\u00edsta, baseada no interese individual e a rivalidade. O ego\u00edsmo adoita estar relacionado co corpo e o mundo material; o altru\u00edsmo, coa alma e o mundo espiritual. Ambos son, segundo a ciencia actual, expresi\u00f3ns de procesos cerebrais que a evoluci\u00f3n proporcionou ao ser humano; a idea da alma, ou de algo parecido \u00e1 alma, probablemente apareceu fai entre un mill\u00f3n e varios centos de miles de anos.\nA mi\u00fado, sucede que individuos, grupos humanos ou empresas disfrazan o seu comportamento ego\u00edsta de altru\u00edsmo; \u00e9 o que co\u00f1ecemos como hipocris\u00eda, e atopamos numerosos exemplos do devandito comportamento na publicidade. Rec\u00edprocamente, tam\u00e9n pode ocorrer que, nun ambiente ego\u00edsta, un comportamento altru\u00edsta se disfrace de ego\u00edsmo: Oskar Schindler proporcionou un bo exemplo.\nAo longo da historia expres\u00e1ronse, mesmo en culturas sen ning\u00fan contacto co\u00f1ecido entre elas, conceptos que, con algunhas variaci\u00f3ns, incl\u00faen a dualidade esencial do ser humano: o feminino e o masculino, o ben e o mal, o yin e o yang, o \u00e1peiron de Anaximandro.\nD\u00faas formas de entender o amor.\nOs seres humanos podemos desenvolver en esencia dous tipos de actitudes: baixo unha delas somos altru\u00edstas e colaboradores, e baixo a outra somos ego\u00edstas e competidores. Existen persoas totalmente polarizadas cara a unha das d\u00faas actitudes por vontade propia; por exemplo, os monxes budistas est\u00e1n totalmente envorcados cara ao altru\u00edsmo, e os practicantes do obxectivismo, cara ao ego\u00edsmo. E tam\u00e9n existen persoas que combinan ambas as formas de ser, comport\u00e1ndose, unhas veces, de forma altru\u00edsta e colaboradora, outras, de forma ego\u00edsta e competitiva, e outras, de forma parcialmente altru\u00edsta e competitiva. Nalgunhas partes do mundo predomina o altru\u00edsmo (T\u00edbet), de modo que o ego\u00edsmo vese en xeral como algo negativo. E existen grupos humanos onde sucede o contrario. Todas as guerras da historia naceron do ego\u00edsmo por parte de, polo menos, un dos dous bandos; todas as situaci\u00f3ns conflitivas do ser humano proceden do ego\u00edsmo.\nEnfoque cient\u00edfico do ego\u00edsmo e o altru\u00edsmo.\nRichard Dawkins interpreta ambas as actitudes como as expresi\u00f3ns do instinto de conservaci\u00f3n do individuo (ego\u00edsmo) e da especie (altru\u00edsmo). Explica que, segundo unha teor\u00eda aceptada por alg\u00fans bi\u00f3logos, herdamos os xenes responsables de tales actitudes de especies antecesoras, e que, antes da nosa chegada, a evoluci\u00f3n biol\u00f3xica estivo probablemente controlada por un mecanismo denominado \u00abselecci\u00f3n de grupos\u00bb; en virtude deste mecanismo, os grupos de individuos nos que houbese m\u00e1is membros dispostos a sacrificar a s\u00faa vida polo resto ter\u00edan maior probabilidade de sobrevivir que os que estaban compostos por individuos ego\u00edstas; isto dar\u00eda como resultado que o mundo terminase poboado por individuos altru\u00edstas. \u00c9 unha teor\u00eda que, a\u00ednda que proporciona unha explicaci\u00f3n para o feito de que actualmente o altru\u00edsmo predomine no mundo, xera gran controversia no mundo cient\u00edfico por contradicir directamente a teor\u00eda darwinista; por iso, a explicaci\u00f3n persoal do autor acerca da supervivencia do altru\u00edsmo no marco darwinista do ego\u00edsmo individual \u00e9 que a unidade de supervivencia non \u00e9 o individuo, sen\u00f3n o xene; \u00e9 dicir, baixo este punto de vista, os seres humanos e os grupos de seres humanos somos \u00abm\u00e1quinas de supervivencia\u00bb \u00abcreadas\u00bb polos xenes no seu propio beneficio.\nEn calquera caso, argumenta Dawkins, polo feito de ser a primeira especie racional, tam\u00e9n somos a primeira especie na historia da evoluci\u00f3n quen de elixir entre ambos os tipos de comportamento de forma voluntaria, actuando polo tanto de forma \u00abindependente\u00bb a nosa propia programaci\u00f3n xen\u00e9tica.\nA evoluci\u00f3n parece producirse mediante procesos solapados entre si e progresivamente refinados. A un nivel inmediato, funciona mediante un simple, xigantesco e irracional proceso de ensaio e erro; os \u00e9xitos de determinado estado de organizaci\u00f3n facilitan a s\u00faa continuaci\u00f3n. Con todo, a medida que a organizaci\u00f3n se vai desenvolvendo cada vez m\u00e1is, aparecen de forma espont\u00e1nea m\u00e9todos de predici\u00f3n estrat\u00e9xica, que elixen cami\u00f1os indirectos que, a curto prazo, mesmo poden parecer un erro, pero que, considerados en conxunto, constit\u00faen un acerto; este tipo de \u00abcondutas\u00bb puideron observarse en modelos virtuais de evoluci\u00f3n programados nunha computadora; a conduta agresiva e ego\u00edsta constit\u00fae un primeiro nivel de superorganizaci\u00f3n, en virtude da cal o individuo \u00abcomprende\u00bb que para a s\u00faa supervivencia debe \u00abatacar\u00bb aos seus rivais antes de acudir directamente \u00e1 recompensa, e a conduta altru\u00edsta \u00e9 un segundo nivel que xorde no momento en que os individuos desenvolven a capacidade de comunicarse entre si; en modelos computacionais observouse o desenvolvemento completamente espont\u00e1neo de combinaci\u00f3ns de ambos os mecanismos, de tal modo que un individuo comun\u00edcase con outros varios e \u00abmente\u00bb ao resto en beneficio do grupo. O ego\u00edsmo, deste xeito, aparece desde a perspectiva do grupo como un comportamento t\u00e1ctico, e o altru\u00edsmo como un comportamento estrat\u00e9xico.\nA intelixencia constit\u00faese como un nivel adicional de superorganizaci\u00f3n que permite a an\u00e1lise da situaci\u00f3n global e a predici\u00f3n do mellor cami\u00f1o a seguir mediante a substituci\u00f3n en boa medida do m\u00e9todo f\u00edsico do ensaio e erro por un proceso paralelo e \u00abvirtual\u00bb, tam\u00e9n suxeito a evoluci\u00f3n, que se desenvolve integramente no cerebro dos individuos e que se transmite de forma igualmente \u00abvirtual\u00bb \u00e1s xeraci\u00f3ns seguintes mediante a educaci\u00f3n. Segundo a teor\u00eda da singularidade tecnol\u00f3xica en conxunci\u00f3n co concepto de transhumanismo, sux\u00edrese que pronto teremos a posibilidade de programar de forma \u00abartificial\u00bb nosa propia evoluci\u00f3n da forma m\u00e1is beneficiosa para todos, a\u00ednda que, con todo, existen cr\u00edticas respecto diso.\nConcepci\u00f3n altru\u00edsta.\nO altru\u00edsmo pode entenderse como \"altru\u00edsmo puro\", onde non existen apego nin desexo, como no caso do budismo, ou ben como \"\u00abego\u00edsmo altru\u00edsta\u00bb\", como no caso do cristianismo, onde existen apego a un ser superior e o desexo de obter a salvaci\u00f3n. Na pr\u00e1ctica, en ambas as relixi\u00f3ns existen apego e desexo, e no budismo existe unha \u00faltima etapa previa \u00e1 iluminaci\u00f3n que consiste na renunciaci\u00f3n a todos os logros conseguidos a cambio de nada, co obxectivo de destru\u00edr o ego completamente. Para o chamado \u00abaltru\u00edsmo puro\u00bb, non existe posibilidade de negociaci\u00f3n; as relaci\u00f3ns non son competitivas, sen\u00f3n colaborativas: un procura o benestar dos demais sen esperar nada a cambio, e os demais procuran o benestar dun.\nO budismo sit\u00faa ao apego e ao desexo como emoci\u00f3ns negativas que tam\u00e9n producen ira e, en definitiva, sufrimento. Apego, desexo, ira, medo e ignorancia (por exemplo, falta de comprensi\u00f3n do sufrimento alleo) contrib\u00faen a reforzar o ego. Na filosof\u00eda budista, o amor real \u00e9 o amor compasivo, e o amor e o ego son incompatibles. Recentes estudos cient\u00edficos demostraron que a meditaci\u00f3n produce un incremento da actividade nas zonas cerebrais relacionadas coas emoci\u00f3ns positivas e unha diminuci\u00f3n da actividade nas zonas relacionadas coa ira e a depresi\u00f3n.\nO \u00abego\u00edsmo altru\u00edsta\u00bb \u00e9 a filosof\u00eda das relaci\u00f3ns humanas predicada por Xesucristo (\u00abama a Deus sobre todas as cousas e ao pr\u00f3ximo como a ti mesmo\u00bb).\nO altru\u00edsmo \u00e9 a forma de entender o amor para Leibniz, quen cre que, se un realmente entende e busca o amor, sempre obter\u00e1 pracer na felicidade doutro.\nA psicolox\u00eda humanista considera que o amor \u00e9 indispensable para conseguir unha autoestima saudable.\nAbraham Maslow sit\u00faa ao amor no estrato de \"afiliaci\u00f3n\", entre o de \"seguridade\" e o de \"reco\u00f1ecemento\", dentro do seu xerarqu\u00eda das necesidades humanas.\nMatthieu Ricard, doutor en bioqu\u00edmica e monxe budista, pon como exemplo os comportamentos altru\u00edstas que existiron entre xudeus desco\u00f1ecidos entre si durante a ocupaci\u00f3n nazi para ilustrar o feito de que os seres humanos somos altru\u00edstas por natureza. \u00abComo cabe pensar que actuasen por ego\u00edsmo nesa situaci\u00f3n?\u00bb, argumenta.\nO amor compasivo desde o punto de vista cient\u00edfico.\nMatthieu Ricard someteuse a un exhaustivo estudo mediante esc\u00e1neres cerebrais baixo un estado especial de meditaci\u00f3n no que se xera un estado de amor e compaix\u00f3n puros e non enfocados cara a nada nin ningu\u00e9n en particular. Os resultados mostraron un aumento sen precedentes na actividade do c\u00f3rtex prefrontal esquerdo do cerebro, relacionado coas emoci\u00f3ns positivas, mentres que a actividade na zona do l\u00f3bulo dereito relacionada coa depresi\u00f3n diminu\u00eda, coma se a compaix\u00f3n fose un bo ant\u00eddoto contra a depresi\u00f3n. E tam\u00e9n diminu\u00eda a actividade da am\u00edgdala, relacionada co medo e a ira. Doutra banda, un grupo de empregados dunha empresa realizaron 30 minutos diarios de meditaci\u00f3n durante 3 meses. Ao longo do estudo, reportaron un descenso nos seus niveis de ansiedade, e p\u00faidose ver que tam\u00e9n se incrementaba a actividade da s\u00faa c\u00f3rtex prefrontal esquerdo.\nConcepci\u00f3n ego\u00edsta.\nA concepci\u00f3n anterior \u00e9 diametralmente oposta \u00e1 do capitalismo, que promove o chamado \u00abego\u00edsmo inherente ao ser humano\u00bb, e sobre o cal se basea. Ayn Rand defende que o ego\u00edsmo \u00e9 en esencia un sentimento nobre, e que cada persoa \u00e9 responsable da s\u00faa propia felicidade e non da dos demais. Este pensamento est\u00e1 intimamente ligado ao capitalismo puro.\nO amor sexual, en calquera das s\u00faas variantes, constit\u00fae as\u00ed mesmo un amor marcadamente ego\u00edsta; o que se manifesta como un altru\u00edsmo cara \u00e1 parella constit\u00fae unha manifestaci\u00f3n de puro ego\u00edsmo respecto ao resto da sociedade; o propio acto sexual desenv\u00f3lvese baixo un estado de ego\u00edsmo persoal no que o individuo busca o seu propio pracer, xa sexa de forma directa ou pola gratificaci\u00f3n que lle produce o pracer da s\u00faa parella. Na mesma li\u00f1a, Sigmund Freud consideraba que todas as motivaci\u00f3ns humanas ti\u00f1an uns antecedentes libidinosos, e, polo tanto, ego\u00edstas. Ao considerar o amor compasivo sublimado, describe o amor como un comportamento exclusivamente narcisista; para el as persoas s\u00f3 aman o que foron, o que son, ou o que ambicionan ser; distingue, mesmo, entre graos saudables e patol\u00f3xicos de narcisismo. Escribiu, entre outras cousas, que o amor incondicional dunha nai leva a unha perpetua insatisfacci\u00f3n: \u00abCando un foi incontestablemente o fillo favorito da s\u00faa nai, mant\u00e9n durante toda a s\u00faa vida ese sentimento de vencedor, mant\u00e9n o sentimento de seguridade no \u00e9xito, que en realidade raramente satisfaise\u00bb. \u00c9 unha forma de entender as relaci\u00f3ns humanas que se estendeu durante o s\u00e9culo XX desde os Estados Unidos a outros pa\u00edses occidentais, e actualmente existe unha dura pugna entre os seus defensores e detractores. Francia e a Arxentina son os dous pa\u00edses que m\u00e1is se resisten a abandonar a cultura do psican\u00e1lise. En Espa\u00f1a, m\u00e1is do 9% dos psic\u00f3logos seguen xa este paradigma.\nO amor na sociedade capitalista.\nO capitalismo sit\u00faa \u00e1 sociedade dentro do marco dun proceso de produci\u00f3n. Con este marco, o amor conv\u00e9rtese nun elemento m\u00e1is do devandito proceso. As empresas analizan ao ser humano e buscan a forma de extraer del a maior cantidade de consumo, non dubidando en utilizar o amor e o sexo como reclamo dun modo desnaturalizado e grotesco: a empresa evoca nos consumidor sentimentos amorosos e de desexo, pero o seu fin \u00faltimo non \u00e9 buscar o amor nin o sexo por parte do consumidor, sen\u00f3n o seu di\u00f1eiro e o seu traballo. Como consecuencia, prod\u00facese deshumanizaci\u00f3n ao identificarse o amor a outro ser humano co amor a un produto, xa que dita asociaci\u00f3n trae, inevitablemente, a asociaci\u00f3n do propio ser humano cun produto. Gilles Deleuze e F\u00e9lix Guattari consideran que o capitalismo produce unha perversi\u00f3n do concepto natural do amor, situando ao ser humano como parte dunha m\u00e1quina produtora e destru\u00edndo o concepto do corpo e a alma. Escriben, en \"Anti-Edipo\": \u00abo capitalismo recolle e pos\u00fae a potencia absurda e non posu\u00edda da m\u00e1quina. [...] en verdade, non \u00e9 para el nin para os seus fillos que o capitalista traballa, sen\u00f3n para a inmortalidade do sistema. Violencia sen finalidade, alegr\u00eda, pura alegr\u00eda de sentirse nunha engrenaxe da m\u00e1quina, atravesado polos fluxos, cortado polas esquizias.\u00bb Michel Foucault, refer\u00edndose \u00e1 sociedade capitalista, insiste no seu prefacio de 1977 para a edici\u00f3n inglesa de \"Introduci\u00f3n ao esquizoan\u00e1lisis\" que se op\u00f3n \u00abnon s\u00f3 ao fascismo hist\u00f3rico, sen\u00f3n tam\u00e9n ao fascismo que hai en todos n\u00f3s, nas nosas cabezas e no noso comportamento diario, o fascismo que nos fai amar o poder, desexar esa mesma cousa que nos domina e explota\u00bb. Podemos atopar unha aberta declaraci\u00f3n de moitos dos actualmente t\u00e1citos valores do capitalismo agresivo no \"Manifesto futurista\", escrito por Filippo Tommaso Marinetti, en 1909.\nDentro da cadea produtiva, ou, como se co\u00f1ece no mundo anglosax\u00f3n, \u00abcadea de comodidade\u00bb, a mentira tam\u00e9n \u00e9 un elemento v\u00e1lido; de feito, \u00e9 un elemento recorrente e necesario para que o sistema non sucumba. \u00c9, literalmente, o que en pol\u00edtica co\u00f1\u00e9cese por demagoxia; m\u00e9ntese ao consumidor con prop\u00f3sitos ego\u00edstas, e iso leva, segundo os autores anteriormente citados, a unha \u00abesquizofrenia\u00bb das relaci\u00f3ns humanas a todos os niveis, facendo imposible o amor real.\nWerner Sombart consideraba a desnaturalizaci\u00f3n do amor na sociedade como unha \u00faltima etapa dun proceso destrutivo de evoluci\u00f3n que non \u00e9 privativo da cultura occidental: En primeiro lugar, o amor perdeu a s\u00faa individualidade co cristianismo, que o unificou e teocratizou: ning\u00fan amor era xenu\u00edno se non provi\u00f1a de Deus, se non era aprobado pola Igrexa. Seguiulle un per\u00edodo de \u00abemancipaci\u00f3n da carne\u00bb, que comezou con t\u00edmidas tentativas e que se continuou, cos trobadores, cun per\u00edodo de sensualidade m\u00e1is acentuada, de desenvolvemento pleno do amor libre e inxenuo. Por \u00faltimo, apareceron unha etapa de gran refinamento e, como colof\u00f3n, a relaxaci\u00f3n moral e a perversi\u00f3n.\nConsideraci\u00f3ns con respecto ao amor.\nNas relaci\u00f3ns do ser humano co seu medio, o amor pode significar unha ou m\u00e1is dunha das seguintes manifestaci\u00f3ns do termo \"amor\":\nAmor plat\u00f3nico.\nAmor plat\u00f3nico \u00e9 unha expresi\u00f3n que, no seu uso com\u00fan, pretende referirse \u00e1 visi\u00f3n filos\u00f3fica que tivo Plat\u00f3n sobre o amor, a\u00ednda que a malinterpreta por completo. Esta denominaci\u00f3n popular ten como significado o amor non correspondido ou imposible que, por iso, persiste como un ideal, inalcanzable. Isto \u00e9 radicalmente diferente da concepci\u00f3n plat\u00f3nica de eros ou amor, e constit\u00fae unha vulgarizaci\u00f3n inaceptable da s\u00faa teor\u00eda.\nPropiamente dito, e segundo a filosof\u00eda de Plat\u00f3n, tal como el se expresa na obra \"O banquete\", o amor \u00e9 a motivaci\u00f3n, o impulso que leva ao co\u00f1ecemento da Idea de Beleza, as\u00ed como \u00e1 contemplaci\u00f3n da mesma. Esta orientaci\u00f3n prod\u00facese nun proceso gradual que comeza coa apreciaci\u00f3n da aparencia da beleza nunha persoa (a beleza puramente f\u00edsica), contin\u00faa coa beleza f\u00edsica en xeral, e logo avanza cara a apreciaci\u00f3n da beleza espiritual (a do car\u00e1cter, a da alma), a da beleza das leis e os costumes na sociedade, a que se atopa nas artes e nas ciencias etc. Todos estes pasos deben finalmente superarse ata alcanzar o punto cume do proceso: o co\u00f1ecemento apaixonado, puro e desinteresado, da esencia da Beleza en si, que se mant\u00e9n incorruptible e sempre igual a si mesma. O co\u00f1ecemento da Idea da Beleza \u00e9 o \u00fanico que \u00e9 fermoso en si mesmo e por si mesmo, en cuanto aquilo que \u00e9 causa de que todo o fermoso sexa fermoso. Nisto consiste a \"idealidade\" do amor plat\u00f3nico: non en ter un amor inalcanzable, sen\u00f3n en amar as Formas ou Ideas eternas, intelixibles, e perfectas. No hai en absoluto elementos sexuais, sinxelamente porque o aut\u00e9ntico amor para Plat\u00f3n no \u00e9 o que se dirixe a unha persoa sen\u00f3n o que se orienta cara \u00e1 esencia transcendente da Beleza en si.\nO concepto moderno do amor plat\u00f3nico foi desenvolvido nas investigaci\u00f3ns que Marsilio Ficino levou a cabo ao sintetizar o platonismo na \u00e9poca Renacentista, por orde de C\u00f3simo de M\u00e9dici, gobernante de Florencia. \u00abO seu 'neoplatonismo' baseouse en d\u00faas ideas fundamentais: a xerarqu\u00eda neoplat\u00f3nica das substancias e a teor\u00eda do amor espiritual. A primeira postulaba a idea dunha xerarqu\u00eda das substancias, ou dunha gran cadea de seres, desde a forma m\u00e1is baixa da materia f\u00edsica (as plantas), ata o m\u00e1is puro esp\u00edrito (Demi\u00fargo, o deus de Plat\u00f3n), na cal os humanos ocupaban unha posici\u00f3n central, ou intermedia. Eran o v\u00ednculo entre o mundo material e o mundo espiritual, e o seu supremo deber era ascender cara a uni\u00f3n co Demi\u00fargo, a cal, constitu\u00eda o verdadeiro fin da existencia humana. A teor\u00eda de Ficino respecto ao amor plat\u00f3nico, ou espiritual, afirmaba que, ao igual que a xente est\u00e1 unida na s\u00faa com\u00fan humanidade grazas ao amor, desa mesma forma todas as partes do universo mant\u00e9\u00f1ense unidas polos lazos do amor compasivo\u00bb.\nMitolox\u00eda.\nAs diferentes culturas identificaron o amor con deidades, comunmente tanto na forma masculina como na feminina."}
{"id": "33", "revid": "1987", "url": "https://gl.wikipedia.org/wiki?curid=33", "title": "Nutrici\u00f3n aut\u00f3trofa", "text": "A nutrici\u00f3n aut\u00f3trofa (de \"autos\", \"por si mesmo\", e \"trofo\", \"que se alimenta\") \u00e9 o tipo de nutrici\u00f3n caracter\u00edstica dos denominados individuos aut\u00f3trofos ou produtores, \u00e9 dicir, aqueles capaces de sintetizaren substancias esenciais para o seu metabolismo partindo de substancias inorg\u00e1nicas. Os aut\u00f3trofos obte\u00f1en o seu carbono do CO2. Existen dous tipos de procesos aut\u00f3trofos:\nTipos de organismos aut\u00f3trofos.\nOs fotosint\u00e9ticos.\nA fotos\u00edntese \u00e9 un dos procesos metab\u00f3licos m\u00e1is importantes desenvolvidos na natureza, xa que a materia org\u00e1nica se sintetiza durante este proceso. Real\u00edzase nos cloroplastos das c\u00e9lulas vexetais, onde se localizan os pigmentos fotosint\u00e9ticos capaces de absorberen e captaren a enerx\u00eda luminosa procedente do sol. Estes pigmentos son a clorofila (verde), as xant\u00f3filas (amarelas) e os carotenoides (alaranxados).\nFases da fotos\u00edntese.\n\u00c1 s\u00faa vez este proceso presenta tres fases:\nLuz solar + CO2 + H2O + Sales minerais --&gt; Materia org\u00e1nica + O2\nOs quimiosint\u00e9ticos.\nSon seres que non precisan da luz do sol para obteren enerx\u00eda para a construci\u00f3n da s\u00faa propia materia org\u00e1nica. Estes seres conseguen a enerx\u00eda mediante a oxidaci\u00f3n dalgunhas mol\u00e9culas inorg\u00e1nicas (basicamente alg\u00fans compostos de ferro, nitr\u00f3xeno e xofre). Todos os seres que realizan este tipo de procesos pertencen ao reino das moneras, onde se atopa o grupo das bacterias.\nSeres aut\u00f3trofos na cadea tr\u00f3fica.\nComo membros da cadea tr\u00f3fica, os organismos produtores son unha parte esencial, xa que absorben a enerx\u00eda solar e aproveitan as fontes inorg\u00e1nicas transf\u00f3rmandoas en produtos org\u00e1nicos. Finalmente estas substancias ser\u00e1n empregadas nas funci\u00f3ns biol\u00f3xicas da propia c\u00e9lula e tam\u00e9n por outros seres vivos (os heter\u00f3trofos) que se alimenten delas. Para os heter\u00f3trofos, a obtenci\u00f3n de enerx\u00eda d\u00e9bese \u00e1 rotura dos enlaces das mol\u00e9culas inxeridas e na posterior elaboraci\u00f3n das propias substancias."}
{"id": "34", "revid": "23204", "url": "https://gl.wikipedia.org/wiki?curid=34", "title": "Apolo", "text": "Apolo (en ; \"Ap\u00f3ll\u014dnos\") \u00e9 un dos deuses ol\u00edmpicos na relixi\u00f3n grega cl\u00e1sica e na Roma antiga, presente nas mitolox\u00edas grega e romana. Apolo \u00e9 a divindade nacional dos gregos, e foi reco\u00f1ecido como o deus do tiro con arco, a m\u00fasica e a danza, a verdade e a profec\u00eda, a curaci\u00f3n e as enfermidades, o Sol e a luz, a poes\u00eda e moito atributos m\u00e1is. Un dos deuses gregos m\u00e1is importantes e complexos, era fillo de Zeus e de Leto, e irm\u00e1n xemelgo de Artemisa, deusa da caza. Visto como o deus m\u00e1is fermoso e o ideal dos \"kouros\" (efebo, ou un mozo imberbe e atl\u00e9tico), Apolo \u00e9 considerado o m\u00e1is grego de todos os deuses. Apolo \u00e9 co\u00f1ecido na mitolox\u00eda etrusca (influenciada pola grega) como \"Apulu\".\nAsentouse no santuario de Delfos, tras dar morte a serpe Pit\u00f3n, e estableceu al\u00ed o seu principal or\u00e1culo como deus da adivi\u00f1aci\u00f3n e a m\u00e1ntica. \u00c9 tam\u00e9n o deus da m\u00fasica, a medicina e a poes\u00eda e como tal preside o coro das nove Musas, que viven no monte Helic\u00f3n. A s\u00faa beleza era extraordinaria, a\u00ednda que ning\u00fan mortal o vira nunca, xa que a luz que desprend\u00eda deixaba cego a quen o mirara. \u00c9 tam\u00e9n o nome que recibiu a misi\u00f3n da NASA que levou \u00f3 home \u00e1 L\u00faa (Apollo program)."}
{"id": "36", "revid": "121", "url": "https://gl.wikipedia.org/wiki?curid=36", "title": "Abecedario", "text": ""}
{"id": "41", "revid": "89787", "url": "https://gl.wikipedia.org/wiki?curid=41", "title": "Autom\u00f3bil", "text": "O autom\u00f3bil \u00e9 un veh\u00edculo que se despraza sobre rodas autopropulsado por un motor propio e destinado ao transporte de persoas ou mercanc\u00edas sen necesidade de carriles. Diferentes tipos de autom\u00f3biles incl\u00faen o coche, o autob\u00fas, a furgoneta e o cami\u00f3n. Despr\u00e1zase grazas a un motor de explosi\u00f3n a base dunha mestura de gasolina, ou gas\u00f3leo, e aire. Recentemente empez\u00e1ronse a producir autom\u00f3biles que funcionan con motor el\u00e9ctrico, a\u00ednda que a autonom\u00eda destes veh\u00edculos \u00e9 a\u00ednda limitada debido \u00e1 autonom\u00eda das bater\u00edas. As rodas dianteiras dos autom\u00f3biles poden moverse cara a ambos os costados para realizar xiros e tomar as curvas.\nNo ano 2000, a Comisi\u00f3n Europea estableceu o 22 de setembro como o \"D\u00eda Mundial sen Coches\", para unificar as iniciativas dos diferentes pa\u00edses (como Gran Breta\u00f1a en 1997) que, desde a d\u00e9cada dos noventa comezaron a implementar medidas de aforro de combustibles f\u00f3siles e incentivar o uso de medios de transporte colectivos \nHistoria.\nOs primeiros coches crese que se fabricaron na China a finais do s\u00e9culo XVII, e a enerx\u00eda que os propulsaba era a resultante do vapor.\nA\u00ednda as\u00ed s\u00e1bese que o primeiro coche de vapor foi presentado no ano 1769 polo escritor e inventor franc\u00e9s Nicholas-Joseph Cugnot. A s\u00faa funci\u00f3n principal era a de levar can\u00f3ns. Era un triciclo cun peso de 4.500 kg aproximadamente, coas rodas de madeira e as pinas de ferro. Este coche estrelouse e a s\u00faa r\u00e9plica foi destru\u00edda en 1771.\nEn 1833, un profesor alem\u00e1n de qu\u00edmica chamado Eilhard Mitscherlich descubriu que a gasolina era a substancia perfecta para facer a funci\u00f3n de combustible. O combustible pasou a denominarse nafta.\nO proxecto dos coches de vapor a\u00ednda se atopaba presente, posto que se puxeron en pr\u00e1ctica diversas veces en Inglaterra. Neste pa\u00eds constru\u00edronse m\u00e1is de 40 coches e tractores propulsados por vapor ata 1840. Regularmente circulaban 9 carruaxes de vapor cunha capacidade de entre 10 e 20 persoas cunha velocidade media duns 24 km/h. Buscouse unha maneira m\u00e1is pr\u00e1ctica para mover os coches autopropulsados. A resposta atopouse novamente en Europa en 1860, grazas ao belga Jean Joseph Etienne Lenoir, que inventou o motor de explosi\u00f3n. Seis anos m\u00e1is tarde, en 1866, o alem\u00e1n Gottlieb Daimler constru\u00edu o primeiro medio de transporte propulsado grazas a unha combusti\u00f3n interna, un xigante de case d\u00faas toneladas de peso. Este coche foi presentado polo patr\u00f3n de Daimler, Nikolaus Otto, en 1867, na exposici\u00f3n de Par\u00eds. Este proxecto significou a base da nova industria.\nNikolaus Otto xunto con Eugen Langen, crearon m\u00e1is tarde o motor atmosf\u00e9rico. Este, por\u00e9n, non significou un grande adianto na industria do automobilismo.\nDaimler pasou tres anos m\u00e1is de traballo neste proxecto para idear un medio de transporte de s\u00f3 41 kg. Este coche foi o precursor dos motores de explosi\u00f3n que se far\u00edan despois.\nCarl Friederich Benz (1844-1929) foi un enxe\u00f1eiro mec\u00e1nico que creou o primeiro veh\u00edculo utilizable que funcionaba cun motor de combusti\u00f3n interna. Empezou a funcionar no ano 1885 e un ano m\u00e1is tarde, en 1886 foi patentado o 26 de xaneiro dese ano.\nA roda inchable foi inventada polo escoc\u00e9s Robert William Thomson no ano 1875 e, un veterinario compatriota seu chamado John Boyd Dunlop mellorouna. Fixo un pneum\u00e1tico no ano 1888 que se pod\u00eda utilizar en coches e bicicletas.\nEn 1889, Francesc Bonet i Dalmau patentou en Barcelona o primeiro veh\u00edculo con motor de explosi\u00f3n da pen\u00ednsula Ib\u00e9rica, o triciclo Bonet.\nEn 1893, Benz constru\u00edu un coche de catro rodas. Con este veh\u00edculo empezouse a identificar cada coche coa s\u00faa marca, posto que Benz puxo a marca que levaba o seu nome nas rodas.\nNo ano 1897, despois de varios estudos e esforzos, Robert Bosch conseguiu crear un sistema de aceso da mestura do cilindro moi pr\u00e1ctico. Mentres que o enxe\u00f1eiro Rudolf Diesel ideou un novo ciclo de funcionamento que leva o seu nome. En 1899 creouse o primeiro coche de carreiras.\nA marca Benz vai atravesar unha pequena crise a principios do s\u00e9culo XX, posto que Benz non quer\u00eda innovar os seus autom\u00f3biles cos \u00faltimos adiantos descubertos por outros enxe\u00f1eiros pioneiros da industria como Daimler e o seu socio Wilhelm Maybach.\nDurando todo o s\u00e9culo XIX e, principalmente ao comezo, hai que dicir que houbo moita competencia entre as f\u00e1bricas e moitos enxe\u00f1eiros preocup\u00e1ronse de mellorar elementos que formaban parte do veh\u00edculo por exemplo: freos, transmisi\u00f3n, amortecedores, a carburaci\u00f3n e o sistema de arranque, entre outros. A finais do s\u00e9culo XIX, un mozo franc\u00e9s, Louis Renault fixo un coche no garaxe da casa os seus pais. Deste coche sa\u00edu outra marca que hoxe en d\u00eda a\u00ednda est\u00e1 presente no mercado do autom\u00f3bil, Renault.\nEn todo este tempo sa\u00edron outros moitos pioneiros do autom\u00f3bil, por exemplo o norteamericano Henry Ford. En 1908, Ford efectuou un grande adianto no mundo do autom\u00f3bil e no mundo da fabricaci\u00f3n doutros obxectos, posto que puxo en marcha un novo sistema de fabricaci\u00f3n de autom\u00f3biles que aproveitaba a divisi\u00f3n do traballo. Este sistema denominouse produci\u00f3n en serie e consist\u00eda no feito de que os produtos \u00edan percorrendo unha traxectoria fixa, previamente establecida, e pasaban por diante de varios operarios, cada un dos cales se encargaban de facer sobre cada produto un pequeno conxunto de tarefas b\u00e1sicas. Con este m\u00e9todo conseguiu fabricar a uns custos moito m\u00e1is baixos. Ford Motor Company comercializou un modelo de coche que se vendeu moi posteriormente ao descubrimento da produci\u00f3n en serie. Este modelo foi o Ford T.\nNo ano 1929 a \"Daimler Motoren Gesellschaft\" uniuse coa marca Mercedes-Benz formando as\u00ed a Daimler-Benz, que m\u00e1is tarde se converter\u00e1 na actual Mercedes-Benz.\nCompo\u00f1entes do autom\u00f3bil.\nMotor.\nO motor \u00e9 un dos elementos fundamentais necesarios para o funcionamento do autom\u00f3bil. Transforma enerx\u00eda non-mec\u00e1nica - xeralmente qu\u00edmica ou el\u00e9ctrica - en enerx\u00eda mec\u00e1nica, xerando un traballo capaz de p\u00f3r en movemento o autom\u00f3bil. As s\u00faas prestaci\u00f3ns xeralmente m\u00eddense en termos de potencia (cabalos de vapor ou quilowatts) e de par (Newtons-metro).\nMotor t\u00e9rmico.\nA maior\u00eda dos autom\u00f3biles, de comezos do s\u00e9culo XXI, est\u00e1n propulsados por un motor de combusti\u00f3n interna, denominado habitualmente e de forma incorrecta, motor de explosi\u00f3n. Este motor transforma enerx\u00eda qu\u00edmica, en enerx\u00eda calor\u00edfica pola combusti\u00f3n do carburante -mestura de aire e de hidrocarburos- e logo en enerx\u00eda mec\u00e1nica por medio dun sistema biela-manivela. O carburante l\u00edquido transp\u00f3rtase do dep\u00f3sito ao motor por unha bomba el\u00e9ctrica a trav\u00e9s dun conduto e dun filtro. Cando o carburante \u00e9 gaseoso, este chega ao motor a trav\u00e9s dun descompresor.\nO sistema biela-manivela funciona en base ao principio seguinte: un pist\u00f3n sobre o cal se exerce a presi\u00f3n dos gases procedentes da inflamaci\u00f3n do carburante arrastra unha biela que, conectada a un cego\u00f1al, xera un movemento de rotaci\u00f3n deste \u00faltimo. As\u00ed se xera un torque. O motor t\u00e9rmico xeralmente est\u00e1 constitu\u00eddo por varios conxuntos biela-pist\u00f3n conectados a un mesmo cego\u00f1al. O seu arranxo ao motor \u00e9 a orixe das diferentes configuraci\u00f3ns dos motores.\nDist\u00ednguense dous grandes tipos de motores de combusti\u00f3n interna: os motores de arranque por bux\u00eda, tam\u00e9n denominados de arranque provocada (MEP) e os motores de arranque por compresi\u00f3n (MEC). Estas d\u00faas categor\u00edas de motores dist\u00ednguense principalmente polo tipo de hidrocarburos utilizados para o carburante, o m\u00e9todo de inflamaci\u00f3n dos gases e as s\u00faas prestaci\u00f3ns. O rendemento te\u00f3rico do motor t\u00e9rmico de automoci\u00f3n var\u00eda entre o 30 e o 45%. Estes valores, relativamente pequenos, expl\u00edcanse polo feito de que as leis da termodin\u00e1mica impo\u00f1en un l\u00edmite m\u00e1ximo ao rendemento en funci\u00f3n das temperaturas a que opera o motor e porque unha parte da enerx\u00eda qu\u00edmica p\u00e9rdese en rozamentos mec\u00e1nicos, en transmisi\u00f3n de calor e por bombeo dos flu\u00eddos. A calor evac\u00faase nos gases de escape -produtos da combusti\u00f3n do carburante- e tam\u00e9n polos sistemas de refrixeraci\u00f3n do motor (intercambiador aire/auga, aire/aceite) chamados radiadores.\nMotor el\u00e9ctrico.\nAparecido en 1834 e popularizado grazas \u00f3 r\u00e9cord de velocidade de \"La Jamais Contente\", o veh\u00edculo con motor el\u00e9ctrico era, a finais dos anos 1800 e a principios de 1900, moito m\u00e1is popular que o t\u00e9rmico. Entre as s\u00faas vantaxes, p\u00f3dense citar que pod\u00edan funcionar todo o d\u00eda sen necesidade de recargar as bater\u00edas (posto que a velocidade estaba fixada entre 12 e 20 quil\u00f3metros por hora para adaptarse aos veh\u00edculos de tracci\u00f3n animal), non necesitaban cambio de marcha nin se ti\u00f1a que arrincar con manivela. En comparaci\u00f3n cos veh\u00edculos a gasolina, eran moito m\u00e1is agradables de utilizar. Pero cando despois da primeira guerra mundial, aument\u00e1ronse os l\u00edmites de velocidade e fix\u00e9ronse habituais os desprazamentos entre poboaci\u00f3ns, os veh\u00edculos el\u00e9ctricos foron sendo substitu\u00edndos polos de gasolina.\nO autom\u00f3bil el\u00e9ctrico volveu a recibir atenci\u00f3n a finais dos anos 1990, posto que o seu impacto ambiental \u00e9, en principio, menor que un autom\u00f3bil \u00abt\u00e9rmico\u00bb e o seu funcionamento m\u00e1is silencioso, menos contaminante e moi flexible. Un ou varios motores el\u00e9ctricos poden asegurar parcialmente ou totalmente a produci\u00f3n de enerx\u00eda mec\u00e1nica do autom\u00f3bil.\nEstes motores sacan a s\u00faa enerx\u00eda de bater\u00edas de acumuladores. Durante as fases de aceleraci\u00f3n, o motor transforma a enerx\u00eda el\u00e9ctrica en traballo (fase \u00abmotor\u00bb) mentres que no momento das fases de freada , transforman a forza inercial do veh\u00edculo en enerx\u00eda el\u00e9ctrica (fase \u00abxerador\u00bb) permitindo as\u00ed recargar a bater\u00eda. Un sistema de regulaci\u00f3n bidireccional administra os intercambios entre os motores, xeradores e a bater\u00eda. Variantes do motor el\u00e9ctrico est\u00e1n en proceso de desenvolvemento e usan un sistema de pila de combustible para fornecer a enerx\u00eda el\u00e9ctrica.\nDous tipos de motores el\u00e9ctricos permiten propulsar o autom\u00f3bil: os motores de corrente alterna e os motores de corrente continua. Estes motores est\u00e1n compostos dun rotor (parte xiratoria) e dun estator (parte fixa). De maneira simplificada, a enerx\u00eda el\u00e9ctrica transm\u00edtese aos bobinados do rotor que, por magnetismo cos bobinados do estator, xeran a rotaci\u00f3n do rotor (fase \u00abmotor\u00bb). Ao ser as m\u00e1quinas el\u00e9ctricas reversibles, a enerx\u00eda cin\u00e9tica do autom\u00f3bil pode p\u00f3r en movemento o rotor que por magnetismo, xera enerx\u00eda el\u00e9ctrica (fase \u00abxerador\u00bb).\nPropulsi\u00f3n h\u00edbrida.\nComo o seu nome indica, un veh\u00edculo h\u00edbrido \u00e9 unha hibridaci\u00f3n entre un veh\u00edculo con motor t\u00e9rmico e un con motor el\u00e9ctrico para combinar as s\u00faas vantaxes. Cos dous tipos de motores montados sobre o veh\u00edculo, un sistema inform\u00e1tico embarcado combinado cunha electr\u00f3nica de potencia administra a s\u00faa complementariedade as\u00ed como os recursos dispo\u00f1ibles en funci\u00f3n das demandas e das restrici\u00f3ns.\nEste tipo de motorizaci\u00f3n, a pesar de ser m\u00e1is complexa de dese\u00f1ar e fabricar, \u00e9 en teor\u00eda particularmente ecol\u00f3xica respecto dos sistemas cl\u00e1sicos t\u00e9rmico ou el\u00e9ctrico.\nPermite en particular unha emisi\u00f3n de mon\u00f3xido de carbono (CO) claramente inferior ao dun motor t\u00e9rmico \u00fanico. A vantaxe m\u00e1is evidente \u00e9 a non-contaminaci\u00f3n polos gases de escape dos lugares onde estas emisi\u00f3ns son menos desexables -as cidades por exemplo- posto que o motor el\u00e9ctrico funciona s\u00f3 ata unha certa velocidade, ag\u00e1s que, est\u00e1 claro, as bater\u00edas non estean descargadas. O motor t\u00e9rmico entra ent\u00f3n en funcionamento.\nTransmisi\u00f3n.\nO motor, el\u00e9ctrico ou t\u00e9rmico, fornecen un par sobre o seu eixo de sa\u00edda. Este par ten que ser transmitido \u00e1s rodas para permitir o desprazamento do autom\u00f3bil. Os diferentes \u00f3rganos de transmisi\u00f3n -o embrague, a caixa de cambio, as pontes e o diferencial entre outros- aseguran esta funci\u00f3n.\nCaixa de cambios.\nA caixa de cambios \u00e9 o elemento mec\u00e1nico que permite modificar a velocidade dun coche mesmo se a velocidade de rotaci\u00f3n do motor \u00e9 constante. No caso do motor de explosi\u00f3n, permite sobre todo adaptar o par motriz dispo\u00f1ible \u00e1s necesidades do condutor. A caixa de cambio habitualmente con\u00e9ctase ao motor coa axuda dun embrague, elemento que permite illar a transmisi\u00f3n do motor.\nUnha caixa de cambio est\u00e1 composta por un conxunto de engrenaxes m\u00f3biles e fixos sobre eles, pechados nun c\u00e1rter estanco e lubrificado. Este sistema permite modificar a relaci\u00f3n de desmultiplicaci\u00f3n -relaci\u00f3n entre a velocidade de rotaci\u00f3n do motor e a das \"rodas motrices\" (as que producen a tracci\u00f3n)- indispensable entre as rodas e o motor, dado que os motores de explosi\u00f3n non xeran un par dispo\u00f1ible bastante grande a todos os r\u00e9ximes de rotaci\u00f3n.\nAs caixas de cambio p\u00f3dense clasificar en catro grandes tipos: os cambios manuais, os robotizados, os autom\u00e1ticos e os de variaci\u00f3n continua.\nAs caixas de cambio manuais son administradas unicamente polo condutor. O condutor desembraga o motor para desconectalo da transmisi\u00f3n e modifica a relaci\u00f3n de desmultiplicaci\u00f3n accionando a panca de cambio de velocidade. As caixas robotizadas funcionan m\u00e1is ou menos co mesmo principio, exceptuado o feito de que o cambio de relaci\u00f3n \u00e9 accionado por motores ou actuadores (hidr\u00e1ulicos ou electrot\u00e9cnicos). O condutor pode efectuar a manobra ou deixar que un aut\u00f3mata electr\u00f3nico se encargue.\nUnha caixa de cambio autom\u00e1tica ofrece unha comodidade suplementaria, posto que non require a interrupci\u00f3n da tracci\u00f3n para cambiar de relaci\u00f3n de transmisi\u00f3n. A xesti\u00f3n conf\u00edase completamente a un aut\u00f3mata electr\u00f3nico ao servizo da hidr\u00e1ulica. As relaci\u00f3ns de desmultiplicaci\u00f3n non se materializan coa axuda dunha serie de pi\u00f1\u00f3ns sen\u00f3n coa axuda dun tren epicicloidal en fervenza (por exemplo o tren de Ravigneaux) freando unhas coroas ou uns planetarios. Un convertedor de torque hidr\u00e1ulico colocado entre o motor e a caixa, aumenta o par dispo\u00f1ible a baixo r\u00e9xime, filtra os golpes e substit\u00fae o embrague cl\u00e1sico.\nFinalmente, unha caixa de cambio con variaci\u00f3n contin\u00faa (CVT) \u00e9 dunha concepci\u00f3n radicalmente diferente. Estas caixas ofrecen unha infinidade de relaci\u00f3ns de transmisi\u00f3n sen saltos, nin ruptura da propulsi\u00f3n e unha adaptaci\u00f3n constante entre o r\u00e9xime de rotaci\u00f3n do motor e a s\u00faa carga instant\u00e1nea. Hai varias formas de realizalas, unha \u00e9 cunha correa que enlaza d\u00faas poleas -dun lado o motor e do outro lado o diferencial-, os di\u00e1metros das cales var\u00edan automaticamente, adaptando as\u00ed o par fornecido polo motor \u00e1 demanda.\nPonte e \u00e1rbore de transmisi\u00f3n.\nNos veh\u00edculos con tracci\u00f3n nas rodas de diante e motor diante a ponte \u00e9 o conxunto que integra o eixo que recibe o par que sae da caixa de cambio, o diferencial que transmite o movemento \u00e1s d\u00faas \u00e1rbores de sa\u00edda, e os paliers que se conectan coas \u00e1rbores a trav\u00e9s das xuntas card\u00e1n ou universais que permiten variar o \u00e1ngulo do palier e adaptarse \u00e1 posici\u00f3n relativa entre a roda e o chasis, que var\u00eda debido \u00e1 elasticidade dos amortecedores.\nEn autom\u00f3biles con diferentes disposici\u00f3ns relativas entre o motor e as rodas motrices, que poden ser d\u00faas ou catro, a \u00e1rbore de transmisi\u00f3n recolle estas funci\u00f3ns cun ou dous diferenciais (en caso de transmisi\u00f3n \u00e1s catro rodas) e diferentes \u00e1rbores conectadas con xuntas universais.\nDiferencial.\nO diferencial \u00e9 o dispositivo que permite que as rodas motrices do autom\u00f3bil viren a velocidades diferentes nas curvas mentres se lle contin\u00faa aplicando o par. Normalmente os diferenciais cr\u00e9anse empregando engrenaxes c\u00f3nicos, o par apl\u00edcase \u00f3 porta-sat\u00e9lites e os sat\u00e9lites engrenan simultaneamente con dous planetas iguais. Desta forma o par transmitido \u00e1s d\u00faas rodas \u00e9 sempre igual independentemente da velocidade de cada unha. O diferencial permite diferenzas de velocidade entre rodas pero de forma que a suma de velocidades sempre se mante\u00f1a constante e igual \u00e1 velocidade do porta-sat\u00e9lites. Se unha das rodas desliza e perde a tracci\u00f3n o diferencial permite que a outra adopte a velocidade necesaria para que algunha das d\u00faas transmita o par. Para evitar esta situaci\u00f3n de perda de tracci\u00f3n en casos onde s\u00f3 patina unha das d\u00faas rodas, hai diferenciais con sistemas de auto bloqueo, ou de limitaci\u00f3n do deslizamiento entre as d\u00faas rodas, que bloquean a roda que patina para poder continuar transmitindo o par \u00e1 outra de forma que o veh\u00edculo poida avanzar e sa\u00edr da situaci\u00f3n.\nSistema de freada.\nMentres que o motor permite p\u00f3r en movemento o autom\u00f3bil, o sistema de freos permite reducir a velocidade ata paralo. Por iso, hai tres opci\u00f3ns. A primeira consiste a utilizar o \u00abfreo motor\u00bb, t\u00e9cnica que usa o motor para frear o veh\u00edculo. Ao non alimentalo de carburante comp\u00f3rtase como compresor e utiliza a enerx\u00eda cin\u00e9tica do autom\u00f3bil para arrastrar o funcionamento do motor, o que xera unha resistencia ao avance. Cambiando a relaci\u00f3n da caixa de cambio, o r\u00e9xime-motor aumenta e ofrece unha maior resistencia.\nDe maneira m\u00e1is convencional, o condutor para o autom\u00f3bil grazas ao freo principal ou de servizo. Unha presi\u00f3n sobre o pedal de freo pon en marcha o funcionamento dos freos que transforman en calor, a enerx\u00eda cin\u00e9tica acumulada polo veh\u00edculo. Estes freos son, actualmente, de mando hidr\u00e1ulico a\u00ednda que empezan a ter mando el\u00e9ctrico. \nFinalmente, o autom\u00f3bil pode ser inmobilizado coa axuda do \"\"freo de man\". Unha panca acciona un mecanismo de freo -xeralmente coa axuda dun cable- actuando diante, ou m\u00e1is a mi\u00fado detr\u00e1s, bloqueando as rodas. Este freo \u00fasase unicamente para o estacionamento do veh\u00edculo. Dende hai alg\u00fans anos, os freos de mando el\u00e9ctrico est\u00e1n a xeneralizarse e substit\u00faen amodo os freo de man por cable.\nSuspensi\u00f3n.\nEn xeral, o termo suspensi\u00f3n \u00fasase para designar unha relaci\u00f3n el\u00e1stica deformable entre elementos dun veh\u00edculo. \nA suspensi\u00f3n entre as rodas e o chasis contrib\u00fae \u00e1 adherencia do veh\u00edculo, \u00e1 comodidade dos ocupantes e \u00e1 reduci\u00f3n da enerx\u00eda transmitida \u00e1 estrutura do veh\u00edculo e os seus equipos para mellorar a fiabilidade. No caso m\u00e1is xeral, un sistema de brazos asociados a un ou varios resortes, axustado a un amortecedor hidr\u00e1ulico, constit\u00fae unha relaci\u00f3n el\u00e1stica entre cada roda e o chasis do veh\u00edculo. Esta montaxe mec\u00e1nica \u00e9 de dese\u00f1o moi variable en funci\u00f3n dos modelos e dos construtores. Alg\u00fans usan sistemas hidro-pneum\u00e1ticos complexos e asistidos electronicamente. Pero o custo deste tipo de suspensi\u00f3n \u00e9 tal, que est\u00e1 reservada aos veh\u00edculos de gama alta.\nA suspensi\u00f3n entre o motor e o chasis contrib\u00fae a atenuar os ru\u00eddos e as vibraci\u00f3ns que o motor transmite \u00e1 estrutura do veh\u00edculo, tanto en \"ralent\u00ed\"\" (palabra utilizada en mec\u00e1nica para dicir que o motor funciona ao m\u00ednimo r\u00e9xime e sen cargas), como nas diferentes fases de conduci\u00f3n, as\u00ed como \u00e1 fiabilidade das estruturas (caixa e motor). A conexi\u00f3n el\u00e1stica material\u00edzase con caucho natural ou artificial, as formas e as durezas do cal se escollen en funci\u00f3n de resultado que se pretende (suspensi\u00f3n m\u00e1is ou menos flexible, m\u00e1is ou menos amortecida).\nHai dous tipos principais de suspensi\u00f3ns: independente e r\u00edxida. Nunha suspensi\u00f3n independente, cada roda pode efectuar movementos sen influ\u00edr \u00e1 outra roda do mesmo eixo. \u00c9 o tipo de suspensi\u00f3n m\u00e1is utilizado para os veh\u00edculos particulares. Ofrece unha boa adherencia e unha boa comodidade. Nunha suspensi\u00f3n r\u00edxida, as rodas dun e mesmo dos dous eixos l\u00edganse de maneira r\u00edxida, os movementos dunha influencian \u00e1 outra. Este tipo de suspensi\u00f3ns \u00fasanse para os veh\u00edculos pesados, posto que permiten soportar cargas maiores. Os eixos r\u00edxidos tam\u00e9n se usan en veh\u00edculos todo terreo pola s\u00faa robustez.\nRodas.\nAs rodas dun autom\u00f3bil son catro, m\u00e1is (xeralmente) unha roda de reposto non montada. Esta \u00faltima \u00e1s veces substit\u00faese por un conxunto antipinchazos ou, por motivos de reduci\u00f3n de espazo, por unha roda dotada dun pneum\u00e1tico reducido que permite circular a velocidade moderada ata o pr\u00f3ximo garaxe. Cada roda est\u00e1 formada por un pneum\u00e1tico montado sobre unha pina. Este conxunto forma un espazo estanco inchado de aire ou \u00e1s veces de nitr\u00f3xeno (para reducir as perdas).\nOs pneum\u00e1ticos xogan un papel moi importante posto que constit\u00faen o contacto entre o chan e o veh\u00edculo e contrib\u00faen ao establecemento de acci\u00f3ns mec\u00e1nicas (forzas) do chan sobre o veh\u00edculo (freo, aceleraci\u00f3n e xiro). Por esta raz\u00f3n, \u00e9 importante manter os pneum\u00e1ticos en bo estado, cunha presi\u00f3n de inchado adecuada. Ademais das condici\u00f3ns de adherencia (xeo, neve, choiva etc.), a calidade do contacto entre o chan e os pneum\u00e1ticos \u00e9 tam\u00e9n moi importante. Por iso o papel dos pneum\u00e1ticos est\u00e1 vinculado ao das suspensi\u00f3ns.\nControl.\nOs mandos designan o conxunto dos elementos dun autom\u00f3bil que permiten ao condutor conducilo. Esta tarefa ser\u00eda extremadamente dif\u00edcil de efectuar se o condutor recibise toda a informaci\u00f3n do estado f\u00edsico no cal se atopa o autom\u00f3bil. \u00c9 a raz\u00f3n pola cal os mandos se asocian ao cadro de control.\nDirecci\u00f3n.\nO sistema de direcci\u00f3n permite orientar o autom\u00f3bil na direcci\u00f3n desexada. Este sistema est\u00e1 composto, entre outros, por un dispositivo de control -xeralmente un volante circular- que permite que as mans do condutor apliquen un par sobre o sistema de direcci\u00f3n. O volante, situado ante o condutor, \u00e9 en xeral regulable para adaptarse o mellor posible \u00e1 morfolox\u00eda e aos costumes dos condutores. A transmisi\u00f3n do movemento aplicado polo condutor faise sobre a columna de direcci\u00f3n fixada no centro do volante de control; transmite o par \u00f3s manguitos de direcci\u00f3n (que act\u00faan directamente sobre as rodas) por medio dunha caixa de direcci\u00f3n. Esta caixa \u00e9 ou ben un sistema pi\u00f1\u00f3n cremalleira, ou ben un sistema de parafuso sen fin.\nCando o autom\u00f3bil se despraza en li\u00f1a recta, as rodas de diante viran conforme a un mesmo eixo paralelo ao das rodas de atr\u00e1s. En cambio, no momento dun xiro, as rodas de diante xa non van paralelas, posto que os seus eixos e o das rodas de atr\u00e1s te\u00f1en que ser concorrentes nun punto, o centro instant\u00e1neo de rotaci\u00f3n.\nXeralmente as\u00f3ciase \u00e1 direcci\u00f3n a un sistema de asistencia que permite ao condutor non ter que aplicar un esforzo importante sobre o volante. \u00c9 xeralmente autoadaptativo amplificando m\u00e1is ou menos as forzas aplicadas ao volante de acordo cos esforzos necesarios para dirixir o veh\u00edculo. Estes esforzos pola s\u00faa natureza son variables e inversamente proporcionais \u00e1 velocidade do veh\u00edculo. Esta asistencia, tradicionalmente hidr\u00e1ulica, reg\u00falase coa velocidade para aumentar a estabilidade a alta velocidade sen penalizar a manexabilidade a baixa velocidade. Tam\u00e9n pode ser el\u00e9ctrica empregando un motor el\u00e9ctrico. Este sistema \u00e9 m\u00e1is econ\u00f3mico, dado que resta interacci\u00f3n en li\u00f1a recta, mentres que un sistema hidr\u00e1ulico sempre ten que permanecer con presi\u00f3n.\nPedais.\nOs pedais son os mandos que permiten ao condutor actuar sobre o grupo motopropulsor do autom\u00f3bil as\u00ed como sobre o sistema principal de freo. De dereita a esquerda est\u00e1 o pedal do acelerador, que permite regular a potencia requirida ao motor, o pedal do freo que transmite ao sistema de freo unha forza proporcional \u00e1 presi\u00f3n exercida sobre este pedal, e finalmente, o pedal de embrague, presente s\u00f3 nos veh\u00edculos con caixa de cambio manual, que permite o cambio de relaci\u00f3n de transmisi\u00f3n da caixa de cambio desaxust\u00e1ndoa do motor producindo unha interrupci\u00f3n da tracci\u00f3n.\nTaboleiro de control.\nBaixo unha viseira integrada no taboleiro de control (para protexelo das reflexi\u00f3ns luminosas), xeralmente fronte ao condutor, e \u00e1s veces no centro do taboleiro de control, pero virado cara ao condutor, at\u00f3pase un conxunto de avisos que indican o estado f\u00edsico do autom\u00f3bil.\nUn indicador de velocidade, obrigatorio, un contador ou hod\u00f3metro, non reinicializable, que totaliza os quil\u00f3metros percorridos polo veh\u00edculo, as\u00ed como un contador con posta a cero para uso diario. Un indicador de nivel de carburante indica o volume de carburante que queda no dep\u00f3sito. Testemu\u00f1as luminosas disp\u00f3\u00f1ense baixo a mesma viseira, e lembran ao condutor certos acontecementos: aceso das luces de posici\u00f3n, de cruzamento e de estrada, as\u00ed como dos intermitentes e da sinalizaci\u00f3n anexa.\nOs indicadores de alerta -falta de presi\u00f3n de aceite, temperatura excesiva da auga, falta de carga da bater\u00eda e indicador de funcionamento de varios accesorios- agr\u00fapanse no mesmo espazo. P\u00f3dense engadir diferentes indicadores -temperatura do aceite, temperatura da auga, temperatura do aire, presi\u00f3n do aceite, presi\u00f3n do turbo, volt\u00edmetro, amper\u00edmetro-. Finalmente, a mi\u00fado hai un conta-revoluci\u00f3ns que indica o n\u00famero de voltas do motor por minuto. Cont\u00e9n unha zona delimitada en vermello que indica a velocidade de rotaci\u00f3n do motor que non se ten que superar.\nSistemas de seguridade.\nSistemas de seguridade activa.\nOs \u00absistemas de seguridade activa\u00bb designan o conxunto dos elementos que se po\u00f1en en xogo na utilizaci\u00f3n do autom\u00f3bil para evitar un accidente. Esta categor\u00eda de elementos re\u00fane o conxunto das asistentes na conduci\u00f3n (ESP, ABS, fixaci\u00f3n da cabeza etc.) as\u00ed como os elementos denominados de percepci\u00f3ns (dispositivos de iluminaci\u00f3n, retrovisores , limpa-parabrisas, bucina etc.).\nEn canto aos dispositivos de iluminaci\u00f3n, o autom\u00f3bil vai equipado cunha serie de elementos que informan aos outros usuarios das acci\u00f3ns do condutor -as luces de freo vermellas advirten dunha freada, as luces de marcha atr\u00e1s brancas avisan da marcha atr\u00e1s, os intermitentes avisan dun cambio de direcci\u00f3n etc.- ou permiten iluminar a estrada pola noite (luces de posici\u00f3n, de cruzamento, de estrada e antin\u00e9boa). Estas luces funcionan grazas a l\u00e1mpadas hal\u00f3xenas ou de descarga el\u00e9ctrica xenon, e m\u00e1is recentemente, grazas aos LEDs. Desde hai pouco, os autom\u00f3biles equ\u00edpanse tam\u00e9n con luces de d\u00eda para ser percibidos por outros usuarios a distancias m\u00e1is longas. Un elemento de \u00faltimo recurso se os elementos visuais non se percibiron consiste a sinalar a s\u00faa presenza ou un perigo utilizando o bucina.\nOs retrovisores son accesorios indispensables na conduci\u00f3n dun autom\u00f3bil. Est\u00e1n constitu\u00eddos por un espello orientable que permite ao condutor co\u00f1ecer os elementos exteriores situados ao redor do seu veh\u00edculo. Xeralmente colocado enriba do parabrisas e en posici\u00f3n central de cara ao condutor, o retrovisor interior permite ao condutor visualizar o que pasa detr\u00e1s do seu veh\u00edculo. Este retrovisor implica d\u00faas posici\u00f3ns: unha para o d\u00eda e outra para a noite. Neste \u00faltimo caso, un segundo espello semireflectante colocado detr\u00e1s do espello permite limitar o deslumbramento polos veh\u00edculos que o seguen. Os retrovisores exteriores, colocados sobre os aler\u00f3ns do autom\u00f3bil, permiten ver o que pasa detr\u00e1s e aos flancos do veh\u00edculo.\nOs limpa parabrisas, est\u00e1n constitu\u00eddos por un rascador de caucho, fixado ao final dun brazo. O outro extremo deste brazo \u00e9 solidario co eixo dun motor el\u00e9ctrico activado por un interruptor desde o habit\u00e1culo. O brazo, grazas a un resorte, preme o rascador sobre o vidro cunha certa presi\u00f3n e permite as\u00ed, grazas ao movemento de vai e v\u00e9n aplicado polo motor, limpar o parabrisas da auga da choiva. Este accesorio est\u00e1 presente en n\u00famero variable, segundo a medida do parabrisas e o dese\u00f1o dos brazos. At\u00f3pase moi frecuentemente no vidro traseiro, xeralmente un s\u00f3. Presente necesariamente diante. Asociados ao sistema de limpaparabrisas hai unha bomba el\u00e9ctrica que bombea auga dun dep\u00f3sito cun deterxente ou sen el. O l\u00edquido a presi\u00f3n cond\u00facese por un tubo a chafarices que o pulverizan sobre a superficie do parabrisas para limpalo cando non chove.\nSistemas de seguridade pasiva.\nO papel da \u00abseguridade pasiva\u00bb \u00e9 reducir as consecuencias dun accidente cando este non se puido evitar. Os veh\u00edculos modernos des\u00e9\u00f1anse para que un choque sexa amortecido pola deformaci\u00f3n das zonas perif\u00e9ricas (cap\u00f3, motor, chasis, flancos), para preservar a integridade do habit\u00e1culo que se beneficia dunha estrutura reforzada. En t\u00f3dolos casos, t\u00e9ntase facer pasar as forzas xeradas polo choque por \u00abtres v\u00edas de esforzos\u00bb.\nA almofada inchable de seguridade tam\u00e9n toma parte na seguridade pasiva. Act\u00edvase a partir dunha certa taxa de desaceleraci\u00f3n e dunha certa velocidade inicial, para limitar o choque sufrido polos ocupantes do veh\u00edculo, repart\u00edndoo durando un maior per\u00edodo (a forza aplicada polo choque \u00e9 funci\u00f3n da diferenza de velocidade e do tempo necesario para cambiar de velocidade) e entre unha maior superficie de contacto (a presi\u00f3n \u00e9 a forza a soportar dividida entre a superficie \u00e1 que se aplica).\nFinalmente, o cinto de seguridade permite manter o ocupante dun veh\u00edculo en movemento no asento no momento dun choque. Evita a s\u00faa execci\u00f3n f\u00f3ra do veh\u00edculo ou a s\u00faa proxecci\u00f3n contra unha parte do habit\u00e1culo (taboleiro de control, parabrisas etc.). Equipado cun resorte pretensado e cun limitador de esforzo, permite, como no caso das almofadas inchables de seguridade, minimizar a potencia do choque, transferindo a enerx\u00eda do choque a trav\u00e9s das suxeici\u00f3ns do cinto."}
{"id": "42", "revid": "5312", "url": "https://gl.wikipedia.org/wiki?curid=42", "title": "Artesan\u00eda", "text": "A artesan\u00eda comprende, basicamente, as obras e traballos realizados manualmente e con pouca intervenci\u00f3n de maquinaria, habitualmente obxectos decorativos ou de uso com\u00fan. O que se dedica a esta actividade denom\u00ednase artes\u00e1n."}
{"id": "43", "revid": "89787", "url": "https://gl.wikipedia.org/wiki?curid=43", "title": "\u00c1ngstrom", "text": "O \u00e1ngstrom (\u00e5ngstr\u00f6m) \u00e9 unha unidade de lonxitude equivalente a 10\u221210m. Util\u00edzase principalmente para expresar a lonxitude de onda das radiaci\u00f3ns e o tama\u00f1o dos \u00e1tomos. A s\u00faa abreviatura \u00e9 \u00c5.\nO seu nome \u00e9 en honra do f\u00edsico sueco Anders Jonas \u00c5ngstr\u00f6m, un dos fundadores da espectroscop\u00eda.\nO \u00e1ngstrom non \u00e9 unha unidade do sistema internacional de medidas. Por\u00e9n, \u00e9 considerada unha das unidades \u00fatiles para responder a necesidades espec\u00edficas de certos campos cient\u00edfico-t\u00e9cnicos. \nA publicaci\u00f3n \"El Sistema Internacional de Unidades SI\" da Oficina Internacional de Pesos e Medidas, editada polo Centro Espa\u00f1ol de Metrolox\u00eda e dispo\u00f1ible en formato dixital, incl\u00faeo na T\u00e1boa 8 (Outras unidades non pertencentes ao SI), e di:\nAdvirte que certas unidade de medida non pertencentes ao SI a\u00ednda aparecen en publicaci\u00f3ns cient\u00edficas, t\u00e9cnicas e comerciais , e que continuar\u00e1n en uso durante moitos anos. Por\u00e9n, tam\u00e9n sinala que na ciencia d\u00e9bese ter a liberdade de utilizar \u00e1s veces ditas unidades se se considerase conveniente, a\u00ednda que a inclusi\u00f3n de tales unidades nos seus textos non implica a recomendaci\u00f3n do seu uso."}
{"id": "45", "revid": "1987", "url": "https://gl.wikipedia.org/wiki?curid=45", "title": "Auga", "text": "A auga (f\u00f3rmula qu\u00edmica H2O) \u00e9 unha substancia qu\u00edmica inorg\u00e1nica, transparente, ins\u00edpida, inodora e case incolora, que \u00e9 o principal constitu\u00ednte da hidrosfera terrestre e dos flu\u00eddos de todos os organismos vivos co\u00f1ecidos (no que act\u00faa como disolvente).). \u00c9 vital para todas as formas de vida co\u00f1ecidas, a\u00ednda que non proporciona alimento, enerx\u00eda nin micronutrientes org\u00e1nicos. A s\u00faa f\u00f3rmula qu\u00edmica, H2O, indica que cada unha das s\u00faas mol\u00e9culas conte\u00f1en un \u00e1tomo de os\u00edxeno e dous de hidr\u00f3xeno, conectados por enlaces covalentes. Os \u00e1tomos de hidr\u00f3xeno est\u00e1n unidos ao \u00e1tomo de os\u00edxeno nun \u00e1ngulo de 104,45\u00b0. \"Auga\" tam\u00e9n \u00e9 o nome do estado l\u00edquido do H2O a temperatura e presi\u00f3n est\u00e1ndar.\nO termo auga ref\u00edrese xeralmente \u00e1 substancia no seu estado l\u00edquido, a\u00ednda que se pode atopar na s\u00faa forma s\u00f3lida, chamada xeo, e na s\u00faa forma gaseosa, chamada vapor. A auga \u00e9 abundante no Universo, inclusive na Terra, onde cobre aproximadamente o 71% da superficie da codia terrestre. Local\u00edzase principalmente nos oc\u00e9anos, onde se concentra o 96,5% do total. Os glaciares e os casquetes polares representan o 1,74%, mentres que os dep\u00f3sitos subterr\u00e1neos, o permafrost e os glaciares continentais representan o 1,72%. O 0,04% restante distrib\u00faese en orde decrecente entre lagos, humidade do solo, atmosfera, encoros, r\u00edos e \u00e9 o maior constitu\u00ednte dos flu\u00eddos dos seres vivos \nAs temperaturas do planeta permiten a ocorrencia da auga nos seus tres estados f\u00edsicos principais, pasando dun estado a outro nun ciclo continuo. A auga l\u00edquida, que en pequenas cantidades \u00e9 incolora, mais en grandes volumes manifesta unha coloraci\u00f3n azulada, pode atoparse como auga doce (en r\u00edos, lagos, e monta\u00f1as), ou como auga salgada nos mares e oc\u00e9anos que cobren case tres cuartos da superficie do planeta. No estado s\u00f3lido, as masas de xeo conc\u00e9ntranse principalmente nas rexi\u00f3ns polares e, no estado gasoso, o vapor de auga forma parte da atmosfera terrestre. A 0 \u00b0C (273 aproximadamente na escala Kelvin) at\u00f3pase en estado s\u00f3lido como xeo, e ferve a aproximadamente a 100\u00a0\u00b0C. O punto de xeaci\u00f3n* espont\u00e1nea at\u00f3pase preto dos 233 K.\nA auga pos\u00fae unha serie de caracter\u00edsticas peculiares, coma a dilataci\u00f3n an\u00f3mala, a alta calor espec\u00edfica e a capacidade de disolver un gran n\u00famero de substancias. De feito estas peculiaridades favoreceron o xurdimento nos oc\u00e9anos primitivos da vida e a s\u00faa evoluci\u00f3n. T\u00f3dolos seres vivos existentes precisan dela para a s\u00faa supervivencia, constitu\u00edndo a base de todo organismo pluricelular. A maior parte dos animais e vexetais conte\u00f1en unha alta porcentaxe de auga, e son poucas as especies que poden sobrevivir nos lugares onde esta \u00e9 escasa (desertos e outras zonas \u00e1ridas).\nNa natureza nunca se atopa en estado puro, sen\u00f3n mesturada con minerais e outras moitas substancias. A\u00ednda que os oc\u00e9anos cobren a maior parte da superficie terrestre, a s\u00faa auga \u00e9 inadecuada para o consumo humano por culpa da s\u00faa salinidade. S\u00f3 unha pequena fracci\u00f3n dispo\u00f1\u00edbel sobre a superficie dos continentes que cont\u00e9n poucos sales disolvidos, a auga doce, \u00e9 apta para o consumo directo. Con todo, a s\u00faa distribuci\u00f3n non \u00e9 uniforme, o que fai que diversas rexi\u00f3ns sufran de escaseza h\u00eddrica. As actividades humanas, principalmente a agricultura, necesitan grandes cantidades de auga que, ao seren retiradas do seu leito natural superficial ou dos acu\u00edferos subterr\u00e1neos, ten afectado negativamente na s\u00faa distribuci\u00f3n sobre os continentes.\nA poluci\u00f3n h\u00eddrica prexudica a calidade da auga e, xa que logo, a biodiversidade, o abastecemento de auga e a produci\u00f3n de alimentos. Ademais, unha parte consider\u00e1bel da poboaci\u00f3n mundial a\u00ednda non ten acceso \u00e1 auga pot\u00e1bel, o que trae diversos problemas de sa\u00fade. A auga \u00e9 indispens\u00e1bel no modo de vida da humanidade, de forma que est\u00e1 fortemente ligada \u00e1 cultura de t\u00f3dolos pobos da Terra. Diante dos problemas derivados do mal uso dos recursos h\u00eddricos, xorde unha nova consciencia de que \u00e9 necesario utilizar a auga racionalmente.\nA auga ten un importante papel en m\u00faltiples \u00e1mbitos: en biolox\u00eda debido \u00e1 xa mencionada importancia para a vida, en qu\u00edmica pola s\u00faa composici\u00f3n e por ser unha mol\u00e9cula bipolar e de pH neutro, en xeolox\u00eda polo seu importante papel na erosi\u00f3n das rochas etc.\nA auga xoga un papel importante na econom\u00eda mundial. Aproximadamente o 70% da auga doce utilizada polos humanos dest\u00ednase \u00e1 agricultura. A pesca en masas de auga salgada e doce \u00e9 unha fonte importante de alimentos para moitas partes do mundo xa que proporciona o 6,5 % das prote\u00ednas mundiais. Gran parte do comercio de longa distancia de produtos b\u00e1sicos (como o petr\u00f3leo, o gas natural e os produtos manufacturados) levanse a cabo en barcos a trav\u00e9s de mares, r\u00edos, lagos e canles. As\u00ed mesmo util\u00edzanse grandes cantidades de auga, xeo e vapor para a refrixeraci\u00f3n e a calefacci\u00f3n, tanto na industria como nos fogares. A auga \u00e9 un excelente disolvente para unha gran variedade de substancias tanto minerais como org\u00e1nicas; como tal, util\u00edzase amplamente nos procesos industriais e na coci\u00f1a e o lavado. A auga, o xeo e a neve tam\u00e9n son fundamentais para moitos deportes e outras formas de entretemento, como a nataci\u00f3n, a navegaci\u00f3n de recreo, as carreiras de barcos, o surf, a pesca deportiva, o mergullo, a patinaxe sobre xeo e o esqu\u00ed.\nPropiedades f\u00edsicas e qu\u00edmicas.\nAlgunhas das propiedades m\u00e1is salientables son:\nA auga \u00e9 unha substancia que quimicamente form\u00falase como H2O, \u00e9 dicir, que unha mol\u00e9cula de auga componse de dous \u00e1tomos de hidr\u00f3xeno enlazados covalentemente a un \u00e1tomo de os\u00edxeno.\nFoi Henry Cavendish quen descubriu en 1782 que a auga \u00e9 unha substancia composta e non un elemento, como se pensaba desde a antig\u00fcidade. Os resultados do devandito descubrimento foron desenvoltos por Antoine Laurent de Lavoisier, dando a co\u00f1ecer que a auga est\u00e1 formada por os\u00edxeno e hidr\u00f3xeno. En 1804, o qu\u00edmico franc\u00e9s Louis Joseph Gay-Lussac e o naturalista e xe\u00f3grafo alem\u00e1n Alexander von Humboldt demostraron que a auga estaba formada por dous volumes de hidr\u00f3xeno por cada volume de os\u00edxeno (H2O).\nActualmente s\u00e9guese investigando sobre a natureza deste composto e as s\u00faas propiedades, \u00e1s veces traspasando os l\u00edmites da ciencia convencional. Neste sentido, o investigador John Emsley, divulgador cient\u00edfico, dixo da auga que \u00ab(\u00c9) unha das substancias qu\u00edmicas m\u00e1is investigadas, pero segue sendo a menos entendida\u00bb.\nEstados.\nA auga \u00e9 un l\u00edquido no rango das temperaturas e presi\u00f3ns m\u00e1is adecuado para as formas de vida co\u00f1ecidas: \u00e1 presi\u00f3n de 1atm, a auga \u00e9 l\u00edquida entre as temperaturas de 273,15K (0\u00b0C) e 373,15K (100\u00b0C). Os valores para o calor latente de fusi\u00f3n e de vaporizaci\u00f3n son de 0,334kJ/g e 2,23kJ/g respectivamente.\nAo aumentar a presi\u00f3n, dimin\u00fae lixeiramente o punto de fusi\u00f3n, que \u00e9 de aproximadamente \u22125\u00b0C a 600atm e \u221222\u00b0C a 2100atm. Este efecto \u00e9 o causante da formaci\u00f3n dos lagos subglaciales da Ant\u00e1rtida e contrib\u00fae ao movemento dos glaciares. A presi\u00f3ns superiores a 2100atm o punto de fusi\u00f3n volve aumentar rapidamente e o xeo presenta configuraci\u00f3ns ex\u00f3ticas que non existen a presi\u00f3ns m\u00e1is baixas.\nAs diferenzas de presi\u00f3n te\u00f1en un efecto m\u00e1is dram\u00e1tico no punto de ebulici\u00f3n, que \u00e9 aproximadamente 374\u00b0C a 220atm, mentres que na cima do monte Everest, onde a presi\u00f3n atmosf\u00e9rica \u00e9 de ao redor de 0,34atm, a auga ferve a uns 70\u00b0C. O aumento do punto de ebulici\u00f3n coa presi\u00f3n p\u00f3dese presenciar nas fontes hidrotermais de augas profundas, e ten aplicaci\u00f3ns pr\u00e1cticas, como as potas a presi\u00f3n e motores de vapor.\nA temperatura cr\u00edtica, por encima da cal o vapor non pode licuarse ao aumentar a presi\u00f3n\n\u00e9 de 373,85\u00b0C (647,14K).\nA presi\u00f3ns por baixo de 0,006atm, a auga non pode existir no estado l\u00edquido e pasa directamente do s\u00f3lido ao gas por sublimaci\u00f3n, fen\u00f3meno explotado na liofilizaci\u00f3n de alimentos e compostos. A presi\u00f3ns por encima de 221atm, os estados de l\u00edquido e de gas xa non son distinguibles, un estado chamado auga supercr\u00edtica. Neste estado, a auga util\u00edzase para catalizar certas reacci\u00f3ns e tratar residuos org\u00e1nicos.\nA densidade da auga l\u00edquida \u00e9 moi estable e var\u00eda pouco cos cambios de temperatura e presi\u00f3n. \u00c1 presi\u00f3n dunha atmosfera, a densidade m\u00ednima da auga l\u00edquida \u00e9 de 0,958kg/l, aos 100\u00b0C. Ao baixar a temperatura, aumenta a densidade constantemente ata chegar aos 3,8\u00b0C onde alcanza unha densidade m\u00e1xima de 1kg/l. A temperaturas m\u00e1is baixas, a diferenza doutras substancias, a densidade dimin\u00fae. Aos 0\u00b0C, o valor \u00e9 de 0,9999kg/l; ao conxelarse, a densidade experimenta un descenso m\u00e1is brusco ata 0,917kg/l, acompa\u00f1ado por un incremento do 9% en volume, o que explica o feito de que o xeo flote sobre a auga l\u00edquida.\nSabor e olor.\nA auga pura normalmente descr\u00edbese como ins\u00edpida e inodora, a\u00ednda que os humanos te\u00f1en sensores espec\u00edficos que poden sentir a presenza da auga na boca. e s\u00e1bese que as ras poden cheirala. Con todo, a auga de fontes com\u00fans (inclu\u00edda a auga mineral embotellada) xeralmente ten moitas substancias disoltas que poden darlle diferentes sabores e cheiros. Os humanos e outros animais desenvolveron sentidos que lles permiten avaliar a potabilidade da auga para evitar a auga demasiada salgada ou p\u00fatrida.\nA auga como tal non ten cheiro, nin cor nin sabor, con todo, a auga na Terra cont\u00e9n minerais e substancias org\u00e1nicas en disoluci\u00f3n que lle poden achegar sabores e cheiros m\u00e1is ou menos detectables segundo a concentraci\u00f3n dos compostos e a temperatura da auga.\nA auga pode ter un aspecto turbio se cont\u00e9n part\u00edculas en suspensi\u00f3n. A materia org\u00e1nica presente no chan, como os \u00e1cidos h\u00famicos e f\u00falvicos, tam\u00e9n a colorean, as\u00ed como a presenza de metais, como o ferro.\nCor e aparencia.\nA auga pura \u00e9 visiblemente azul debido \u00e1 absorci\u00f3n da luz na rexi\u00f3n dos 600\u00a0nm \u2013 800\u00a0nm. A cor p\u00f3dese observar facilmente nun vaso de auga da billa colocado sobre un fondo branco puro, \u00e1 luz do d\u00eda. Na ausencia de contaminantes, a auga l\u00edquida, s\u00f3lida ou gasosa apenas absorbe a luz visible, a\u00ednda que no espectr\u00f3grafo pr\u00f3base que a auga l\u00edquida ten un lixeiro ton azul verdoso. O xeo tam\u00e9n tende ao azul turquesa. A cor que presentan as grandes superficies da auga \u00e9 en parte debido \u00e1 s\u00faa cor intr\u00ednseca, e en parte ao reflexo do ceo. Pola contra, a auga absorbe fortemente a luz no resto do espectro, procurando protecci\u00f3n fronte \u00e1 radiaci\u00f3n ultravioleta.\nAs principais bandas de absorci\u00f3n responsables da cor son a banda de arm\u00f3nicos e a das vibraci\u00f3ns moleculares de estiramento O\u2013H. A intensidade aparente da cor aumenta coa profundidade da columna da auga, seguindo a lei de Beer-Lambert. Isto tam\u00e9n se aplica, por exemplo, a unha piscina cando a fonte de luz \u00e9 a luz solar reflectida polas baldosas brancas da piscina.\nNa natureza, a cor tam\u00e9n pode modificarse de azul a verde debido \u00e1 presenza de s\u00f3lidos en suspensi\u00f3n ou \u00e1s algas.\nNa industria, a espectroscopia do infravermello pr\u00f3ximo util\u00edzase con soluci\u00f3ns acuosas, xa que a maior intensidade dos matices inferiores da auga significa que se poden empregar cubetas de vidro cun paso \u00f3ptico curto. Para observar o espectro de absorci\u00f3n de estiramento fundamental da auga ou dunha soluci\u00f3n acuosa na rexi\u00f3n ao redor de 3.500\u00a0cm-1 (2,85\u00a0\u00b5m) neces\u00edtase unha lonxitude de cami\u00f1o duns 25\u00a0\u00b5m. Ademais, a cubeta debe ser transparente ao redor de 3500\u00a0cm-1 e insoluble en auga; O fluoruro de calcio \u00e9 un material de uso com\u00fan para as fiestras de cubetas con soluci\u00f3ns acuosas.\nAs vibraci\u00f3ns fundamentais p\u00f3dense observar mediante espectroscopia Raman, por exemplo, cunha c\u00e9lula de mostra de 1\u00a0cm.\nAs plantas acu\u00e1ticas, as algas e outros organismos fotosint\u00e9ticos poden vivir na auga ata centos de metros de profundidade, porque a luz solar pode chegar a eles.\nPracticamente ningunha luz solar chega \u00e1s partes dos oc\u00e9anos por debaixo dos 1000 m de profundidade.\nO \u00edndice de refracci\u00f3n da auga l\u00edquida (1,333 a 20\u00a0\u00b0C} \u00e9 moito maior que o do aire (1,0), similar aos dos alcanos e o etanol , pero inferiores aos de glicerol (1,473), benceno (1,501), disulfuro de carbono (1,627) e os tipos com\u00fans de vidro (1,4 a 1,6). O \u00edndice de refracci\u00f3n do xeo (1,31) \u00e9 menor que o da auga l\u00edquida.\nPropiedades moleculares.\nA mol\u00e9cula da auga adopta unha xeometr\u00eda non lineal, cos dous \u00e1tomos de hidr\u00f3xeno formando un \u00e1ngulo de 104,45 graos entre si. Esta configuraci\u00f3n, xunto coa maior electronegatividade do \u00e1tomo do os\u00edxeno, conf\u00edrenlle polaridade \u00e1 mol\u00e9cula, cuxo momento dipolar el\u00e9ctrico \u00e9 de 6,2\u00d710-30Cm.\nA polaridade da mol\u00e9cula da auga d\u00e1 lugar as forzas de van der Waals e a formaci\u00f3n de ata catro enlaces de hidr\u00f3xeno con mol\u00e9culas circundantes. Estas ligaz\u00f3ns moleculares explican a adhesividade da auga, o seu elevado \u00edndice de tensi\u00f3n superficial e a s\u00faa capilaridade, que \u00e9 responsable da formaci\u00f3n de ondas capilares, permite a alg\u00fans animais desprazarse sobre a superficie da auga e contrib\u00fae ao transporte do zume contra a gravidade nas plantas vasculares, como as \u00e1rbores. A presenza na auga de certas substancias surfactantes, como xab\u00f3ns e deterxentes, reduce notablemente a tensi\u00f3n superficial da auga e facilita a retirada da sucidade adherida a obxectos. \nAs pontes de hidr\u00f3xeno entre as mol\u00e9culas de auga tam\u00e9n son responsables dos elevados puntos de fusi\u00f3n e ebulici\u00f3n comparados cos doutros compostos de anf\u00edxeno e hidr\u00f3xeno, como o sulfuro de hidr\u00f3xeno. As\u00ed mesmo, explican os altos valores da capacidade calor\u00edfica \u20144,2J/g/K, valor s\u00f3 superado polo amon\u00edaco\u2014, o calor latente e a condutividade t\u00e9rmica \u2014entre 0,561 e 0,679W/m/K\u2014. Estas propiedades danlle \u00e1 auga un papel importante na regulaci\u00f3n do clima da Terra, mediante o almacenamento da calor e o seu transporte entre a atmosfera e os oc\u00e9anos.\nOutra consecuencia da polaridade da auga \u00e9 que, en estado l\u00edquido, \u00e9 un disolvente moi potente de moitos tipos de substancias distintas. As substancias que se mesturan e dis\u00f3lvense ben en auga \u2014como as sales, azucres, \u00e1cidos, \u00e1lcalis e alg\u00fans gases (como o os\u00edxeno ou o di\u00f3xido de carbono, mediante carbonaci\u00f3n)\u2014 son chamadas hidr\u00f3filas, mentres que as que non combinan ben coa auga \u2014como l\u00edpidos e graxas\u2014 denom\u00ednanse substancias hidr\u00f3fobas. Igualmente, a auga \u00e9 miscible con moitos l\u00edquidos, como o etanol, e en calquera proporci\u00f3n, formando un l\u00edquido homox\u00e9neo. Pode formar aze\u00f3tropos con outros disolventes, como o etanol ou o tolueno. Por outra banda, os aceites son inmiscibles coa auga, e forman capas de variable densidade sobre a s\u00faa superficie. Como calquera gas, o vapor de auga \u00e9 miscible completamente co aire.\nPropiedades el\u00e9ctricas e magn\u00e9ticas.\nA auga ten unha constante diel\u00e9ctrica relativamente elevada (78,5 a 298K ou 25\u00a0\u00b0C) e as mol\u00e9culas de substancias con carga el\u00e9ctrica se disocian facilmente nela. A presenza de i\u00f3ns disociados incrementa notablemente a condutividade da auga que, pola contra, comp\u00f3rtase como un illante el\u00e9ctrico en estado puro.\nA auga pode disociarse espontaneamente en i\u00f3ns hidronios H3O+ e hidr\u00f3xidos OH-. A constante de disociaci\u00f3n Kw \u00e9 moi baixa \u201410-14 a 25\u00b0C\u2014, o que implica que unha mol\u00e9cula de auga se disocia aproximadamente cada dez horas. O pH da auga pura \u00e9 7, porque os i\u00f3ns hidronios e hidr\u00f3xidos at\u00f3panse na mesma concentraci\u00f3n. Debido aos baixos niveis destes i\u00f3ns, o pH da auga var\u00eda bruscamente se se disolven nela \u00e1cidos ou bases.\n\u00c9 posible separar a auga l\u00edquida nos seus dous compo\u00f1entes hidr\u00f3xeno e os\u00edxeno facendo pasar por ela unha corrente el\u00e9ctrica, mediante electr\u00f3lise. A enerx\u00eda requirida para separar a auga nos seus dous compo\u00f1entes mediante este proceso \u00e9 superior \u00e1 enerx\u00eda desprendida pola recombinaci\u00f3n de hidr\u00f3xeno e os\u00edxeno.\nA auga l\u00edquida pura \u00e9 un material diamagn\u00e9tico e \u00e9 repelida por campos magn\u00e9ticos moi intensos.\nPropiedades mec\u00e1nicas.\nA auga l\u00edquida pode considerarse a efectos pr\u00e1cticos como incompresible, efecto que \u00e9 aproveitado nas prensas hidr\u00e1ulicas; en condici\u00f3ns normais, a s\u00faa compresibilidade abarca valores desde 4,4 ata 5,1\u00d710-10Pa-1. Mesmo a profundidades de 2km, onde a presi\u00f3n alcanza unhas 200 atm, a auga experimenta unha diminuci\u00f3n de volume de s\u00f3 un 1%.\nA viscosidade da auga \u00e9 duns 10-3Pa\u00b7s ou 0,01poise a 20\u00b0C, e a velocidade do son en auga l\u00edquida var\u00eda entre os 1400 e 1540m/s, dependendo da temperatura. O son transm\u00edtese na auga case sen atenuaci\u00f3n, sobre todo a frecuencias baixas; esta propiedade permite a comunicaci\u00f3n submarina a longas distancias entre os cet\u00e1ceos e \u00e9 a base da t\u00e9cnica do sonar para detectar obxectos baixo a auga.\nReacci\u00f3ns qu\u00edmicas.\nA auga \u00e9 o produto final das reacci\u00f3ns da combusti\u00f3n, xa sexa do hidr\u00f3xeno ou dun composto que conte\u00f1a hidr\u00f3xeno. A auga tam\u00e9n se forma en reacci\u00f3ns de neutralizaci\u00f3n entre \u00e1cidos e bases.\nA auga reacciona con moitos \u00f3xidos met\u00e1licos e non met\u00e1licos para formar hidr\u00f3xidos e ox\u00e1cidos respectivamente. Tam\u00e9n forma hidr\u00f3xidos ao reaccionar directamente cos elementos con maior electropositividade, como os metais alcalinos e alcalinot\u00e9rreos, que desprazan o hidr\u00f3xeno da auga nunha reacci\u00f3n que, no caso dos alcalinos m\u00e1is pesados, pode chegar a ser explosiva debido ao contacto do hidr\u00f3xeno liberado co os\u00edxeno do aire.\nPor mor da s\u00faa capacidade de autoinozaci\u00f3n, a auga pode hidrolizar outras mol\u00e9culas. As reacci\u00f3ns de hidr\u00f3lisis poden producirse tanto con compostos org\u00e1nicos como inorg\u00e1nicos. Son moi importantes no metabolismo dos seres vivos, que sintetizan numerosas enzimas denominadas hidrolasas coa funci\u00f3n de catalizar a hidr\u00f3lise de diferentes mol\u00e9culas.\nDistribuci\u00f3n da auga na natureza.\nA auga no Universo.\nA auga \u00e9 un composto bastante com\u00fan no noso sistema solar, e no universo, onde se atopa principalmente en forma de xeo e de vapor. Constit\u00fae unha gran parte do material que comp\u00f3n os cometas e en 2016 achouse \u00abauga magm\u00e1tica\u00bb procedente do interior da L\u00faa en pequenos grans minerais na superficie lunar. Alg\u00fans sat\u00e9lites de X\u00fapiter e Saturno, como Europa e Enc\u00e9lado presentan posiblemente auga l\u00edquida baixo a s\u00faa grosa capa de xeo. \nA maior parte da auga que existe no universo pudo xurdir como derivado da formaci\u00f3n de estrelas que posteriormente produciron o vapor de auga ao estopar. O nacemento das estrelas adoita causar un forte fluxo de gases e po c\u00f3smico. Cando este material choca co gas das zonas exteriores, as ondas de choque producidas comprimen e quentan o gas. P\u00e9nsase que a auga \u00e9 producida neste gas c\u00e1lido e denso.\nDetectouse auga en nubes interestelares dentro de nosa galaxia, a V\u00eda L\u00e1ctea. Estas nubes interestelares poden condensarse eventualmente en forma dunha nebulosa solar. Ademais, p\u00e9nsase que a auga pode ser abundante noutras galaxias, dado que os seus compo\u00f1entes (hidr\u00f3xeno e os\u00edxeno) est\u00e1n entre os m\u00e1is com\u00fans do universo.\n Na primeira d\u00e9cada do s\u00e9culo XXI atopouse auga en exoplanetas, como HD 189733 b e HD 209458 b.\nEn xullo de 2011, a revista \"Astrophysical Journal Letters\" publicou o achado por un grupo de astr\u00f3nomos do Laboratorio de Propulsi\u00f3n a Chorro (JPL) da NASA e do Instituto Tecnol\u00f3xico de California (CALTECH) dunha nube de vapor de auga que rodea o qu\u00e1sar APM 08279+5255, que sup\u00f3n a maior reserva de auga no Universo descuberta ata a data, uns 140 bill\u00f3ns de veces m\u00e1is que na terra.\nA auga no sistema solar.\nDetectouse vapor de auga na atmosfera de varios planetas, sat\u00e9lites e outros corpos do sistema solar, ademais de no Sol mesmo. A continuaci\u00f3n listanse varios exemplos:\nA auga no seu estado l\u00edquido abunda na Terra, onde cobre o 71% da superficie. En 2015 a NASA confirmou a presenza de auga l\u00edquida na superficie de Marte.\nExisten indicios de que a l\u00faa de Saturno Enc\u00e9lado conta cun oc\u00e9ano l\u00edquido de 10km de profundidade a uns 30-40km debaixo do polo sur do sat\u00e9lite; tam\u00e9n se cre que en Tit\u00e1n pode haber unha capa de auga e amon\u00edaco por baixo da superficie, e a superficie do sat\u00e9lite Europa de X\u00fapiter presenta trazos que suxiren a existencia dun oc\u00e9ano de auga l\u00edquida no seu interior. En Gan\u00edmedes, outra l\u00faa de X\u00fapiter, tam\u00e9n poder\u00eda haber auga l\u00edquida entre senllas capas de xeo a alta presi\u00f3n e de rocha. En 2015, a sonda espacial New Horizons achou indicios de auga no interior de Plut\u00f3n.\nCon respecto ao xeo, existe na Terra, sobre todo nas zonas polares e glaciares; nos casquetes polares de Marte, tam\u00e9n se atopa auga en estado s\u00f3lido, a\u00ednda que est\u00e1n compostos principalmente de xeo seco. \u00c9 probable que o xeo forme parte da estrutura interna de planetas como Urano, Saturno e Neptuno. O xeo forma unha espesa capa na superficie dalg\u00fans sat\u00e9lites, como Europa e en Tit\u00e1n, onde pode alcanzar os 50km de grosor.\nTam\u00e9n existe xeo no material que forma os aneis de Saturno, nos cometas e obxectos de procedencia mete\u00f3rica, chegados por exemplo desde o Cinto de Kuiper ou a Nube de Oort. Achouse xeo na L\u00faa, e en planetas ananos como Ceres e Plut\u00f3n.\nA auga e a zona habitable.\nA existencia de auga en estado l\u00edquido \u00e9 necesaria para os seres vivos terrestres e a s\u00faa presenza consid\u00e9rase un factor importante na orixe e a evoluci\u00f3n da vida no planeta. A Terra est\u00e1 situada nun \u00e1rea do sistema solar que re\u00fane condici\u00f3ns moi espec\u00edficas, pero se estivese un 5% \u2014oito mill\u00f3ns de quil\u00f3metros\u2014 m\u00e1is preto ou m\u00e1is lonxe do Sol non poder\u00eda albergar auga en estado l\u00edquido, s\u00f3 vapor de auga ou xeo.\nFunci\u00f3ns biol\u00f3xica da auga.\nA auga, compo\u00f1ente maioritario da materia viva, constit\u00fae por termo medio o 75% do seu peso, a\u00ednda que a proporci\u00f3n var\u00eda segundo as distintas especies, a idade do individuo e o tipo de tecido: canto m\u00e1is novo \u00e9 o organismo, e canto m\u00e1is complexas son as funci\u00f3ns dun tecido, maior \u00e9 o seu contido en auga.\nAs principais funci\u00f3ns biol\u00f3xicas da auga son:\nToponimia.\nDa importancia da auga na vida biol\u00f3xica e sentimental do ser humano, sobre todo nas s\u00faas orixes nas que non dispu\u00f1a dela a pracer coma agora, dan conta a abundancia de top\u00f3nimos. Estes son alg\u00fans exemplos espallados:"}
{"id": "46", "revid": "1987", "url": "https://gl.wikipedia.org/wiki?curid=46", "title": "Oc\u00e9ano Atl\u00e1ntico", "text": "O oc\u00e9ano Atl\u00e1ntico \u00e9 a parte do oc\u00e9ano mundial da Terra que separa Am\u00e9rica \u2014ao oeste\u2014 de Europa e \u00c1frica \u2014ao leste\u2014. A s\u00faa conca \u00e9 alongada en forma de S e est\u00e9ndese desde o oc\u00e9ano Glacial \u00c1rtico, no norte, ata o Ant\u00e1rtico, no sur. \u00c9 o segundo oc\u00e9ano m\u00e1is extenso da Terra despois do Pac\u00edfico, cunha superficie duns 85.133.000 km 2. Ocupa o 20\u00a0% da superficie do planeta, e o 26\u00a0% do total das terras mergulladas. \u00c9 ademais o oc\u00e9ano m\u00e1is novo do planeta, formado hai 200 mill\u00f3ns de anos pola divisi\u00f3n do supercontinente Panxea.\nO Atl\u00e1ntico \u00e9 un axente de importancia global no referente ao clima, xa que das s\u00faas correntes depende en boa medida o clima dos continentes ribeiregos. Ao longo da historia supuxo unha barreira cultural que separou os chamados Vello e Novo Mundo ata a chegada da era dos descubrimentos, o que supuxo que o oc\u00e9ano se convertese nun punto de intercambio comercial e cultural. Actualmente non perdeu a s\u00faa importancia xeoestrat\u00e9xica, convert\u00e9ndose en escenario de grandes batallas e conflitos desde o s\u00e9culo XIX ata a guerra fr\u00eda.\nO ecuador terrestre div\u00eddeo artificialmente en d\u00faas partes, Atl\u00e1ntico Norte e Atl\u00e1ntico Sur. O seu nome procede do grego Atlas, un dos tit\u00e1ns da mitolox\u00eda grega. Alcanza a s\u00faa m\u00e1xima profundidade na fosa de Porto Rico.\nComun\u00edcase artificialmente co oc\u00e9ano Pac\u00edfico a trav\u00e9s da canle de Panam\u00e1, de forma natural a trav\u00e9s do estreito de Magall\u00e1ns e o mar de Hoces, co oc\u00e9ano \u00cdndico a trav\u00e9s do canal de Suez e o sur de \u00c1frica e co mar Mediterr\u00e1neo a trav\u00e9s do estreito de Xibraltar.\nOrixe do nome.\nO voc\u00e1bulo \u00abAtl\u00e1ntico\u00bb provir\u00eda do tit\u00e1n \u00abAtlas\u00bb que posu\u00eda, segundo os antigos gregos, as columnas que soportan o ceo (en grego antigo, \"tla\u00f4\", significa \u00abportar\u00bb ou \u00absoportar\u00bb), das que formaban parte as m\u00edticas Columnas de H\u00e9rcules (actualmente o estreito de Xibraltar). Polo tanto, para os antigos, este termo designaba ante todo o mar que se atopaba m\u00e1is al\u00f3 do estreito, por oposici\u00f3n ao mar Mediterr\u00e1neo. O seu nome tam\u00e9n poder\u00eda vir dos pobos libios dos atlantes, descritos por Her\u00f3doto, e que poboaban as ribeiras norteafricanas do oc\u00e9ano Atl\u00e1ntico e as monta\u00f1as do macizo do Atlas marroqu\u00ed, no noroeste de \u00c1frica. Durante a Idade Media e ata aproximadamente mediados do s\u00e9culo XVIII aparec\u00eda mencionado nos mapas e cartas de navegaci\u00f3n co nome de \"Mar do Nord\" ou \"Mar do Norte\".\nLocalizaci\u00f3n e delimitaci\u00f3n segundo o IHO.\nA Organizaci\u00f3n Hidrogr\u00e1fica Internacional (\"International Hydrographic Organization\", IHO) definiu os l\u00edmites dos oc\u00e9anos e mares en 1953\n, pero algunhas destas definici\u00f3ns foron revisadas desde ent\u00f3n e outras non son utilizadas por diversos pa\u00edses, autoridades e instituci\u00f3ns; v\u00e9xase, por exemplo, o CIA World Factbook. En consecuencia, a extensi\u00f3n e o n\u00famero de oc\u00e9anos e mares var\u00edan.\nO oc\u00e9ano Atl\u00e1ntico limita ao oeste con Am\u00e9rica do Norte e do Sur. Conecta co oc\u00e9ano \u00c1rtico a trav\u00e9s do estreito de Dinamarca, o mar de Groenlandia, o mar de Noruega e o mar de Barents. Ao leste, os l\u00edmites do oc\u00e9ano propiamente devandito son Europa: o estreito de Xibraltar (onde conecta co mar Mediterr\u00e1neo -un dos seus mares marxinais- que, \u00e1 s\u00faa vez, conectao co mar Negro, que tam\u00e9n tocan Asia) e \u00c1frica.\nAo sueste, o Atl\u00e1ntico f\u00fandese co oc\u00e9ano \u00cdndico. O meridiano 20\u00b0 leste, que discorre cara ao sur desde o cabo Agullas ata a Ant\u00e1rtida, define a s\u00faa fronteira. Na definici\u00f3n de 1953 est\u00e9ndese cara ao sur ata a Ant\u00e1rtida, mentres que en mapas posteriores limita no paralelo 60\u00b0 co oc\u00e9ano Ant\u00e1rtico.\nO Atl\u00e1ntico ten costas irregulares sucadas por numerosas ba\u00edas, golfos e mares. Entre eles at\u00f3panse o mar B\u00e1ltico, o mar Negro, o mar Caribe, o estreito de Davis, o estreito de Dinamarca, parte da pasaxe de Drake, o golfo de M\u00e9xico, o mar do Labrador, o mar Mediterr\u00e1neo, o mar do Norte, o mar de Noruega, case todo o mar de Scotia e outras masas de augas afluentes. Inclu\u00edndo estes mares marxinais, a li\u00f1a costeira do Atl\u00e1ntico mide , fronte aos do Pac\u00edfico..\nInclu\u00edndo os seus mares marxinais, o Atl\u00e1ntico cobre unha superficie de 106.460.000 km2 ou o 23,5% do oc\u00e9ano mundial e ten un volume de 310.410.900 km3 ou o 23,3% do volume total dos oc\u00e9anos da Terra. Exclu\u00edndo os seus mares marxinais, o Atl\u00e1ntico cobre 81.760.000 km2 e ten un volume de 305.811.900 km3. O Atl\u00e1ntico Norte cobre 41.490.000 km2 (11,5%) e o Atl\u00e1ntico Sur 40.270.000|km2 (11.1%). A profundidade media \u00e9 de 3.646 m e a m\u00e1xima atopase na depresi\u00f3n de Milwaukee situada na fosa de Porto Rico que \u00e9 de 8376 m.\nXeograf\u00eda.\nO oc\u00e9ano Atl\u00e1ntico, o segundo do mundo en superficie e case enteiramente localizado no hemisferio occidental, al\u00f3ngase no sentido norte-sur. cunha forma que lembra un S, comun\u00edcase co oc\u00e9ano \u00c1rtico polo estreito da Islandia; co oc\u00e9ano Pac\u00edfico e co oc\u00e9ano \u00cdndico pola ampla pasaxe que se abre entre a Am\u00e9rica, a \u00c1frica e a Ant\u00e1rtida, nas altas latitudes austrais. No hemisferio Norte, as costas continentais, moi recortadas, delimitan numerosos mares anexos (canal da Mancha, mar do Norte, mar B\u00e1ltico, mar Mediterr\u00e1neo, mar das Antillas). Ao sur, ao contrario, as costas son m\u00e1is ben rectil\u00edneas.\nO fondo oce\u00e1nico presenta unha disposici\u00f3n regular: a plataforma continental, ampla ao longo das costas da Europa, da Am\u00e9rica do Norte e da porci\u00f3n meridional da Am\u00e9rica do Sur, estreitase nas costas da \u00c1frica e do Brasil; unha enorme cadea de monta\u00f1as submarinas, a dorsal mesoatl\u00e1ntica, est\u00e9ndese ao longo do oc\u00e9ano; entre ela e os continentes \u00e1brense unha serie de cuncas de 6.000 a 7.000 m de profundidade (cuncas americana, brasileira e arxentina, ao oeste; cuncas escandinava, da Europa Occidental, da Guinea, de Angola e do Cabo, ao leste). A crista dorsal \u00e9 sucada en toda a s\u00faa extensi\u00f3n por unha gran fosa tect\u00f3nica (\"rift\"), que secciona no sentido lonxitudinal. \u00c1rea de constante inestabilidade xeol\u00f3xica, provocada pola continua emisi\u00f3n de material \u00edgneo, \u00e9 obxecto de estudos xeol\u00f3xicos que analizan os procesos de formaci\u00f3n e evoluci\u00f3n das placas tectonicas, ou sexa, da codia terrestre. A crista da dorsal mesoatl\u00e1ntica situase xeralmente entre -3.000 e -1.500 m, mais emerxe nalg\u00fans puntos, formando illas: Jan Mayen, Islandia, Azores, Ascensi\u00f3n, Tristan da Cunha. Nas latitudes ecuatoriais, a dorsal \u00e9 cortada por fallas transversais que determinan fosas abisais (fosa da Romanche. -7.758 m). Nas outras porci\u00f3ns do Atl\u00e1ntico as fosas son raras: situanse nas Antillas (Caim\u00e1ns e Porto Rico - a m\u00e1is profunda con -9.218 m) e nas illas Sandwich do Sur (-8.264 m)\nNa fachada occidental, grandes cuncas hidrogr\u00e1ficas botan unha considerable cantidade de sedimentos sobre a plataforma continental, definindo conos aluvionais, como os dos r\u00edos San Lourenzo e Mississippi, no Atl\u00e1ntico Norte, e o do Amazonas, na franxa ecuatorial. As augas do Atl\u00e1ntico son as m\u00e1is salgadas de todos os oc\u00e9anos (37,5 por mil de salinidade media) e animadas por correntes que aseguran unha intensa circulaci\u00f3n entre as augas fr\u00edas das altas latitudes e as augas quentes ecuatoriais. As correntes fr\u00edas do Labrador e das Falkland descenden ao longo das costas setentrionais e meridionais, respectivamente, de Am\u00e9rica. De Benguela percorre a costa suroccidental africana, en direcci\u00f3n ao Ecuador. Son compensadas polas correntes quentes do Brasil e Ecuatorial Atl\u00e1ntica, nos seus ramos N e S, pola corrente do Golfo, que ten grande influencia sobre os climas da Europa noroccidental, torn\u00e1ndoos menos rigorosos. Esa circulaci\u00f3n das augas favorece a s\u00faa oxixenaci\u00f3n e a proliferaci\u00f3n de plancto, definindo importantes zonas pesqueiras, como as costas do Brasil meridional, a fachada norteamericana en torno da Terra Nova, as costas da Escandinavia e de Islandia, al\u00e9n da \u00c1frica meridional. As plataformas continentais encerran, \u00e1s veces, xacementos petrol\u00edferos (mar do Norte, costas de Venezuela e do Brasil, golfo da Guinea). Ladeado no hemisferio Norte polas d\u00faas \u00e1reas m\u00e1is industrializadas do globo (NE dos EUA e Europa Occidental), o Atl\u00e1ntico Norte presenta o m\u00e1is intenso tr\u00e1fego mar\u00edtimo e a\u00e9reo transoce\u00e1nico do mundo.\nOs mares m\u00e1is grandes do oc\u00e9ano Atl\u00e1ntico.\nRellaci\u00f3n de mares m\u00e1is longos:\nBatimetr\u00eda.\nA batimetr\u00eda do Atl\u00e1ntico est\u00e1 dominada por unha monta\u00f1a submarina chamada dorsal atl\u00e1ntica media (SAM). Est\u00e9ndese desde os 87\u00b0N ou ao sur do Polo norte ata a illa Bouvet subant\u00e1rtica no 54\u00b0S.. Entre as expedici\u00f3ns para explorar a batimetr\u00eda do Atl\u00e1ntico at\u00f3panse a expedici\u00f3n \"Challenger\" e a expedici\u00f3n alem\u00e1 \"Meteor\"; na actualidade, o Lamont\u2013Doherty Earth Observatory da Universidade Columbia e a United States Hydrographic Office realizan investigaci\u00f3ns sobre o oc\u00e9ano.\nDorsal mesoatl\u00e1ntica.\nA dorsal mesoatl\u00e1ntica divide o Atl\u00e1ntico lonxitudinalmente en d\u00faas metades, en cada unha das cales unha serie de concas est\u00e1n delimitadas por dorsais transversais secundarias. A dorsal mesoatl\u00e1ntica supera os 2000 m na maior parte da s\u00faa lonxitude, pero vese interrompida por grandes fallas de transformaci\u00f3n en dous lugares: na fosa de Romanche preto do ecuador e na zona de fractura de Gibbs no 53\u00b0N. A dorsal mesoatl\u00e1ntica \u00e9 unha barreira para as augas do fondo, pero nestas d\u00faas fallas de transformaci\u00f3n as correntes de augas profundas poden pasar dun lado a outro.\nA dorsal mesoatl\u00e1ntica el\u00e9vase de 2 a 3 km por encima do fondo oce\u00e1nico circundante e o seu val de fisura \u00e9 o bordo diverxente entre as placas norteamericana e eurasi\u00e1tica no Atl\u00e1ntico Norte e as placas suramericana e africana no Atl\u00e1ntico Sur. A dorsal mesoatl\u00e1ntica produce volc\u00e1ns bas\u00e1lticos no glaciar Eyjafjallaj\u00f6kull, Islandia, e lava almofadada no fondo oce\u00e1nico. A profundidade da auga no v\u00e9rtice da crista \u00e9 inferior a 2700 m na maior\u00eda dos lugares, mentres que o fondo da crista \u00e9 tres veces m\u00e1is profundo..\nA dorsal mesoatl\u00e1ntica est\u00e1 atravesada por d\u00faas dorsais perpendiculares: a falla de transformaci\u00f3n Azores-Xibraltar, l\u00edmite entre a placa africana e a placa eurasi\u00e1tica, cruza a dorsal mesoatl\u00e1ntica na tripla uni\u00f3n dos Azores, a ambos os dous lados da microplaca dos Azores, preto dos 40\u00b0N.\n Un l\u00edmite moito m\u00e1is vago e sen nome, entre as placas norteamericana e suramericana, corta A dorsal mesoatl\u00e1ntica preto ou xusto ao norte da zona de fractura quince-vinte, aproximadamente nos 16\u00b0N..\nNa d\u00e9cada de 1870, a expedici\u00f3n Challenger descubriu partes do que hoxe se co\u00f1ece como a dorsal mesoatl\u00e1ntica, ou:\n O resto da dorsal foi descuberto na d\u00e9cada de 1920 pola expedici\u00f3n alem\u00e1 \"Meteor\" utilizando equipos de ecosondeos. A exploraci\u00f3n do SAM na d\u00e9cada de 1950 conduciu \u00e1 aceptaci\u00f3n xeral da extensi\u00f3n do fondo mari\u00f1o e a tect\u00f3nica de placas.\nA maior parte da dorsal mesoatl\u00e1ntica discorre baixa a auga, pero onde chega \u00e1 superficie produciu illas volc\u00e1nicas. A\u00ednda que nove delas foron designadas colectivamente Patrimonio da Humanidade polo seu valor xeol\u00f3xico, catro delas consid\u00e9ranse de \"Valor Universal Excepcional\" polos seus criterios culturais e naturais: \u00deingvellir, en Islandia; a paisaxe vit\u00edcola da illa do Pico, en Portugal; as illas Gough e Inaccesibles, no Reino Unido; e as Illas atl\u00e1nticas brasileiras: Fernando de Noronha e Atol das Rocas Reservas, no Brasil.\nFondo oce\u00e1nico.\nAs plataformas continentais do Atl\u00e1ntico son amplas fronte a Terra Nova, o extremo sur de Suram\u00e9rica e o nord\u00e9s de Europa.\nNo Atl\u00e1ntico occidental, as plataformas carbonatadas dominan grandes zonas, por exemplo, a meseta de Blake e a elevaci\u00f3n das Bermudas.\nO Atl\u00e1ntico est\u00e1 rodeado de marxes pasivas excepto nuns poucos lugares onde as marxes activas forman profundas fosas: a Fosa de Porto Rico (8376 m profundidade m\u00e1xima) no Atl\u00e1ntico occidental e a Fosa das S\u00e1ndwich do Sur (8264 m) no Atl\u00e1ntico sur. Existen numerosos can\u00f3ns submarinos fronte ao nord\u00e9s de Am\u00e9rica do Norte, o oeste de Europa e o noroeste de \u00c1frica. Alg\u00fans destes can\u00f3ns est\u00e9ndense ao longo das elevaci\u00f3ns continentais e penetran nas chairas abisais como canles de augas profundas.\nEn 1922 produciuse un momento hist\u00f3rico na cartograf\u00eda e a oceanograf\u00eda. O USS \"Stewart\" utilizou un sonar da Armada para trazar un mapa continuo do fondo do Atl\u00e1ntico. Non houbo que facer moitas conxecturas, porque a idea do sonar \u00e9 sinxela: env\u00edanse impulsos desde o buque, que rebotan no fondo oce\u00e1nico e volven ao barco. Crese que o fondo oce\u00e1nico \u00e9 bastante plano, con profundidades ocasionais, chaira abisal, fosa abisal, monte submarino, conca, plataforma, can\u00f3n e alg\u00fans guyot. Varias plataformas ao longo das marxes dos continentes constit\u00faen ao redor do 11% da topograf\u00eda do fondo, con poucas canles profundas cortadas a trav\u00e9s da elevaci\u00f3n continental.\nA profundidade media entre os 60\u00b0N e os 60\u00b0S \u00e9 de 3730 m, \u00e9 dicir, pr\u00f3xima \u00e1 media do oc\u00e9ano global, cunha profundidade modal entre 4000 e 5000 m.\nNo Atl\u00e1ntico Sur, a dorsal de Walvis e a subida do r\u00edo Grande forman barreiras \u00e1s correntes oce\u00e1nicas.\nO abismo Laurentino at\u00f3pase fronte \u00e1 costa oriental de Canad\u00e1.\nCaracter\u00edsticas da auga.\n. As temperaturas das augas superficiais, var\u00edan coa latitude, cos sistemas de correntes e coa estaci\u00f3n meteroloxica e reflicten a distribuci\u00f3n latitudinal da enerx\u00eda solar, que oscilan entre menos de e m\u00e1is de 30\u00a0\u00b0C. As temperaturas m\u00e1ximas danse ao norte do ecuador, e os valores m\u00ednimos at\u00f3panse nas rexi\u00f3ns polares. Nas latitudes medias, a zona de m\u00e1ximas variaci\u00f3ns de temperatura, os valores poden variar entre 7 e 8\u00a0\u00b0C.\nDe outubro a xu\u00f1o, a superficie adoita estar cuberta de xeo mari\u00f1o no mar do Labrador, no estreito de Dinamarca e no mar B\u00e1ltico.\nHistoria.\nO oc\u00e9ano Atl\u00e1ntico parece ser o m\u00e1is novo dos oc\u00e9anos do mundo. As evidencias indican que non existiu ata hai 100 mill\u00f3ns de anos, cando o supercontinente ancestral que exist\u00eda, Panxea, foi quebrado pola formaci\u00f3n do fondo oce\u00e1nico. O Atl\u00e1ntico foi amplamente explorado dende os primeiros asentamentos humanos nas s\u00faas costas.\nOs antigos, que chamaban ao Atl\u00e1ntico \"mar Tenebroso\" ou \"mar Oc\u00e9ano\", co\u00f1ec\u00edan s\u00f3 as costas situadas entre o norte das illas Brit\u00e1nicas e as Canarias. Do s\u00e9culo VIII ao XI, os normandos frecuentaron as praias de Noruega, Islandia, Groenlandia, Spitsberg e Nova Escocia, no actual Canad\u00e1. Ata o final da Idade Media, s\u00f3 se fac\u00edan navegaci\u00f3ns costeiras, indo ata o Cabo Boxador (ao que chegaron os navegadores portugueses en 1434). No s\u00e9culo XV os portugueses intensificaron a exploraci\u00f3n da costa da \u00c1frica e, ao mesmo tempo, desenvolveron t\u00e9cnicas de navegaci\u00f3n que permitiron viaxes por alto mar. A navegaci\u00f3n por latitudes (determinadas pola observaci\u00f3n da altura da estrela Polar ou do Sol ao mediod\u00eda, t\u00e9cnica desenvolvida por volta de 1485) foi facilitada polo uso de instrumentos como o comp\u00e1s e mailo astrolabio. Outro factor decisivo foi o estudo do r\u00e9xime dos ventos no Atl\u00e1ntico: en 1439, as informaci\u00f3ns existentes xa permit\u00edan unha navegaci\u00f3n asidua e segura. Esas t\u00e9cnicas, aliadas aos novos nav\u00edos desenvolvidos polos portugueses (as carabelas, de maior porte, calado m\u00e1is alto e com\u00fan sistema de velas que permit\u00eda o aproveitamento dos ventos, mesmo no sentido contrario) permitir\u00edan o reco\u00f1ecemento da costa da \u00c1frica e as primeiras incursi\u00f3ns en alto mar; hai a\u00ednda informaci\u00f3ns de que no s\u00e9culo XV os portugueses ter\u00edan explorado tam\u00e9n o Atl\u00e1ntico Norte, xuntando co\u00f1ecementos que posteriormente facilitaron a viaxe de Cristovo Col\u00f3n na primeira traves\u00eda documentada do Oc\u00e9ano.\nCo desenvolvemento t\u00e9cnico obtido, as viaxes portuguesas torn\u00e1ronse m\u00e1is ousadas e frecuentes a trav\u00e9s do Atl\u00e1ntico, de tal forma que ata 1488 toda a costa oeste da \u00c1frica estaba explorada, reco\u00f1ecida e, nos primeiros 20 anos do s\u00e9culo XVI, toda a costa atl\u00e1ntica do continente americano (atopado no 1492 por Col\u00f3n) fora visitada por navegadores portugueses, espa\u00f1ois ou italianos ao servizo de Espa\u00f1a. Os reis de Portugal procuraron, desde o inicio, garantir as descobertas dos seus navegadores e desde 1443, varias leis reivindicaron o dereito de navegaci\u00f3n exclusiva nos mares reco\u00f1ecidos polas s\u00faas naus. En 1454, o papa Nicolao V ratificou a pretensi\u00f3n dos portugueses, reserv\u00e1ndolles o dereito exclusivo de navegaci\u00f3n e comercio. En 1474, Afonso V mandou que aqueles que violasen esas determinaci\u00f3ns fosen mortos e os seus bens confiscados pola coroa. O Tratado de paz de Toledo, entre Espa\u00f1a e Portugal, ratificou eses dereitos, que foron reafirmados nas ordenaci\u00f3ns Manuelinas (1514). Ata 1580, houbo pouca contestaci\u00f3n internacional a esas pretensi\u00f3ns, excepto pequenos conflitos diplom\u00e1ticos causados pola acci\u00f3n de corsarios protexidos polos reis de Francia e Gran Breta\u00f1a. Despois de 1580, con todo, a contestaci\u00f3n creceu, envolvendo tam\u00e9n os holandeses en guerra con Espa\u00f1a pola s\u00faa independencia. Eles estenderon as acci\u00f3ns b\u00e9licas contra Portugal, despois da uni\u00f3n das d\u00faas Coroas e pasaron \u00e1 liberdade dos mares; na tregua asinada con Filipe III (de Espa\u00f1a e Portugal), obtiveron o dereito de navegar por eses mares, a\u00ednda que baixo licenza do rei de Espa\u00f1a. Ese tratado marcou o principio da liberdade dos mares. A partir do s\u00e9culo XVII, comezou a exploraci\u00f3n hidrogr\u00e1fica do Atl\u00e1ntico, efectuada de inicio polos holandeses, despois polos ingleses e franceses (s\u00e9culo XVIII). No s\u00e9culo XIX organiz\u00e1ronse numerosos cruceiros oceanogr\u00e1ficos que permitiron a elaboraci\u00f3n dunha detallada carta batim\u00e9trica do Atl\u00e1ntico."}
{"id": "49", "revid": "23204", "url": "https://gl.wikipedia.org/wiki?curid=49", "title": "Administrador de base de datos", "text": "O Administrador de base de datos (DBA) \u00e9 a persoa responsable dos aspectos ambientais dunha base de datos. En xeral isto incl\u00fae:\nO dese\u00f1o l\u00f3xico e f\u00edsico das bases de datos, a pesar de non ser obrigas dun administrador de bases de datos, \u00e9 \u00e1s veces parte do traballo. Esas funci\u00f3ns polo xeral est\u00e1n asignadas aos analistas de bases de datos ou aos dese\u00f1adores de bases de datos.\nDeberes.\nOs deberes dun administrador de bases de datos dependen da descrici\u00f3n do posto de traballo, corporaci\u00f3n e pol\u00edticas de Tecnolox\u00edas de Informaci\u00f3n (TI). Polo xeral incl\u00faese a recuperaci\u00f3n de desastres (respaldos e probas de respaldos), an\u00e1lise de desempe\u00f1o e optimizaci\u00f3n, e algo de asistencia no dese\u00f1o da base de datos.\nRecuperabilidade.\nA recuperabilidade significa que, se se da alg\u00fan erro nos datos, hai un bug de programa ou de hardware, o DBA (Administrador de base de datos) pode traer de volta a base de datos ao tempo e estado no que se atopaba antes de que o dano se causara. As actividades de recuperaci\u00f3n incl\u00faen facer respaldos da base de datos e almacenar eses respaldos de maneira que se minimice o risco de dano ou perda dos mesmos. A recuperaci\u00f3n \u00e9 unha das tarefas m\u00e1is importantes dos DBA's.\nA recuperabilidade, frecuentemente denominada \"recuperaci\u00f3n de desastres\", ten d\u00faas formas primarias. A primeira son os respaldos e despois as probas de recuperaci\u00f3n. A recuperaci\u00f3n das bases de datos consisten en informaci\u00f3n e estampas de tempo xunto con bit\u00e1coras que se cambian de forma que sexan consistentes nun momento e data particulares. \u00c9 posible facer respaldos da base de datos que non incl\u00faan as estampas de tempo e as bit\u00e1coras, a diferenza reside en que o DBA debe sacar de li\u00f1a a base de datos no caso de levar a cabo unha recuperaci\u00f3n. As probas de recuperaci\u00f3n consisten na restauraci\u00f3n dos datos, despois apl\u00edcanse as bit\u00e1coras a eses datos para restaurar a base de datos e levala a un estado consistente nun tempo e momento determinados. Alternativamente p\u00f3dese restaurar unha base de datos que se atopa f\u00f3ra de li\u00f1a substitu\u00edndo cunha copia da base de datos.\nSe o DBA (ou o administrador) intentan por en funcionamento un plan de recuperaci\u00f3n de bases de datos sen probas de recuperaci\u00f3n, non existe a certeza de que os respaldos sexan de todo v\u00e1lidos. Na pr\u00e1ctica, os respaldos da maior\u00eda dos Sistemas de Bases de Datos Relacionais son raramente v\u00e1lidos se non se fan probas exhaustivas que aseguren que non houbo erros humanos ou \"bugs\" que puideran corromper os respaldos.\nIntegridade.\nA integridade dunha base de datos significa que, a base de datos ou os programas que xeraron o seu contido, incorporen m\u00e9todos que aseguren que o contido dos datos do sistema non se rompa, as\u00ed coma as regras do negocio. Por exemplo, un distribuidor pode ter unha regra que permita que s\u00f3 os clientes individuais poidan solicitar ordes; \u00e1 s\u00faa vez cada orde identifique a un e s\u00f3 un provedor. O servidor Oracle e outros DBMSs relacionais fan cumprir este tipo de regras do negocio con limitantes, as cales poden ser configuradas implicitamente a trav\u00e9s de consultas.\nSeguridade.\nSeguridade significa a capacidade dos usuarios para acceder e cambiar os datos de acordo \u00e1s pol\u00edticas do negocio, as\u00ed coma \u00e1s decisi\u00f3ns dos encargados. \u00d3 igual que outros metadatos, unha DBMS relacional manexa a seguridade en forma de t\u00e1boas. Estas t\u00e1boas son as \"chaves do reino\" polo cal se deben protexer de posibles intrusos.\nDispo\u00f1ibilidade.\nA dispo\u00f1ibilidade significa que os usuarios autorizados te\u00f1an acceso aos datos cando o necesiten para atender \u00e1s necesidades do negocio. Cada vez m\u00e1is, os negocios foron requirindo que a s\u00faa informaci\u00f3n estivera dispo\u00f1ible todo o tempo. A industria de TI respondeu a estas necesidades con redundancia de rede e hardware para incrementar as capacidades administrativas en li\u00f1a.\nRendemento.\nO rendemento significa que a base de datos non cause tempos de resposta pouco razoables. En sistemas moi complexos cliente/servidor e de tres capas, a base de datos \u00e9 s\u00f3 un dos elementos que determinan a experiencia dos usuarios en li\u00f1a e os programas desatendidos. O rendemento \u00e9 unha das maiores motivaci\u00f3ns dos DBA para coordinarse c\u00f3s especialistas doutras \u00e1reas do sistema f\u00f3ra das li\u00f1as burocr\u00e1ticas tradicionais.\nDesenvolvemento/Soporte \u00e1 probas.\nUn dos deberes menos respectados polo administrador de base de datos \u00e9 o desenvolvemento e soporte \u00e1 probas, mentres que alg\u00fans outros encargados consid\u00e9rano a responsabilidade m\u00e1is importante dun DBA. As actividades de soporte incl\u00faen a colecta de datos de produci\u00f3n para levar a cabo probas con eles; consultar aos programadores respecto ao desempe\u00f1o; e facer cambios aos dese\u00f1os de t\u00e1boas de maneira que se poidan proporcionar novos tipos de almacenamentos para as funci\u00f3ns dos programas.\nAlg\u00fans roles do persoal de IT relacionados coa administraci\u00f3n de base de datos:"}
{"id": "50", "revid": "1131", "url": "https://gl.wikipedia.org/wiki?curid=50", "title": "ARPANET", "text": "ARPANET (Advanced Research Projects Agency Network) foi unha rede desenvolvida polo Departamento de Defensa norteamericano a partir de 1966 e que consist\u00eda na conexi\u00f3n de varias redes de ordenadores sen un centro neur\u00e1lxico e que deu orixe, co tempo, \u00e1 actual internet. A primeira ligaz\u00f3n entre universidades realizouse en 1969. En 1984 os servizos militares de ARPANET pasaron a MILNET"}
{"id": "53", "revid": "89787", "url": "https://gl.wikipedia.org/wiki?curid=53", "title": "Bot\u00e1nica", "text": "A bot\u00e1nica, (do grego \u03b2\u03bf\u03c4\u03ac\u03bd\u03b7 = herba) ou fitolox\u00eda (do grego \u03c6\u03c5\u03c4\u03cc\u03bd = planta e \u03bb\u03cc\u03b3\u03bf\u03c2 = tratado), \u00e9 unha rama da biolox\u00eda e \u00e9 a ciencia que se ocupa do estudo das plantas. O concepto de vexetal, que estaba claro en tempos de Arist\u00f3teles, quedou esvaecido polo avance do co\u00f1ecemento, cheg\u00e1ndose a definir como \"todo aquilo que estuda a bot\u00e1nica\". Na pr\u00e1ctica, os bot\u00e1nicos estudan as plantas, as algas e os fungos. No campo da bot\u00e1nica, hai que distinguir entre a bot\u00e1nica pura, cuxo obxecto \u00e9 ampliar o co\u00f1ecemento da natureza; e a bot\u00e1nica aplicada, cuxas investigaci\u00f3ns est\u00e1n ao servizo da tecnolox\u00eda agraria, forestal, farmac\u00e9utica etc.\nA bot\u00e1nica cobre un amplo abano de contidos, que incl\u00faen aspectos espec\u00edficos propios dos vexetais; das disciplinas biol\u00f3xicas que se ocupan da composici\u00f3n qu\u00edmica (fitoqu\u00edmica); a organizaci\u00f3n celular (citolox\u00eda vexetal) e tisular (histolox\u00eda vexetal); do metabolismo e o funcionamento org\u00e1nico (fisiolox\u00eda vexetal), do crecemento e o desenvolvemento; da morfolox\u00eda (fitograf\u00eda); da reproduci\u00f3n; da herdanza (xen\u00e9tica vexetal); das enfermidades (fitopatolox\u00eda); das adaptaci\u00f3ns ao ambiente (ecolox\u00eda), da distribuci\u00f3n xeogr\u00e1fica (fitoxeograf\u00eda ou xeobot\u00e1nica); dos f\u00f3siles (paleobot\u00e1nica) e da evoluci\u00f3n.\nAlcance e importancia da bot\u00e1nica.\nComo para outros organismos vivos, a vida dos vexetais p\u00f3dese estudar desde diferentes perspectivas, como pode ser a molecular, \u00e1 xen\u00e9tica pasando polo estudo espec\u00edfico da ultraestrutura organular e celular e a anatom\u00eda tisular, a organograf\u00eda (anatom\u00eda macrosc\u00f3pica), a xeobot\u00e1nica e a ecolox\u00eda vexetal. En cada un destes niveis o bot\u00e1nico pode deterse na clasificaci\u00f3n, a estrutura anat\u00f3mica, ou as funci\u00f3ns (fisiolox\u00eda) das plantas.\nHistoricamente, a bot\u00e1nica abarca todos os organismos que non eran considerados animais. Entre estes est\u00e1n os fungos (estudados pola micolox\u00eda), as bacterias (estudadas en paralelo pola microbiolox\u00eda), e as algas (estudados pola ficolox\u00eda). As algas, os fungos e as bacterias non se denominan actualmente plantas pero, salvo no caso destas \u00faltimas, ningu\u00e9n discute que son materia para a bot\u00e1nica.\nSignificado da ciencia bot\u00e1nica.\nOs distintos grupos de vexetais participan de xeito fundamental nos ciclos da biosfera. Plantas e algas son os produtores primarios, responsables da captaci\u00f3n de enerx\u00eda solar da que depende toda a vida terrestre, da creaci\u00f3n de materia org\u00e1nica e tam\u00e9n, como subproduto, da xeraci\u00f3n do os\u00edxeno que alaga a atmosfera e xustifica que case todos os organismos saquen vantaxe do metabolismo aerobio.\nAlimentar o mundo.\nCase todo o que comemos v\u00e9n das plantas, xa sexa directamente de alimentos b\u00e1sicos como froita e vexetais, ou indirectamente a trav\u00e9s do gando, que \u00e9 alimentado polas plantas que comp\u00f3n o forraxe. Noutras palabras, as plantas son a base de toda a cadea tr\u00f3fica, ou o que ec\u00f3logos chaman o primeiro nivel tr\u00f3fico. Entendendo como as plantas producen o que comemos \u00e9 importante co\u00f1ecer o seu papel para ser capaces de \"alimentar ao mundo\" e prover seguridade alimentaria para futuras xeraci\u00f3ns. Non todas as plantas son beneficiosas aos humanos, a maleza \u00e9 considerada dani\u00f1a para a agricultura e a bot\u00e1nica prov\u00e9 ciencia b\u00e1sica para mitigar o seu impacto. A etnobot\u00e1nica \u00e9 o estudo destas e outras relaci\u00f3ns entre plantas e persoas.\nEntendendo os procesos biol\u00f3xicos fundamentais.\nAs plantas son susceptibles de ser estudadas nos seus procesos fundamentais (como a divisi\u00f3n celular e s\u00edntese proteica por exemplo), pero sen os problemas \u00e9ticos que sup\u00f3n estudar animais ou seres humanos. As leis da herdanza foron descubertas deste xeito por Gregor Mendel, que estudou como se herda a morfolox\u00eda do ch\u00edcharo. As leis descubertas por Mendel a partir do estudo de plantas co\u00f1eceron desenvolvementos posteriores, e aplic\u00e1ronse sobre as propias plantas para conseguir novas variedades beneficiosas. Outro estudo cl\u00e1sico efectuado en plantas foi o realizado por Barbara McClintock, que descubriu os 'xenes saltar\u00edns' (ou transpos\u00f3ns) estudando o millo. Son exemplos que mostran como a bot\u00e1nica tivo unha importancia capital para o entendemento dos procesos biol\u00f3xicos fundamentais.\nAplicaci\u00f3ns das plantas.\nMoitas dos nosos medicamentos e algunhas drogas, como o c\u00e1nnabis, ve\u00f1en directamente do reino vexetal. Outros produtos medicinais der\u00edvanse de substancias de orixe vexetal; as\u00ed, a aspirina \u00e9 un derivado do \u00e1cido salic\u00edlico, que orixinalmente se obti\u00f1a da cortiza de salgueiro. A investigaci\u00f3n sobre produtos farmac\u00e9uticamente \u00fatiles nas plantas \u00e9 un campo activo de traballo que rende bos resultados. Estimulantes populares como o caf\u00e9 (polo seu contido en cafe\u00edna), o chocolate, o tabaco (pola nicotina), e o t\u00e9 te\u00f1en orixe vexetal. Moitas bebidas alc\u00f3licas derivan da fermentaci\u00f3n de plantas coma o orxo e a uva da videira.\nAs plantas tam\u00e9n fornecen moitos materiais, coma o cot\u00f3n, a madeira, o papel, o li\u00f1o, o aceite vexetal, alg\u00fans tipos de cordas e pl\u00e1sticos. A produci\u00f3n de seda non ser\u00eda posible sen o cultivo de \u00e1rbores coma as moreira. A cana de azucre e outras plantas foron recentemente empregadas como biomasa para produciren unha enerx\u00eda renovable alternativa ao combustible f\u00f3sil.\nEntendemento de cambios ambientais.\nAs plantas tam\u00e9n poden axudar ao entendemento dos cambios do ambientais de moitas formas."}
{"id": "54", "revid": "132", "url": "https://gl.wikipedia.org/wiki?curid=54", "title": "Bot\u00e1nico", "text": ""}
{"id": "55", "revid": "15490", "url": "https://gl.wikipedia.org/wiki?curid=55", "title": "Biolox\u00eda", "text": "A biolox\u00eda \u00e9 a ciencia que estuda a vida e, en particular, as caracter\u00edsticas e comportamento dos organismos, a orixe de especies e individuos, e o xeito en que estes interact\u00faan entre si e co seu ambiente. A biolox\u00eda abrangue un espectro amplo de \u00e1reas acad\u00e9micas consideradas frecuentemente disciplinas independentes, mais que, no seu conxunto, estudan a vida \u00e1s m\u00e1is variadas escalas.\nA vida \u00e9 estudada \u00e1 escala at\u00f3mica e molecular pola biolox\u00eda molecular, pola bioqu\u00edmica e pola xen\u00e9tica molecular, no nivel da c\u00e9lula pola biolox\u00eda celular e \u00e1 escala multicelular pola fisiolox\u00eda, pola anatom\u00eda e pola histolox\u00eda. A biolox\u00eda do desenvolvemento estuda a vida ao nivel do desenvolvemento ou ontoxenia do organismo individual.\nSubindo na escala para grupos de m\u00e1is dun organismo, a xen\u00e9tica estuda como funciona a herdanza entre os proxenitores e mais a s\u00faa descendencia. A etolox\u00eda estuda o comportamento dos individuos. A xen\u00e9tica poboacional traballa ao nivel da poboaci\u00f3n, en tanto que a sistem\u00e1tica traballa con li\u00f1axes de moitas especies. As relaci\u00f3ns de individuos, poboaci\u00f3ns e especies entre si e cos seus h\u00e1bitats son estudadas pola ecolox\u00eda e pola biolox\u00eda evolutiva. Unha nova \u00e1rea, altamente especulativa, a astrobiolox\u00eda (ou xenobiolox\u00eda) estuda a posibilidade de vida para al\u00e9n do noso planeta.\nA biolox\u00eda estuda a variedade de formas de vida. En sentido horario: gacela, Salgueiro, \"E. coli\", e escaravello Goliath.\nEtimolox\u00eda e primeiros usos da palabra.\nA palabra biolox\u00eda deriva da palabra grega \u03b2\u03af\u03bf\u03c2 (\"b\u00edos\") \"vida\", e do sufixo \u03bb\u03cc\u03b3\u03bf\u03c2 (\"logos\") \"estudo de\". A forma latina do termo apareceu por primeira vez en 1736 cando Carl von Linn\u00e9 usou \"biologi\" na s\u00faa \"Bibliotheca botanica\". Usouse de novo en 1766 na obra \"Philosophiae naturalis sive physicae: tomus III, continens geologian, biologian, phytologian generalis\" de Michael Christoph Hanov, un disc\u00edpulo de Christian Wolff. O primeiro uso en lingua alem\u00e1, \"Biologie\", foi nunha traduci\u00f3n de 1771 da obra de Linn\u00e9. En 1797, Theodor Georg August Roose usou a palabra no prefacio do libro \"Grundz\u00fcge der Lehre van der Lebenskraft\". En 1800 Karl Friedrich Burdach utilizou a palabra nun sentido m\u00e1is restrinxido no estudo do ser humano desde unha perspectiva morfol\u00f3xica, fisiol\u00f3xica e psicol\u00f3xica na obra \"Prop\u00e4deutik zum Studien der gesammten Heilkunst\". En 1802 foi suxerida polo naturalista alem\u00e1n Gottfried Reinhold Treviranus en \"Biologie oder Philosophie der lebenden Natur\", e introducida ese mesmo ano en Francia coma un termo cient\u00edfico por Jean-Baptiste Lamarck en \"Hydrog\u00e9olog\". O uso moderno do termo iniciouse no tratado de seis volumes \"Biologie, oder Philosophie der lebenden Natur\" (1802-22) de Gottfried Reinhold Treviranus, onde chega a dar unha definici\u00f3n desta ciencia:\nPrincipios da biolox\u00eda.\nAo contrario da f\u00edsica, a biolox\u00eda non describe os sistemas biol\u00f3xicos en termos de obxectos que obedecen leis inmut\u00e1beis descritas de forma matem\u00e1tica; o seu obxectivo \u00e9 a formulaci\u00f3n conceptos. Desde conceptos nucleares como evoluci\u00f3n, diversidade, continuidade, homeostase, interacci\u00f3n, especie ou c\u00e9lula at\u00e9 conceptos moi espec\u00edficos como prote\u00edna, transporte activo ou deriva xen\u00e9tica. Son poucas as teor\u00edas en biolox\u00eda: teor\u00eda da evoluci\u00f3n, teor\u00eda celular, teor\u00eda endosimbi\u00f3tica etc. Tradiconalmente a descrici\u00f3n da ciencia baseouse na f\u00edsica e as ciencias que, como a biolox\u00eda, te\u00f1en pouco desenvolvemento matem\u00e1tico foron cualificadas de \"d\u00e9biles\", m\u00e1is esta concepci\u00f3n parece hoxe m\u00e1is ben prexuizosa, e tende a reco\u00f1ecerse que existen distintos tipos de ciencias con metodolox\u00edas diversas.\nUniversalidade: bioqu\u00edmica, c\u00e9lulas e o c\u00f3digo xen\u00e9tico.\nExisten moitas unidades universais e procesos com\u00fans que son fundamentais para todas as formas de vida. Por exemplo, case todas as formas de vida son constitu\u00eddas por c\u00e9lulas que, pola s\u00faa vez, funcionan segundo unha bioqu\u00edmica com\u00fan baseada no carbono. A excepci\u00f3n \u00e1 esa regra son os virus e mailos pri\u00f3ns, que non est\u00e1n compostos de c\u00e9lulas, e por tanto \u00e9 moi discutible que poidan ser cualificados de seres vivos. Os primeiros asumen unha forma cristalizada inactiva e s\u00f3 se reproducen co auxilio da maquinaria molecular das c\u00e9lulas albo. Os pri\u00f3ns pola s\u00faa vez, son prote\u00ednas auto replicantes-infectantes, que causan a encefalopat\u00eda esponxiforme bovina (ou \"mal da vaca louca\" ).\nTodos os organismos transmiten a s\u00faa herdanza a trav\u00e9s de material xen\u00e9tico baseado en \u00e1cidos nucleicos, podendo ser \u00e1cido desoxirribonucleico (ADN) \u00e1cido ribonucleico (ARN), usando un c\u00f3digo xen\u00e9tico est\u00e1ndar. Durante o desenvolvemento o tema dos procesos universais est\u00e1 tam\u00e9n presente: por exemplo, na maior\u00eda dos organismos metazoarios, os pasos b\u00e1sicos do desenvolvemento inicial do embri\u00f3n partillan estadas morfol\u00f3xicas semellantes e envolven xenes similares.\nEvoluci\u00f3n: o principio central da biolox\u00eda.\nUn dos conceptos nucleares e estruturantes en biolox\u00eda \u00e9 que toda a vida descende dunha orixe com\u00fan mediante un proceso de evoluci\u00f3n. De feito, \u00e9 unha das raz\u00f3ns polas cales os organismos biol\u00f3xicos exhiben a not\u00e1bel similitude de unidades e procesos discutida na secci\u00f3n anterior. Charles Darwin estabeleceu a evoluci\u00f3n como unha teor\u00eda vi\u00e1bel ao enunciar a s\u00faa forza motriz: a selecci\u00f3n natural. (Alfred Russell Wallace \u00e9 comunmente reco\u00f1ecido como coautor deste concepto). A deriva xen\u00e9tica foi admitida como un mecanismo adicional na chamada s\u00edntese moderna. A historia evolutiva dunha especie, que describe as varias especies de que aquela descende e as caracter\u00edsticas destas, xuntamente coa s\u00faa relaci\u00f3n con outras especies vivas, constit\u00faen a s\u00faa filoxenia. A elaboraci\u00f3n dunha filoxenia recorre \u00e1s m\u00e1is variadas abordaxes, desde a comparaci\u00f3n de secuencias de DNA no \u00e1mbito da biolox\u00eda molecular ou da xen\u00f3mica ata comparaci\u00f3n de f\u00f3siles e outros vestixios de organismos antigos pola paleontolox\u00eda. As relaci\u00f3ns evolutivas son analizadas e organizadas mediante varios m\u00e9todos, especialmente a filoxenia, a fen\u00e9tica e a clad\u00edstica. Os principais eventos na evoluci\u00f3n da vida, tal como os bi\u00f3logos os ven, poden ser resumidos nesta cronolox\u00eda evolutiva.\nDiversidade: a variedade dos organismos vivos.\nMalia a unidade subxacente, a vida exhibe unha diversidade sorprendente en termos de morfolox\u00eda, comportamento e ciclos de vida. A clasificaci\u00f3n de todos os seres vivos \u00e9 unha tentativa de lidar con toda esta diversidade, e o obxecto de estudo da sistem\u00e1tica e da taxonom\u00eda. A taxonom\u00eda separa os organismos en grupos chamados taxa, en canto que a sistem\u00e1tica procura estabelecer relaci\u00f3ns entre estes. Unha clasificaci\u00f3n cient\u00edfica debe reflectir as \u00e1rbores filoxen\u00e9ticas, tam\u00e9n chamadas \u00e1rbores evolutivas, dos varios organismos.\nTradicionalmente, os seres vivos son divididos en cinco reinos (v\u00e9xase Clasificaci\u00f3n cient\u00edfica):\nCon todo, varios autores consideran este sistema desactualizado. As abordaxes m\u00e1is modernas comezan xeralmente co sistema dos tres dominios:\nEstes dominios son definidos con base en diferenzas a nivel celular, como a presenza ou ausencia de n\u00facleo e a estrutura da membrana exterior. Existe a\u00ednda toda unha serie de parasitos intracelulares considerados progresivamente menos \u201cvivos\u201d en termos da s\u00faa actividade metab\u00f3lica:\nContinuidade: a orixe com\u00fan de toda a vida.\nDise que un grupo dado de organismos ten orixe com\u00fan se te\u00f1en un ancestral com\u00fan. Todos os organismos que existen na Terra descenden dun ancestral com\u00fan ou dun pool de xenes ancestral. Crese que este \"\u00faltimo devanceiro com\u00fan universal\", isto \u00e9, o ancestral com\u00fan m\u00e1is recente de todos os organismos, xurdiu hai preto de 3,5 mil mill\u00f3ns de anos (ver: orixe da vida).\nA noci\u00f3n de que \"toda a vida [adv\u00e9n] d[un] ovo\" (do lat\u00edn \"Omne vivum ex ovo\"), un concepto fundamental da biolox\u00eda moderna, significa que hai unha continuidade ininterrompida de vida desde a s\u00faa orixe ata ao presente. Ata ao s\u00e9culo XIX era crenza com\u00fan que os seres vivos pod\u00edan xurdir espontaneamente baixo certas condici\u00f3ns (ver abiox\u00e9nese). A universalidade do c\u00f3digo xen\u00e9tico \u00e9 xeralmente considerada unha proba definitiva a favor da teor\u00eda da descendencia universal com\u00fan (UCD: universal common descent) para bacterias, archaea e eukaryota s (ver: sistema dos tres dominios).\nHomeostase: adaptaci\u00f3n \u00e1 mudanza.\nA homeostase \u00e9 a propiedade dun sistema aberto de regular o seu ambiente interno de modo que mante\u00f1a unha condici\u00f3n est\u00e1bel mediante m\u00faltiplos axustes dun equilibrio din\u00e1mico controlados por unha interacci\u00f3n de mecanismos de regulaci\u00f3n. Todos os organismos, unicelulares e multicelulares, exhiben homeostase. A homeostase p\u00f3dese manifestar ao nivel da c\u00e9lula, na manutenci\u00f3n dunha acidez (pH) interna est\u00e1bel, do organismo, na temperatura interna constante dos animais de sangue quente, e mesmo do ecosistema, no maior consumo de di\u00f3xido de carbono atmosf\u00e9rico debido a un maior crecemento da vexetaci\u00f3n provocado polo aumento do teor de di\u00f3xido de carbono na atmosfera. Tecidos e orgos tam\u00e9n mante\u00f1en homeostase.\nInteracci\u00f3n: grupos e ambientes.\nTodo o ser vivo interact\u00faa con outros organismos e co seu ambiente. Unha das raz\u00f3ns polas cales os sistemas biol\u00f3xicos son tan dif\u00edciles de estudar \u00e9 precisamente a posibilidade de tantas interacci\u00f3ns diferentes con outros organismos e co ambiente. Unha bacteria microsc\u00f3pica reaccionando a un gradiente local de azucre est\u00e1 a reaccionar co seu ambiente exactamente da mesma forma que un le\u00f3n est\u00e1 a reaccionar co seu cando procura alimento na sabana africana. Estas relaci\u00f3ns entre organismos poden ser de dous tipos:\nA cuesti\u00f3n tornase m\u00e1is complexa \u00e1 medida que un n\u00famero crecente de especies interact\u00faa cun ecosistema. Este \u00e9 o principal obxecto de estudo da Ecolox\u00eda.\n\u00c1mbito da biolox\u00eda.\nA biolox\u00eda f\u00edxose un campo de investigaci\u00f3n tan vasto que xeralmente non se estuda como unha \u00fanica disciplina, sen\u00f3n dividida en varias disciplinas subordinadas. Consideramos aqu\u00ed catro grandes agrupamentos. O primeiro consiste nas disciplinas que estudan as estruturas b\u00e1sicas dos sistemas vivos: c\u00e9lulas, xenes etc.; un segundo agrupamento aborda o funcionamento destas estruturas a nivel dos tecidos, \u00f3rganos e corpos; un terceiro incide sobre os organismos e o seu ciclo de vida; un \u00faltimo agrupamento de disciplinas c\u00e9ntrase nas interacci\u00f3ns. N\u00f3tese, con todo, que estas descrici\u00f3ns, estes agrupamentos e as fronteiras entre estes son apenas unha descrici\u00f3n simplificada do todo o que \u00e9 a investigaci\u00f3n biol\u00f3xica. En realidade, as fronteiras entre as disciplinas son moi flu\u00eddas e a maior\u00eda das disciplinas recorre frecuentemente a t\u00e9cnicas doutras disciplinas. Por exemplo, a biolox\u00eda evolutiva ap\u00f3iase fortemente en t\u00e9cnicas da biolox\u00eda molecular para determinar secuencias de ADN que axudan a percibir a variaci\u00f3n xen\u00e9tica dentro dunha poboaci\u00f3n; e a fisiolox\u00eda recorre con frecuencia \u00e1 biolox\u00eda celular na descrici\u00f3n do funcionamento dos sistemas de \u00f3rganos.\nDisciplinas da biolox\u00eda.\nA biolox\u00eda, por tanto, fai uso de moitas disciplinas ou campos de estudo para levar cabalmente o seu estudo dos seres vivos. As discipinas b\u00e1sicas da biolox\u00eda son:\nEstrutura da vida.\nA biolox\u00eda molecular \u00e9 o estudo da biolox\u00eda a nivel molecular, sobrep\u00f3ndose en gran parte con outras \u00e1reas da biolox\u00eda, especialmente a xen\u00e9tica e a bioqu\u00edmica. Oc\u00fapase esencialmente das interacci\u00f3ns entre os varios sistemas celulares, inclu\u00edndo a correlaci\u00f3n entre ADN, ARN e a s\u00edntese proteica, e de como estas interacci\u00f3ns se regulan.\nA biolox\u00eda celular estuda as propiedades fisiol\u00f3xicas das c\u00e9lulas, o seu comportamento, interacci\u00f3ns e ambiente, tanto a nivel microsc\u00f3pico como molecular. Oc\u00fapase tanto de organismos unicelulares, como as bacterias, como de c\u00e9lulas especializadas en organismos multicelulares como os humanos.\nComprender a composici\u00f3n e o funcionamento das c\u00e9lulas \u00e9 esencial para todas as ciencias biol\u00f3xicas. Avaliar as semellanzas e as diferenzas entre os diferentes tipos de c\u00e9lulas \u00e9 particularmente importante para estas d\u00faas disciplinas, e \u00e9 a partir destas semellanzas e diferenzas fundamentais de onde emerxe un patr\u00f3n unificador que permite que os principios deducidos a partir dun tipo de c\u00e9lula sexan extrapolados e xeneralizados para outros tipos de c\u00e9lula.\nA xen\u00e9tica \u00e9 a ciencia dos xenes, da herdanza e da variaci\u00f3n entre organismos. Na investigaci\u00f3n moderna fornece ferramentas importantes para o estudo da funci\u00f3n dun xene particular e para a an\u00e1lise de interacci\u00f3ns xen\u00e9ticas. Nos organismos, a informaci\u00f3n xen\u00e9tica normalmente est\u00e1 nos cromosomas, m\u00e1is concretamente, na estrutura qu\u00edmica de cada unha das mol\u00e9culas de ADN.\nOs xenes codifican a informaci\u00f3n necesaria para a s\u00edntese de prote\u00ednas que, \u00e1 s\u00faa vez, desempe\u00f1an un papel esencial, a\u00ednda que lonxe de absoluto, na determinaci\u00f3n do fenotipo do organismo.\nA biolox\u00eda do desenvolvemento estuda o proceso polo cal os organismos crecen e se desenvolven. Confinada orixinalmente \u00e1 embriolox\u00eda, nos nosos d\u00edas estuda o control xen\u00e9tico do crecemento e diferenciaci\u00f3n celular e da morfox\u00e9nese, o proceso que d\u00e1 orixe aos tecidos, \u00f3rganos e \u00e1 anatom\u00eda en xeral. Entre as especies privilexiadas nestes estudos at\u00f3panse o nematodo \"Caenorhabditis elegans\", a mosca do vinagre (\"Drosophila melanogaster\"), o peixe cebra (\"Danio rerio\"), o rato (\"Mus musculus\"), e a planta \"Arabidopsis thaliana\".\nFisiolox\u00eda dos organismos.\nA fisiolox\u00eda estuda os procesos mec\u00e1nicos, f\u00edsicos e bioqu\u00edmicos dos organismos vivos, tentando comprender como as varias estruturas funcionan como un todo. Tradicionalmente div\u00eddese en fisiolox\u00eda vexetal e fisiolox\u00eda animal, pero os principios da fisiolox\u00eda son universais, independentemente do organismo estudado. Por exemplo, a informaci\u00f3n sobre a fisiolox\u00eda dunha c\u00e9lula de l\u00e9vedo tam\u00e9n se aplica a c\u00e9lulas humanas, e o mesmo conxunto de t\u00e9cnicas e m\u00e9todos apl\u00edcase \u00e1 fisiolox\u00eda humana ou \u00e1 doutras especies, animais e vexetais.\nA anatom\u00eda \u00e9 unha parte importante da fisiolox\u00eda e estuda a forma como funcionan e interact\u00faan os varios sistemas dun organismo, como, por exemplo, os sistemas nervioso, inmunitario, end\u00f3crino, respiratorio e circulatorio. O estudo destes sistemas \u00e9 compartido con disciplinas da medicina como a neurolox\u00eda, a inmunolox\u00eda e af\u00edns.\nDiversidade e evoluci\u00f3n dos organismos.\nA biolox\u00eda evolutiva oc\u00fapase da orixe e descendencia das especies, as\u00ed como da s\u00faa modificaci\u00f3n ao longo do tempo, ou sexa, da s\u00faa evoluci\u00f3n. \u00c9 unha \u00e1rea heterox\u00e9nea onde traballan investigadores procedentes das m\u00e1is variadas disciplinas taxon\u00f3micas, tales como a mamalox\u00eda, a ornitolox\u00eda e a herpetolox\u00eda, que usan o seu co\u00f1ecemento sobre estes organismos para responder a cuesti\u00f3ns xerais de evoluci\u00f3n. Incl\u00fae tam\u00e9n aos paleont\u00f3logos que estudan f\u00f3siles para responder a cuesti\u00f3ns acerca do modo e do tempo da evoluci\u00f3n, e te\u00f3ricos de \u00e1reas como a xen\u00e9tica de poboaci\u00f3ns e a teor\u00eda evolutiva. Na d\u00e9cada de 1990, a biolox\u00eda do desenvolvemento recuperou o seu papel na biolox\u00eda evolutiva despois da s\u00faa exclusi\u00f3n inicial da s\u00edntese moderna. \u00c1reas como a filoxenia, a sistem\u00e1tica e a taxonom\u00eda est\u00e1n relacionadas coa biolox\u00eda evolutiva e son \u00e1s veces consideradas parte desta.\nAs d\u00faas grandes disciplinas da taxonom\u00eda son a bot\u00e1nica e a zoolox\u00eda. A bot\u00e1nica ocupase do estudo das plantas e abrangue un vasto abano de disciplinas que estudan o seu crecemento, reproduci\u00f3n, metabolismo, desenvolvemento, doenzas e evoluci\u00f3n. A zoolox\u00eda oc\u00fapase do estudo dos animais, inclu\u00edndo aspectos como a s\u00faa fisiolox\u00eda, anatom\u00eda e embriolox\u00eda. Tanto a bot\u00e1nica como a zoolox\u00eda se dividen en disciplinas menores especializadas en grupos particulares de animais e plantas. A taxonom\u00eda incl\u00fae outras disciplinas que se ocupan doutros organismos al\u00e9n das plantas e dos animais, como, por exemplo, a micolox\u00eda, que estuda os fungos. Os mecanismos xen\u00e9ticos e de desenvolvemento compartidos por todos os organismos est\u00fadanse na biolox\u00eda molecular, a xen\u00e9tica molecular e a biolox\u00eda do desenvolvemento.\nClasificaci\u00f3n da vida.\nO sistema de clasificaci\u00f3n dominante \u00e9 co\u00f1ecido como taxonom\u00eda linneana, que incl\u00fae conceptos como a estruturaci\u00f3n en niveis e a nomenclatura binomial. A atribuci\u00f3n de nomes cient\u00edficos a organismos est\u00e1 regulada por acordos internacionais como o C\u00f3digo Internacional de Nomenclatura Bot\u00e1nica (ICBN), o C\u00f3digo Internacional de Nomenclatura Zool\u00f3xica (da Comisi\u00f3n Internacional de Nomenclatura Zool\u00f3xica, ICZN), e o C\u00f3digo Internacional de Nomenclatura Bacteriana (ICNB). Un esbozo dun c\u00f3digo \u00fanico publicouse en 1997 nun intento de uniformar a nomenclatura nas tres \u00e1reas, pero parece que non foi a\u00ednda adoptado formalmente. O C\u00f3digo Internacional de Clasificaci\u00f3n e Nomenclatura de Virus (ICVCN) non se inclu\u00edu neste esforzo de uniformaci\u00f3n.\nInteracci\u00f3ns entre organismos.\nA ecolox\u00eda estuda a distribuci\u00f3n e a abundancia dos organismos vivos, e as interacci\u00f3ns dos organismos entre si e co seu ambiente. O ambiente dun organismo incl\u00fae non s\u00f3 o seu h\u00e1bitat, que pode ser descrito como a suma dos factores abi\u00f3ticos, tales como o clima e a xeolox\u00eda, pero tam\u00e9n polos outros organismos con quen comparte o seu h\u00e1bitat. Os sistemas ecol\u00f3xicos son estudados a diferentes niveis, do individual e poboacional ao do ecosistema e da biosfera. A ecolox\u00eda \u00e9 unha ciencia multidisciplinar, recorrendo a varios outros dominios cient\u00edficos.\nA etolox\u00eda estuda o comportamento animal (con particular \u00e9nfase nos animais sociais como os primates e os c\u00e1nidos) e \u00e1s veces consid\u00e9rase unha rama da zoolox\u00eda. Unha preocupaci\u00f3n particular dos et\u00f3logos \u00e9 a evoluci\u00f3n do comportamento e a comprensi\u00f3n do comportamento en termos da teor\u00eda da selecci\u00f3n natural. En certo modo, o primeiro et\u00f3logo moderno foi Charles Darwin, cuxo libro \"The expression of the emotions in animals and men\" influ\u00edu a moitos et\u00f3logos."}
{"id": "56", "revid": "98629", "url": "https://gl.wikipedia.org/wiki?curid=56", "title": "Bol\u00edgrafo", "text": "Un bol\u00edgrafo \u00e9 un instrumento para a escritura similar a un lapis en canto a tama\u00f1o e forma.\nConsta dunha c\u00e1mara interna, chea de tinta viscosa, que se distrib\u00fae pola punta a trav\u00e9s dunha pequena esfera de metal (0,7\u00a0mm a 1\u00a0mm de di\u00e1metro); a tinta s\u00e9case de modo inmediato tralo contacto co papel. Pola s\u00faa caracter\u00edstica de ser barato e confiable ocupou o lugar da pluma estilogr\u00e1fica, tam\u00e9n denominada \"pluma fonte\".\nHistoria.\nFoi inventado en 1938 polo inventor e xornalista h\u00fangaro (nacionalizado arxentino) L\u00e1szl\u00f3 B\u00edr\u00f3 (1899 - 1985), con axuda do seu irm\u00e1n Georg. Na Arxentina, o 29 de setembro, d\u00eda do seu nacemento, conmem\u00f3rase o D\u00eda do Inventor.\nEn 1940 ambos emigraron \u00e1 Arxentina e o 10 de xu\u00f1o formaron a compa\u00f1\u00eda Biro Meyne Biro. En 1943 Biro licenciou o seu invento a Eversharp Faber, dos Estados Unidos, na ent\u00f3n extraordinaria suma de 2\u00a0000\u00a0000 de d\u00f3lares, e en 1951 a Marcel Bich, de Francia. Este \u00faltimo desenvolveu, baixo a marca BIC, un bol\u00edgrafo de baixo custo que contribu\u00edu enormemente \u00e1 popularizaci\u00f3n do invento.\nEn 1945 a Forza A\u00e9rea dos Estados Unidos fixo un pedido de 20.000 unidades. Biro non patentara o seu invento nos Estados Unidos, o que provocou forte competencia. No mesmo ano \"Milton Reynolds\" desenvolveu o seu propio modelo, e \"Franz Seech\" inventou a tinta que seca en contacto co aire, co\u00f1ecida comercialmente como \"paper mate\".\nA sociedade formada por Biro e os seus socios crebou, aqueixada por falta de financiamento e por novos inventos que non tiveron \u00e9xito comercial. Un antigo provedor, Francisco Barcelloni, independentemente dos desenvolvementos de Bich, intentou entusiasmar a Biro para fabricar un bol\u00edgrafo de baixo custo. Non logrou convencelo e instalouse pola s\u00faa conta; mellorou o fluxo de tinta e ensaiou unha b\u00f3la de tripla dureza. Posteriormente, Barcelloni contratou a Biro para a direcci\u00f3n da nova f\u00e1brica.\nOutras denominaci\u00f3ns.\nEn moitos pa\u00edses europeos, Australia e Nova Zelandia, os bol\u00edgrafos son co\u00f1ecidos como biros; na Arxentina, como lapicera ou birome. Este \u00faltimo \u00e9 o nome orixinal do invento, composto dos apelidos de Biro e o seu socio e amigo Meyne, quen o axudou a escapar da persecuci\u00f3n nazi.\nDescrici\u00f3n.\nHai dous tipos b\u00e1sicos de bol\u00edgrafo: o desbotable e o recargable. Os bol\u00edgrafos desbotables est\u00e1n feitos de pl\u00e1stico e non se volven a utilizar unha vez que a tinta se esgota; os recargables son de metal ou pl\u00e1stico e son de maior calidade e prezo."}
{"id": "58", "revid": "98629", "url": "https://gl.wikipedia.org/wiki?curid=58", "title": "Barreira ling\u00fc\u00edstica", "text": "Unha barreira ling\u00fc\u00edstica \u00e9 un termo figurativo que se emprega para sinalar as dificultades que agroman cando unhas persoas queren comunicarse con outras e non comparten a mesma lingua. Tam\u00e9n se pode empregar noutros contextos.\nBarreiras ling\u00fc\u00edsticas e de comunicaci\u00f3n.\nNormalmente, nunha situaci\u00f3n de barreira ling\u00fc\u00edstica, non hai case comunicaci\u00f3n sen que unha ou as d\u00faas aprendan unha nova lingua, feito que precisa un grande investimento de tempo. Aprender unha lingua \u00e9 un proceso contrario \u00e1 comodidade, e as persones que a aprenden poden ter unha certa dificultade por \"superar a barreira ling\u00fc\u00edstica\". Dificultades como estas pasan tam\u00e9n no mundo comercial, como por exemplo en reuni\u00f3ns de multinacionais, onde os servizos de interpretaci\u00f3n de linguas poden ser caros, dif\u00edciles de obter e propensos \u00f3 erro, mais tam\u00e9n se pode atopar no eido educativo, social ou sanitario. \nEn 1995, 24.000 dos estudantes de primeiro ano da Universidade de California (CSU, \"California State University\") declararon que o ingl\u00e9s era a s\u00faa segunda lingua. \nEn 2012, a Fundaci\u00f3n Rosetta declarou o 19 de abril o \"d\u00eda sen barreiras ling\u00fc\u00edsticas\". A idea detr\u00e1s deste d\u00eda era facer medrar a conciencia internacional sobre o feito que non son as linguas as que crean barreiras: as linguas non se deber\u00edan eliminar, non son unha barreira; \u00f3 contrario, deber\u00edan celebrarse. A celebraci\u00f3n anual deste d\u00eda ten como obxectivo crear conciencia sobre as barreiras ling\u00fc\u00edsticas e facer medrar os esforzos globais de traduci\u00f3n na comunidade mundial.\nBarreiras ling\u00fc\u00edsticas e migraci\u00f3n.\nAs barreiras ling\u00fc\u00edsticas tam\u00e9n infl\u00faen na migraci\u00f3n. Os emigrantes dun pa\u00eds son m\u00e1is propicios a trasladarse cara a un pa\u00eds onde se fale a mesma lingua. Por iso, a maior parte da emigraci\u00f3n inglesa recente dirixiuse cara a Australia, o Canad\u00e1 ou Nova Zelandia, a maior parte da emigraci\u00f3n espa\u00f1ola cara a Am\u00e9rica Latina, e os portugueses \u00f3 Brasil. A\u00ednda que o pa\u00eds de destino non fale a lingua do emigrante, \u00e9 m\u00e1is probable que reciba inmigraci\u00f3n se se fala unha lingua \"relacionada\" coa emigrante. O exemplo m\u00e1is claro \u00e9 a gran migraci\u00f3n de europeos cara \u00e1s Am\u00e9ricas. Os Estados Unidos, co seu ingl\u00e9s xerm\u00e1nico dominante, atraeron en principio inmigrantes do norte de Europa, onde se falaban linguas xerm\u00e1nicas. Os devanceiros m\u00e1is com\u00fans da poboaci\u00f3n dos Estados Unidos son alem\u00e1ns, irlandeses e a maior\u00eda dos emigrantes escandinavos tam\u00e9n se trasladaron \u00f3s Estados Unidos (ou \u00e1 parte de fala inglesa do Canad\u00e1). Os europeos do sur, como por exemplo os italianos, eran m\u00e1is propensos a trasladarse a pa\u00edses da Am\u00e9rica Latina; hoxe, a xente con ascendencia italiana \u00e9 o segundo grupo m\u00e1is grande da Arxentina, o Uruguai e o Brasil despois dos espa\u00f1ois e os portugueses (no Brasil). Na \u00faltima d\u00e9cada, os romaneses escolleron Espa\u00f1a e Italia como destinos de emigraci\u00f3n, con Alema\u00f1a en terceiro lugar.\nConfusi\u00f3ns sobre as barreiras ling\u00fc\u00edsticas.\nMoitas veces d\u00e1se por suposto, cando existen diferentes linguas nunha mesma situaci\u00f3n, que hai barreiras ling\u00fc\u00edsticas. As sociedades multiling\u00fces te\u00f1en linguas vehiculares e moitos dos seus membros xa aprenden m\u00e1is dunha lingua, unha adaptaci\u00f3n que, a\u00ednda que non elimina as barreiras ling\u00fc\u00edsticas \u00e1 hora de entender, fai que as barreiras ling\u00fc\u00edsticas sexan franqueables. Por exemplo, f\u00e1lanse arredor de 300 linguas diferentes na cidade de Londres, pero os membros de cada grupo \u00e9tnico conseguen adaptarse \u00e1 sociedade inglesa e ser membros produtivos superando todo tipo de barreira ling\u00fc\u00edstica."}
{"id": "60", "revid": "56817", "url": "https://gl.wikipedia.org/wiki?curid=60", "title": "B", "text": "O B (be) \u00e9 a segunda letra do alfabeto galego, e representa os fonemas oclusivo bilabial sonoro /b/ e aproximante bilabial sonoro /\u03b2/."}
{"id": "61", "revid": "12452", "url": "https://gl.wikipedia.org/wiki?curid=61", "title": "Bailar\u00edn", "text": ""}
{"id": "62", "revid": "1987", "url": "https://gl.wikipedia.org/wiki?curid=62", "title": "Baloncesto", "text": "O baloncesto (\"basketball\" en ingl\u00e9s) \u00e9 un deporte colectivo inventado en 1891 polo profesor de Educaci\u00f3n F\u00edsica James Naismith, na Asociaci\u00f3n Cristi\u00e1 de Mozos de Springfield, EUA. Cada un dos dous equipos est\u00e1 formado por cinco xogadores. Ten como obxectivo pasar a pelota por dentro dunha cesta colocada nas extremidades da pista. Actualmente pode xogarse tam\u00e9n en pistas ao aire libre. Neste deporte p\u00f3dense facer os cambios de xogadores que o adestrador estime necesarios. As posici\u00f3ns m\u00e1is com\u00fans dos xogadores son: base, escolta, aleiro, ala-pivote e pivote. O base ten a funci\u00f3n de dirixir o xogo.\nOs xogadores poden cami\u00f1ar na pista sempre que boten contra o chan a pelota a cada paso dado. Tam\u00e9n \u00e9 pos\u00edbel dar un pase, ou sexa, lanzar a pelota en direcci\u00f3n a un compa\u00f1eiro de equipo.\nCesta ou canastra \u00e9 o nome dado comunmente ao tiro de facer a pelota pasar por ese aro; ent\u00f3n m\u00e1rcanse puntos:\nUnha grande habilidade no baloncesto \u00e9 a punter\u00eda certeira. Polo tanto, os equipos deben facer puntos sempre do mesmo lado - \u00e9 a media pista de ataque - e defender a cesta oposta - na media pista de defensa. Obviamente o equipo que defende tenta impedir que o equipo que ataca faga canastra, a trav\u00e9s da marcaci\u00f3n, da interceptaci\u00f3n de pases ou ata mesmo do bloqueo ao lanzamento. No entanto, os contactos m\u00e1is fortes p\u00fanense como falta. Se o xogador fixer cinco faltas, debe ser substitu\u00eddo e non pode volver \u00e1 pista. A partir da cuarta falta colectiva dun equipo, o equipo adversario ten dereito a tiros libres toda vez que sufra unha falta. En caso de que estea no acto do lanzamento e a pelota entre na cesta, ter\u00e1 dereito a un tiro libre. No caso da pelota non entrar na cesta, ter\u00e1 tantos tiros libres como o valor do lanzamento tentado ao sufrir a falta.\nActualmente o baloncesto internacional at\u00f3pase organizado pola FIBA (Federaci\u00f3n Internacional de Baloncesto). A s\u00faas determinaci\u00f3ns valen para todos os pa\u00edses onde se xoga o baloncesto, excepto para a liga profesional dos EUA, a NBA, que mant\u00e9n regras propias un pouco diferentes das internacionais. A expectativa \u00e9 que as d\u00faas entidades aproximen cada vez m\u00e1is os seus regulamentos.\nPara xogos regulamentados pola FIBA, o tempo de xogo oficial \u00e9 de 40 minutos, divididos en catro per\u00edodos iguais de 10 minutos cada un. Entre o 2\u00ba e 3\u00ba per\u00edodos, hai intervalo de 15 minutos, e inv\u00e9rtense as pistas de ataque e defensa dos equipos; logo, cada equipo defende en dous per\u00edodos cada cesta. Ao contrario doutros deportes colectivos, non hai sorteo para definir quen ten a posesi\u00f3n de pelota no comezo do xogo: a pelota lanzase para cima por un \u00e1rbitro, e un xogador de cada equipo (naturalmente o m\u00e1is alto) col\u00f3case para saltar e tentar obter a posesi\u00f3n.\nNon se permite sa\u00edr dos l\u00edmites da pista, e nos xogos oficiais tampouco se permite que o xogador leve a pelota para a pista de ataque e retorne para a pista de defensa. Al\u00e9n diso, hai tam\u00e9n unha limitaci\u00f3n de tempo (24 segundos) para facer a cesta, e a prohibici\u00f3n de que o atleta salte e retorne ao chan coa posesi\u00f3n de pelota, sen executar lanzamento ou pase. As faltas c\u00f3branse da lateral de pista, as\u00ed como as demais violaci\u00f3ns; no entanto, en caso de que un equipo cometa m\u00e1is de 4 faltas nun per\u00edodo, as faltas do adversario pasan a cobrarse na forma de tiro libre: o xogador col\u00f3case nunha li\u00f1a a 4,60 metros da cesta e lanza sen a marcaci\u00f3n dos rivais. O tiro libre tam\u00e9n se cobra cando un xogador sofre falta no momento en que est\u00e1 tentando un lanzamento - independentemente do n\u00famero total de faltas do equipo adversario.\nAl\u00e9n da NBA, que se considera unha liga moi emocionante e espectacular, o principal torneo de clubs de baloncesto \u00e9 a Euroliga. Se dun lado a NBA conta cos xogadores de maior poder defensivo e de forza, a Euroliga conta con xogadores m\u00e1is cerebrais e t\u00e9cnicos. Xa entre as selecci\u00f3ns, o torneo m\u00e1is importante a\u00ednda \u00e9 o Ol\u00edmpico.\nO baloncesto en cadeira de rodas \u00e9 unha modalidade bastante co\u00f1ecida entre os deportes para persoas discapacitadas.\nO Mini Baloncesto \u00e9 a forma de disputa do deporte para nenos con menos de 12 anos. Foi desenvolvido como unha forma divertida de descubrir o baloncesto. Algunhas regras son diferentes do baloncesto tradicional. A altura da cesta (do aro ata o solo) \u00e9 de 2,60 m. O tempo de xogo recomendado pola FIBA \u00e9 de dous per\u00edodos de 20 minutos; no entanto, alg\u00fans estados introduciron adaptaci\u00f3ns a esta regra buscando un maior desenvolvemento do xogo.\nHistoria.\nCreaci\u00f3n.\nEn decembro de 1891, James Naismith, profesor canadense de educaci\u00f3n f\u00edsica e instrutor na Escola de Formaci\u00f3n da Asociaci\u00f3n de Xoves Cristi\u00e1ns (en ingl\u00e9s YMCA) (agora Springfield College) en Springfield, Massachusetts, estaba tentando manter a s\u00faa clase de ximnasia activa nun d\u00eda de choiva. Buscaba un xogo de interior que mantivese aos seus alumnos ocupados e en boa forma f\u00edsica durante os longos invernos de Nova Inglaterra. Tras rexeitar outras ideas por consideralas demasiado rudas ou pouco adecuadas para ximnasios amurallados, inventou un novo xogo no que os xogadores pasaban un bal\u00f3n aos seus compa\u00f1eiros de equipo e tentaban anotar puntos lanzando o bal\u00f3n a un cesto (canastro) montado nunha parede. Naismith escribiu as regras b\u00e1sicas e cravou unha cesta de pexegos nunha pista elevada. Ao principio, Naismith colocou a cesta de pexegos co fondo intacto, o que significaba que hab\u00eda que recuperar o bal\u00f3n manualmente despois de cada \"canastra\" ou punto anotado. Isto non tardou en resultar tedioso, polo que Naismith retiroulle parte do fondo o cesto para poder sacar os bal\u00f3ns cunha vara longa despois de cada canastra anotada.\nOrixinalmente, o baloncesto xog\u00e1base cun bal\u00f3n de f\u00fatbol. Estes bal\u00f3ns redondos fabric\u00e1banse, naquela \u00e9poca, cun xogo de cord\u00f3ns para pechar o orificio necesario para inserir unha vexiga inflable despois de que os outros segmentos cosidos da cuberta de coiro do bal\u00f3n se voltearan cara a f\u00f3ra.\n Estes cord\u00f3ns podian facer que os pases de rebote e os caneos foran imprevisibles. Finalmente inventouse un m\u00e9todo de construci\u00f3n de bal\u00f3ns sen cord\u00f3ns, e este cambio no xogo foi avalado por Naismith. (Mentres que no f\u00fatbol americano, a construci\u00f3n de encaixe resultou vantaxosa para o agarre e permanece ata hoxe.) As primeiras pelotas feitas especificamente para o baloncesto eran marr\u00f3ns, e s\u00f3 a finais dos anos 50 Tony Hinkle, buscando un bal\u00f3n que fose m\u00e1is visible para xogadores e espectadores, presentou o bal\u00f3n laranxa que agora \u00e9 de uso com\u00fan. O caneo non formaba parte do xogo orixinal, excepto o \"pase de rebote\" aos compa\u00f1eiros. Pasar o bal\u00f3n era o principal medio de movemento do bal\u00f3n. O caneo foi finalmente introducido pero limitado pola forma asim\u00e9trica dos primeiros bal\u00f3ns. O caneo era habitual en 1896, e en 1898 xa exist\u00eda unha norma contra o dobre caneo.\nAs cestas de pexego utiliz\u00e1ronse ata 1906, cando se substitu\u00edron por aros met\u00e1licos con taboleiro. Pronto se introduciu outro cambio, de modo que o bal\u00f3n simplemente pasaba a trav\u00e9s deles. Cada vez que unha persoa met\u00eda o bal\u00f3n no cesto, o seu equipo ga\u00f1aba un punto. O equipo que consegu\u00eda m\u00e1is puntos ga\u00f1aba o partido. Os cestos estaban orixinalmente cravados no balc\u00f3n da entreplanta da pista de xogo, pero isto resultou pouco pr\u00e1ctico cando os espectadores do balc\u00f3n comezaron a interferir nos tiros. O taboleiro foi introducido para evitar esta interferencia; tivo o efecto adicional de permitir tiros de rebote. Os diarios manuscritos de Naismith, descubertos pola s\u00faa neta a principios de 2006, indican que estaba nervioso polo novo xogo que inventara, xa que moitos fracasaran antes, que incorporaba regras dun xogo infantil chamado Duck on a rock (pato sobre unha rocha).\nFrank Mahan, un dos xogadores do primeiro xogo orixinal, achegouse a Naismith despois das vacaci\u00f3ns de Nadal, a principios de 1892, pregunt\u00e1ndolle como quer\u00eda chamar o seu novo xogo. Naismith respondeu que non pensara niso porque estaba concentrado s\u00f3 en comezar o xogo. Mahan suxeriu que se chamase \"bola de Naismith\", ao que riu, dicindo que un nome as\u00ed matar\u00eda calquera xogo. Mahan dixo ent\u00f3n: \"Por que non lle chaman baloncesto?\" Naismith respondeu: \"Temos un cesto e unha pelota, e par\u00e9ceme que ser\u00eda un bo nome para iso.\" O primeiro xogo oficial xogouse no ximnasio da YMCA en Albany, Nova York, o 20 de xaneiro de 1892, con nove xogadores. O partido rematou 1-0; o tiro f\u00edxose desde 7,6 m, nunha pista do tama\u00f1o apenas a metade dunha cancha actual da streetball ou da National Basketball Association (NBA).\nNaquela \u00e9poca, xog\u00e1base ao f\u00fatbol con 10 xogadores por equipo (m\u00e1is tarde aumentou a 11). Cando no inverno fac\u00eda demasiado fr\u00edo para xogar ao f\u00fatbol, \u200b\u200blevaban os equipos ao interior, e resultaba conveniente dividilos pola metade e xogar ao baloncesto con cinco en cada lado. Cara a 1897-1898 os equipos de cinco convert\u00e9ronse en norma.\nBaloncesto universitario.\nOs primeiros seguidores do baloncesto da YMCA foron enviados por todos os Estados Unidos, e estendeuse rapidamente polos Estados Unidos e Canad\u00e1. En 1895, xa estaba ben implantado en varios institutos femininos. A\u00ednda que nun principio a YMCA foi a responsable do desenvolvemento e a difusi\u00f3n do xogo, ao cabo dunha d\u00e9cada o novo deporte desalentou a moita xente, xa que o xogo brusco e as multitudes alborotadas empezaron a desviar a atenci\u00f3n da misi\u00f3n principal da YMCA. Con todo, outros clubs deportivos de afeccionados, universidades e clubs profesionais encheron rapidamente o baleiro. Nos anos anteriores \u00e1 primeira guerra mundial, a Amateur Athletic Union (AAU) (Uni\u00f3n Atl\u00e9tica Amateur) e a Intercollegiate Athletic Association of the United States (IAAUS) (Asociaci\u00f3n Nacional de Atletismo Universitario dos Estados Unidos) (precursora da NCAA) disput\u00e1ronse o control das regras do xogo. A primeira liga profesional, a National Basketball League, creouse en 1898 para protexer aos xogadores da explotaci\u00f3n e promover un xogo menos duro. Esta liga tan s\u00f3 durou cinco anos.\nJames Naismith desempe\u00f1ou un papel decisivo na creaci\u00f3n do baloncesto universitario. O seu colega C. Ou. Beamis presentou o primeiro equipo de baloncesto universitario, xusto un ano despois do partido da YMCA de Springfield, no Geneva College que se atopaba no suburbio de Pittsburgh (Pensilvania). O propio Naismith adestrou m\u00e1is tarde no equipo masculino de baloncesto da Universidade de Kansas durante seis anos, antes de ceder as rendas ao renombrado adestrador Forrest \"Phog\" Allen. O disc\u00edpulo de Naismith Amos Alonzo Stagg levou o baloncesto \u00e1 Universidade de Chicago, mentres que Adolph Rupp, alumno de Naismith en Kansas, cultivou grandes \u00e9xitos como adestrador do baloncesto masculino da Universidade de Kentucky. O 9 de febreiro de 1895, xogouse o primeiro partido intercolexial de 5 contra 5 na Universidade Hamline entre Hamline e a Escola de Agricultura, que estaba afiliada \u00e1 Universidade de Minnesota.\n A Escola de Agricultura ga\u00f1ou o encontro por 9\u20133.\nEn 1901, algunhas universidades, como a Universidade de Chicago, a Universidade Columbia, a Universidade Cornell, o Dartmouth College, a Universidade de Minnesota, a Academia Naval dos Estados Unidos, a Universidade de Colorado e a Universidade Yale comezaron a patrocinar partidos masculinos. En 1905, as frecuentes lesi\u00f3ns no campo de f\u00fatbol levaron ao Presidente Theodore Roosevelt a suxerir que as universidades formasen un organismo reitor, o que deu lugar \u00e1 creaci\u00f3n da Asociaci\u00f3n Atl\u00e9tica Interuniversitaria de Estados Unidos (IAAUS, polas s\u00faas siglas en ingl\u00e9s). En 1910, este organismo cambiou o seu nome polo de National Collegiate Athletic Association (NCAA). O primeiro partido de baloncesto interuniversitario canadense xogouse no YMCA de Kingston, Ontario, o 6 de febreiro de 1904, cando a Universidade McGill -alma m\u00e1ter de Naismith- visitou \u00e1 Queen's University. McGill ga\u00f1ou por 9-7 na pr\u00f3rroga; o marcador era de 7-7 ao final do tempo regulamentario e decidiuse nunha pr\u00f3rroga de dez minutos. O partido contou cun bo n\u00famero de espectadores.\nO primeiro torneo do campionato nacional masculino, o torneo da Asociaci\u00f3n Nacional de Baloncesto Interuniversitario, que a\u00ednda existe como torneo da National Association of Intercollegiate Athletics (NAIA) , organizouse en 1937. o primeiro campionato nacional para equipos da NCAA, o National Invitation Tournament (NIT) en Nova York, organizouse en 1938; o torneo nacional da NCAA comezou un ano despois. O baloncesto universitario foi sacudido polos esc\u00e1ndalos de xogos de azar desde 1948 ata o 1951, cando decenas de xogadores dos principais equipos estaban implicados no ama\u00f1o de partidos. Impulsado parcialmente por unha asociaci\u00f3n que fac\u00eda trampas, o NIT perdeu os apoios ao torneo da NCAA.\nBaloncesto de instituto.\nAntes da consolidaci\u00f3n xeneralizada do distrito escolar, a maior\u00eda dos institutos estadounidenses eran moito m\u00e1is pequenos que os seus hom\u00f3logos actuais. Durante as primeiras d\u00e9cadas do s\u00e9culo XX, o baloncesto converteuse rapidamente no deporte interescolar ideal debido \u00e1s s\u00faas modestas necesidades de equipamento e de persoal. Nos d\u00edas anteriores \u00e1 cobertura televisiva xeneralizada dos deportes profesionais e universitarios, a popularidade do baloncesto nos institutos non ti\u00f1a rival en moitas partes de Estados Unidos. Quizais o m\u00e1is lendario dos equipos do instituto foi o Franklin Wonder Five de Indiana, que arrasou en todo o pa\u00eds durante a d\u00e9cada de 1920, dominando o baloncesto de Indiana e ga\u00f1\u00e1ndose o reco\u00f1ecemento nacional.\nHoxe practicamente todos os institutos dos Estados Unidos presentan un equipo de baloncesto na competici\u00f3n varsity (universitaria). A popularidade do baloncesto segue sendo alta, tanto nas zonas rurais onde levan a identificaci\u00f3n de toda a comunidade, como nalgunhas escolas m\u00e1is grandes co\u00f1ecidas polos seus equipos de baloncesto onde moitos xogadores pasan a participar en niveis m\u00e1is altos de competici\u00f3n despois de graduarse. Na tempada 2016-17, 980.673 nenos e nenas representaron as s\u00faas escolas na competici\u00f3n de baloncesto interescolar, segundo a Federaci\u00f3n Nacional de Asociaci\u00f3ns Estatales de Ensino Medio (NFHS). Os estados de Illinois, Indiana e Kentucky son \u200b\u200bparticularmente co\u00f1ecidos pola devoci\u00f3n dos seus residentes polo baloncesto do instituto, comunmente chamado Hoosier Hysteria en Indiana; a pel\u00edcula aclamada pola cr\u00edtica \"Hoosiers\" mostra a profundidade do significado do baloncesto do instituto para estas comunidades.\nNa actualidade non existe ning\u00fan torneo que determine un campi\u00f3n nacional de secundaria. O esforzo m\u00e1is serio foi o Torneo Nacional Interescolar de Baloncesto na Universidade de Chicago de 1917 a 1930. O evento foi organizado por Amos Alonzo Stagg e enviaba invitaci\u00f3ns aos equipos campi\u00f3ns estatais. O torneo comezou sendo maioritariamente do Medio Oeste, pero foi crecendo. En 1929 contaba con 29 campi\u00f3ns estatais. Ante a oposici\u00f3n da National Federation of State High School Associations e a North Central Association of Colleges and Schools, que ameazaban con que as escolas poderian perder a s\u00faa acreditaci\u00f3n, o \u00faltimo torneo celebrouse en 1930. As organizaci\u00f3ns manifestaron a s\u00faa preocupaci\u00f3n polo feito de que o torneo se utilizase para recrutar xogadores profesionais das categor\u00edas preparatorias.\n O torneo non convidou escolas minoritarias nin escolas privadas/parroquiais.\nO Torneo Nacional Cat\u00f3lico Interescolar de Baloncesto desenvolveuse de 1924 a 1941 na Universidade Loyola. O Torneo Nacional de Baloncesto Invitacional Cat\u00f3lico de 1954 a 1978 xogouse nunha serie de lugares, inclu\u00edndo as universidades Cat\u00f3lica, Georgetown e George Mason . O Torneo Nacional Interescolar de Baloncesto para Escolas Secundarias Negras celebrouse de 1929 a 1942 no Hampton Institute. O Torneo Nacional de Baloncesto Interescolar por Invitaci\u00f3n celebrouse entre 1941 e 1967, comezando na Instituto Tuskegee. Tras unha pausa durante a segunda guerra mundial retomouse no Tennessee State College en Nashville. A base para o campi\u00f3n diminu\u00edu despois de 1954 cando o \"Caso Brown contra o Consello de Educaci\u00f3n\" comezou unha integraci\u00f3n das escolas. Os \u00faltimos torneos celebr\u00e1ronse na Alabama State College de 1964 a 1967.\nBaloncesto profesional.\nOs equipos abundaron ao longo da d\u00e9cada de 1920. Hab\u00eda centos de equipos de baloncesto profesional masculino en pobos e cidades de todos os Estados Unidos de Am\u00e9rica, e pouca organizaci\u00f3n do xogo profesional. Os xogadores saltaban dun equipo a outro e os equipos xogaban en armer\u00edas e sal\u00f3ns de baile cheos de fume. As ligas \u00edan e vi\u00f1an. Equipos como os Orixinal Celtics e dous equipos afroamericanos, os New York Renaissance Five (\"Rens\") e os (a\u00ednda existentes) Harlem Globetrotters xogaban ata douscentos partidos ao ano nas s\u00faas xiras nacionais.\nEn 1946, formouse a Basketball Association of America (Asociaci\u00f3n de Baloncesto dos Estados Unidos) (BAA). O primeiro partido xogouse en Toronto, Ontario (Canad\u00e1]], entre os Toronto Huskies e os New York Knickerbockers o 1 de novembro de 1946. Tres tempadas m\u00e1is tarde, en 1949, a BAA fusionouse coa National Basketball League (NBL) para formar a National Basketball Association (NBA). Na d\u00e9cada de 1950, o baloncesto converteuse nun importante deporte universitario, achandando as\u00ed o cami\u00f1o para un crecemento do interese polo baloncesto profesional. En 1959, fundouse o Sal\u00f3n da Fama do Baloncesto en Springfield, Massachusetts, sede do primeiro partido. Nas s\u00faas listas figuran os nomes de grandes xogadores, adestradores, \u00e1rbitros e persoas que contribu\u00edron significativamente ao desenvolvemento do xogo. O Sal\u00f3n da Fama conta con persoas que lograron moitos obxectivos na s\u00faa carreira no baloncesto. Unha organizaci\u00f3n advenediza, a American Basketball Association, xurdiu en 1967 e ameazou brevemente o dominio da NBA ata a fusi\u00f3n ABA-NBA en 1976. Hoxe en d\u00eda, a NBA \u00e9 a principal liga profesional de baloncesto do mundo en termos de popularidade, salarios, talento e nivel de competici\u00f3n.\nA primeira pelota de baloncesto.\nEn 1894, a empresa Chicope Falls, de Springfield, Massachusetts, fabricou a primeira pelota espec\u00edfica de basket. Antes, us\u00e1base unha de f\u00fatbol.\nObxectivo do xogo.\nO obxectivo do xogo \u00e9 introducir a pelota no cesto do equipo adversario (marcando puntos) e, simultaneamente, evitar que esta sexa introducida no propio cesto, respectando as regras do xogo. O equipo que obtiver m\u00e1is puntos no fin do xogo vence.\nA competici\u00f3n \u00e9 dirixida por:\nPosici\u00f3ns.\nSon usadas, xeralmente, tres posici\u00f3ns: alas, pivotes e armador (ou base). Na maior\u00eda dos equipos temos dous alas, dous pivotes e un armador.\nRecinto de xogo.\nO recinto oficial de xogo \u00e9 unha superficie rectangular con 28 metros de lonxitude (li\u00f1as laterais) e 15 metros de largura (li\u00f1as finais), limitado por d\u00faas li\u00f1as laterais e d\u00faas li\u00f1as de fondo.\nXunto a cada li\u00f1a final est\u00e1 colocada unha t\u00e1boa, onde se fixa o cesto, que se atopa colocado a 3,05 metros do chan. A medici\u00f3n faise a partir do bordo interior das li\u00f1as l\u00edmite. A superficie do campo \u00e9 dura, rectangular, plana e sen obst\u00e1culos.\nTermos e xestos t\u00e9cnicos.\nAsistencia.\nAsistencia \u00e9 un pase certeiro que atopa outro compa\u00f1eiro de equipo, libre de marcaci\u00f3n, e acaba convertido nunha cesta. Para os americanos, o xogador que fai asistencias \u00e9 tan ou m\u00e1is importante que o xogador que marca os puntos.\nPase.\nO pase ten como obxectivo a colocaci\u00f3n da pelota nun compa\u00f1eiro que se atope en mellor posici\u00f3n, para a creaci\u00f3n de situaci\u00f3ns de finalizaci\u00f3n ou para a progresi\u00f3n no terreo de xogo. Existen varios tipos de pase: peito, picado, por cima con 2 mans, lateral con 1 man, por tras das costas etc."}
{"id": "63", "revid": "5863", "url": "https://gl.wikipedia.org/wiki?curid=63", "title": "Belas Artes", "text": "Na acepci\u00f3n com\u00fan, Belas Artes ser\u00edan aquelas artes que ter\u00edan por obxecto expresar a beleza, especialmente a arquitectura, escultura, m\u00fasica, e pintura.\nDe todos modos, o certo \u00e9 que ademais da beleza, as chamadas belas artes poden buscar tam\u00e9n a expresividade, a orixinalidade, impresionar ao receptor ou incluso a fealdade (v\u00e9xanse, por exemplo, os cadros de Francis Bacon). Neste sentido, podemos dicir que o termo quedou algo desfasado (sobre todo tralo auxe das vangardas no s\u00e9culo pasado).\nDivisi\u00f3n cl\u00e1sica.\nOs gregos antigos divid\u00edan as artes en superiores e menores, sendo as artes superiores aquelas que permit\u00edan gozar as obras por medio dos sentidos superiores, vista e o\u00eddo, cos que non fai falta entrar en contacto f\u00edsico co obxecto observado. As Belas Artes eran seis: arquitectura, escultura, pintura, m\u00fasica, declamaci\u00f3n e danza. A declamaci\u00f3n incl\u00fae a poes\u00eda e coa m\u00fasica incl\u00faese o teatro. Esa \u00e9 a raz\u00f3n pola que o cine \u00e9 chamado a mi\u00fado, hoxe, a s\u00e9tima Arte.\nAs belas artes.\nM\u00fasica.\nExisten distintas definici\u00f3ns de M\u00fasica:\nDanza.\nMovementos corporais r\u00edtmicos que acompa\u00f1ados xeralmente de m\u00fasica serven como veh\u00edculo de comunicaci\u00f3n e expresi\u00f3n.\nDeclamaci\u00f3n.\nArte consistente no exercicio da ret\u00f3rica e a recitaci\u00f3n.\nArquitectura.\nBelas Artes \u00e9 tam\u00e9n unha licenciatura universitaria nalg\u00fans pa\u00edses, como a Arxentina, Espa\u00f1a ou M\u00e9xico. En Espa\u00f1a, esta licenciatura comprende especialidade en conservaci\u00f3n e restauraci\u00f3n de obras de arte, dese\u00f1o, fotograf\u00eda, pintura, debuxo ou gravado (distribu\u00eddos en diferentes especialidades)."}
{"id": "66", "revid": "5863", "url": "https://gl.wikipedia.org/wiki?curid=66", "title": "Bibiano Fern\u00e1ndez Osorio-Tafall", "text": "Bibiano Jos\u00e9 Manuel Ram\u00f3n Fern\u00e1ndez Osorio, co\u00f1ecido como Bibiano Fern\u00e1ndez Osorio-Tafall, nado en Salcedo (Pontevedra) o 3 de decembro de 1902 e finado na Cidade de M\u00e9xico o 13 de agosto de 1990, foi un cient\u00edfico e pol\u00edtico galego, funcionario da Organizaci\u00f3n das Naci\u00f3ns Unidas.\nTraxectoria.\nAta a guerra civil.\nFoi doutor en Ciencias Naturais e secretario da Misi\u00f3n Biol\u00f3xica de Galicia con Cruz Gall\u00e1stegui. Membro da ORGA, foi alcalde de Pontevedra, presidente da Deputaci\u00f3n e deputado nacional en d\u00faas lexislaturas. Presidiu en 1932 a Asemblea de Municipios celebrada en Santiago para discutir e redactar o proxecto de Estatuto de Autonom\u00eda que se plebiscitou en 1936, tras o seu paro durante dous anos por cuesti\u00f3ns pol\u00edticas. Presidiu o Comit\u00e9 Central de Autonom\u00eda. En 1934 foi destitu\u00eddo da alcald\u00eda de Pontevedra e da direcci\u00f3n do Instituto de Pontevedra polo gobernador civil Diego Fern\u00e1ndez G\u00f3mez no marco dos sucesos da folga xeral revolucionaria de 1934.\nOssorio-Tafall era secretario da Xunta Nacional de Izquierda Republicana. Logo das elecci\u00f3ns de 1936, despois de ser novamente alcalde tras a reposici\u00f3n da corporaci\u00f3n sa\u00edda das elecci\u00f3ns municipais do 12 de abril de 1931, ocupou as subsecretar\u00edas de Traballo e Gobernaci\u00f3n, sendo substitu\u00eddo na alcald\u00eda de Pontevedra polo comunista Manuel Garc\u00eda Filgueira \u00e1 s\u00faa marcha a Madrid. Posteriormente foi director de \"Pol\u00edtica\", o \u00f3rgano de Izquierda Republicana.\nEn abril de 1938, durante a guerra civil espa\u00f1ola, Osorio-Tafall foi nomeado Comisario Xeral do Ex\u00e9rcito da Rep\u00fablica Espa\u00f1ola.\nEstivo casado con Josefina Arruti, coa que tivo 3 fillos. Despois da Guerra no exilio tivo outro fillo coa mexicana Luz. \nEn 2023 Xos\u00e9 Monteagudo publicou a novela \"V\u00e9monos ma\u00f1\u00e1\", na que novela a vida de Bibiano e Josefina.\nNo exilio.\nCoa derrota militar e pol\u00edtica, Osorio-Tafall exiliouse primeiro a Francia, onde foi secretario xeral do SERE (posto do que dimitiu en outubro de 1939), e en 1940 marchou a Santo Domingo acompa\u00f1ado de Ione Robinson, para finalmente recalar M\u00e9xico, onde foi profesor na Universidade Aut\u00f3noma de M\u00e9xico e do Instituto Polit\u00e9cnico. En 1948 incorporouse \u00e1 ONU; no 55 foi director da Oficina de Agricultura en Chile, e logo en Indonesia e en Exipto. No 64 estivo \u00e1 fronte das operaci\u00f3ns de pacificaci\u00f3n na Rep\u00fablica Democr\u00e1tica do Congo e en Chipre, neste caso como representante especial plenipotenciario do secretario xeral da ONU. Xub\u00edlase como subsecretario xeral da ONU.\nDurante a Transici\u00f3n espa\u00f1ola, o presidente do Goberno Adolfo Su\u00e1rez convidouno a encabezar a primeira Xunta preauton\u00f3mica, pero el declinou o ofrecemento por falta de apoios.\nNo \u00faltimos anos volveu a Galicia tres veces en breves visitas."}
{"id": "68", "revid": "22570", "url": "https://gl.wikipedia.org/wiki?curid=68", "title": "Bus (inform\u00e1tica)", "text": "Un bus, en Inform\u00e1tica, \u00e9 unha canle de comunicaci\u00f3n formada por un conxunto de condutores paralelos que conectan dous ou m\u00e1is dispositivos. A caracter\u00edstica chave dun bus \u00e9 que se trata dun medio de transmisi\u00f3n compartido.\nAs li\u00f1as que compo\u00f1en un bus p\u00f3dense clasificar en tres grupos funcionais:\nA denominaci\u00f3n prov\u00e9n da industria el\u00e9ctrot\u00e9cnica, anterior \u00e1 inform\u00e1tica, na que se denominaban barras (en ingl\u00e9s \"bus bars\") aos condutores paralelos en forma de barras dispostos nas subestaci\u00f3ns, centros de transformaci\u00f3n e cuartos de distribuci\u00f3n en edificios. Por esta raz\u00f3n ao bus inform\u00e1tico \u00e1s veces en tratados t\u00e9cnicos de electr\u00f3nica dixital tam\u00e9n se lle chama \"barras\" ou \"barramento\".\nTemporizaci\u00f3n.\nA temporizaci\u00f3n \u00e9 unha parte fundamental no funcionamento do bus, xa que controla a forma na que se coordinan os sucesos sobre o bus. Podemos falar de dous tipos de temporizaci\u00f3n:"}
{"id": "69", "revid": "98629", "url": "https://gl.wikipedia.org/wiki?curid=69", "title": "Ciencias naturais", "text": "As ciencias naturais, ciencias da natureza, ciencias f\u00edsico-naturais, ciencias experimentais ou mesmo historia natural, son aquelas ciencias que te\u00f1en por obxecto o estudo da natureza seguindo o m\u00e9todo cient\u00edfico, tam\u00e9n co\u00f1ecido como m\u00e9todo experimental.\nAs \"ciencias naturais\" estudan s\u00f3 os aspectos f\u00edsicos do universo, e non os aspectos humanos do mundo, obxecto das chamadas ciencias sociais ou humanas, diferenci\u00e1ndose polo tanto das humanidades, as artes e doutros tipos de saberes, que implican enfoques epistemol\u00f3xicos diferentes.\nAs ciencias naturais ap\u00f3ianse no razoamento l\u00f3xico e no aparato metodol\u00f3xico das denominadas ciencias formais, especialmente das matem\u00e1ticas, cuxa relaci\u00f3n coa realidade da natureza \u00e9 menos directa (ou mesmo inexistente).\nPor outra parte, difer\u00e9ncianse das ciencias aplicadas, xa que forman parte da ciencia b\u00e1sica, a\u00ednda que te\u00f1en naquelas os seus desenvolvementos pr\u00e1cticos, polo que est\u00e1n intimamente ligadas, interactuando entre elas e co sistema produtivo nos sistemas denominados \"investigaci\u00f3n e desenvolvemento\" (I+D) ou \"investigaci\u00f3n, desenvolvemento e innovaci\u00f3n\" (I+D+i, ou I+D+I).\nHistoria.\nA pesar de ser relativamente recente o m\u00e9todo cient\u00edfico (concibido na revoluci\u00f3n cient\u00edfica do s\u00e9culo XVII), a historia das ciencias naturais pode rastrexarse at\u00e9 os tempos prehist\u00f3ricos, xa que est\u00e1 intimamente ligada \u00e1 historia das sociedades e das civilizaci\u00f3ns . A historia das ciencias naturais d\u00e1 conta do desenvolvemento humano, marcado polos sucesivos cambios de paradigmas sobre a natureza, cambios que, \u00e1 s\u00faa vez, est\u00e1n marcados polo continuo refinamento do co\u00f1ecemento adquirido e polo desenvolvemento tecnol\u00f3xico, acelerado desde a aparici\u00f3n do m\u00e9todo cient\u00edfico na chamada revoluci\u00f3n cient\u00edfica.\nA prehistoria.\nA actividade cient\u00edfica comezou nun pasado moi remoto, na prehistoria. Moi probabelmente, a ciencia desenvolveuse a partir das primitivas pr\u00e1cticas de \"maxia tribal\". Tam\u00e9n, probabelmente, tiveron a mesma orixe tanto a relixi\u00f3n coma a arte. Durante moito tempo, a \"maxia\" foi o punto de uni\u00f3n da sociedade, a instituci\u00f3n na que se depositaba a sabedor\u00eda e a experiencia acumulada at\u00e9 o momento.\nA t\u00e9cnica precede \u00e1 ciencia nos primeiros tempos da humanidade. Apoi\u00e1ndose en observaci\u00f3ns emp\u00edricas, o home desenvolve as s\u00faas ferramentas (traballa os \u00f3sos, a pedra), e descobre o uso do lume no Paleol\u00edtico inferior. A maior parte dos prehistoriadores concordan en pensar que o lume empezou a utilizarse desde hai anos ou anos.\nAntig\u00fcidade.\nDurante moitos anos as ideas cient\u00edficas conviviron con mitos, lendas e pseudociencias (falsas ciencias). As\u00ed, por exemplo, a astrolox\u00eda conviviu coa astronom\u00eda, e a alquimia coa qu\u00edmica. A astrolox\u00eda sosti\u00f1a que os astros exercen influencia real e f\u00edsica sobre a nosa personalidade (a astrolox\u00eda actual xa non sost\u00e9n iso, agora consiste no estudo da influencia simb\u00f3lica sobre a nosa forma de ser). A alquimia, pola s\u00faa parte, ti\u00f1a por obxectivo encontrar a f\u00f3rmula para converter calquera metal en ouro e descubrir a pedra filosofal e o elixir da eterna xuventude. Ningunha destas d\u00faas disciplinas, (astrolox\u00eda e alquimia) aplica o m\u00e9todo cient\u00edfico e, polo tanto, a\u00ednda que modificaron algunhas das s\u00faas afirmaci\u00f3ns antigas, non poden chamarse ciencias.\nOs primeiros trazos de actividades cient\u00edficas datan das civilizaci\u00f3ns humanas do neol\u00edtico, onde se desenvolven o comercio e a urbanizaci\u00f3n . \n As\u00ed, para Andr\u00e9 Pichot, en \"La Naissance de la science\", a ciencia nace en Mesopotamia ou Babilonia, contra o ano 3500 a.C. As primeiras experiencias da alquimia est\u00e1n ligadas aos descubrimentos das t\u00e9cnicas metal\u00farxicas que caracterizan este per\u00edodo. A innovaci\u00f3n m\u00e1is importante prov\u00e9n da invenci\u00f3n da escritura cuneiforme que, por medio de pictogramas, permite a reproduci\u00f3n de textos, e a elaboraci\u00f3n abstracta de conceptos. A numeraci\u00f3n foi tam\u00e9n o primeiro m\u00e9todo cient\u00edfico que viu a luz, que permit\u00eda realizar c\u00e1lculos cada vez m\u00e1is complexos. Os sumerios descobren as fracci\u00f3ns e o sistema decimal.\nOs babilonios constitu\u00edron as primeiras ciencias, tales como a metrolox\u00eda, moi adaptada \u00e1 pr\u00e1ctica, a \u00e1lxebra (ach\u00e1ronse t\u00e1boas que permit\u00edan as operaci\u00f3ns de multiplicaci\u00f3n e de divisi\u00f3n, ou de inversos para esta \u00faltima, e tam\u00e9n as potencias, as ra\u00edces cadradas e c\u00fabicas, as\u00ed como ecuaci\u00f3ns de primeiro grao, cunha e d\u00faas inc\u00f3gnitas), a xeometr\u00eda (c\u00e1lculos de superficies, teoremas) , e a astronom\u00eda (c\u00e1lculos de mec\u00e1nica celeste, previsi\u00f3ns dos equinoccios, constelaci\u00f3ns , denominaci\u00f3n dos astros). En Mesopotamia cr\u00e9anse tam\u00e9n os primeiros instrumentos de medida do tempo e do espazo.\nO Exipto fara\u00f3nico.\nO antigo Exipto desenvolveu a herdanza precient\u00edfica mesopot\u00e1mica. A escritura dos xer\u00f3glifos permite a representaci\u00f3n m\u00e1is precisa de conceptos; f\u00e1lase ent\u00f3n dunha escritura ideogr\u00e1fica. A numeraci\u00f3n \u00e9 decimal, pero non co\u00f1ec\u00edan o cero. Principalmente a xeometr\u00eda deu un gran salto adiante. Os exipcios constru\u00edan monumentos grandiosos non recorrendo m\u00e1is que ao sistema das fracci\u00f3ns. Desde o 2600 a.C. calculaban correctamente as \u00e1reas do rect\u00e1ngulo e do tri\u00e1ngulo, e aproximaron igualmente o valor do n\u00famero pi (\u03c0), elevando ao cadrado os 8/9 do di\u00e1metro da circunferencia, descubrindo un n\u00famero equivalente a \u2248 3,1605 (no canto de \u2248 3,1416).\nA astronom\u00eda progresa igualmente: o calendario exipcio \u00e9 de 365 d\u00edas, o tempo m\u00eddese a partir dun \"reloxo estelar\" e danlle nome \u00e1s estrelas vis\u00edbeis. En medicina, a cirurx\u00eda fai a s\u00faa aparici\u00f3n. Establ\u00e9cese unha teor\u00eda m\u00e9dica coa an\u00e1lise dos s\u00edntomas e con tratamentos, e isto desde 2300 a.C. (o papiro de Ebers \u00e9 tam\u00e9n un verdadeiro tratado de medicina).\nA China e a India na antig\u00fcidade.\nOs antigos chineses descubriron o teorema de Pit\u00e1goras. En astronom\u00eda, identificaron o cometa Halley e comprenderon a periodicidade das eclipses. Inventaron a metalurxia do ferro. En 104 a.C. prom\u00falgase o calendario \"Taichu\", primeiro verdadeiro calendario chin\u00e9s. En 132, Zhang Heng inventa o primeiro sism\u00f3grafo para a medida dos terremotos e foi o primeiro en constru\u00edr, na China, un globo celeste rotatorio. A medicina progresou con Zhang Zhongjing e Hua Tuo, a quen se debe o primeiro sistema de anestesia xeral. De maneira xeral, a influencia das ciencias chinesas foi consider\u00e1bel na India e nos \u00e1rabes.\nA civilizaci\u00f3n chamada do val do Indo (do 3300 a.C. ao 1500 a.C.) co\u00f1\u00e9cese, sobre todo na historia da ciencia, debido \u00e1 emerxencia das matem\u00e1ticas complexas. A numeraci\u00f3n decimal de posici\u00f3n e os s\u00edmbolos numerais hind\u00fas, dos que derivaron as cifras \u00e1rabes, influ\u00edron considerabelmente en Occidente a trav\u00e9s dos \u00e1rabes e os chineses. Os hind\u00fas inventaron o cero, os n\u00fameros negativos, as funci\u00f3ns trigonom\u00e9tricas as\u00ed como o c\u00e1lculo diferencial e integral, as series e os l\u00edmites.\n\u00c9poca cl\u00e1sica.\nDentro do marco cultural no que n\u00f3s nos desenvolvemos (a chamada \"cultura occidental\"), alg\u00fans fil\u00f3sofos e cient\u00edficos buscan as ra\u00edces da ciencia moderna na \u00e9poca dos antigos gregos, na Grecia cl\u00e1sica, hai uns 300 anos a.C. Foron os creadores da \"l\u00f3xica dedutiva\". Por\u00e9n a s\u00faa filosof\u00eda natural ti\u00f1a un defecto moi importante: consideraba innecesaria a comprobaci\u00f3n experimental das conclusi\u00f3ns. Era, incluso, degradante para o fil\u00f3sofo da \u00e9poca suxerir que as conclusi\u00f3ns obtidas nun proceso mental l\u00f3xico precisaban ser confirmadas pola comprobaci\u00f3n experimental. Esta maneira de ver as cousas non variar\u00eda, substancialmente, at\u00e9 mediados do s\u00e9culo XVII, data na que, grazas \u00e1s figuras de Francis Bacon e Ren\u00e9 Descartes, os fundamentos experimentais, que son a base da ciencia, chegan a ser filosoficamente respect\u00e1beis.\nOs presocr\u00e1ticos.\nOs fil\u00f3sofos denominados presocr\u00e1ticos son os primeiros en interrogarse sobre os fen\u00f3menos naturais. Chamados \u03c6\u03c5\u03c3\u03b9\u03bf\u03bb\u03bf\u03b3\u03bf\u03b9 (\"physiologoi\", \"fisi\u00f3logos\") por Arist\u00f3teles porque ti\u00f1an un discurso racional sobre a natureza, investigan sobre as causas naturais dos fen\u00f3menos que chegaron a ser os primeiros obxectos do m\u00e9todo.\nTales de Mileto (ca. 625 - 547 a.C.) e Pit\u00e1goras (ca. 570 - 480 a.C.) contribu\u00edron principalmente ao nacemento dalgunhas das primeiras ciencias, como as matem\u00e1ticas, a xeometr\u00eda (teorema de Pit\u00e1goras), a astronom\u00eda e mesmo a m\u00fasica. As s\u00faas primeiras investigaci\u00f3ns est\u00e1n marcadas pola vontade de imputar a constituci\u00f3n do mundo (ou \u03ba\u03cc\u03c3\u03bc\u03bf\u03c2, \"cosmos\") a un principio natural \u00fanico (o lume para Her\u00e1clito por exemplo) ou divino (para Anaximandro). \nOs presocr\u00e1ticos inician tam\u00e9n unha reflexi\u00f3n sobre a teor\u00eda do co\u00f1ecemento. Constatan que a raz\u00f3n por unha parte e os sentidos por outra conducen a conclusi\u00f3ns contraditorias; Parm\u00e9nides opta pola raz\u00f3n e estima que s\u00f3 ela pode levar ao co\u00f1ecemento, debido a que os nosos sentidos nos equivocan. Estas concepci\u00f3ns favoreceron a reflexi\u00f3n matem\u00e1tica. Pola contra, foron un obst\u00e1culo para o desenvolvemento das outras ciencias, e singularmente das ciencias experimentais. A estes fil\u00f3sofos oponse a corrente epic\u00farea, iniciada por Dem\u00f3crito, contempor\u00e1neo de S\u00f3crates. Os aspectos m\u00e1is destacados da s\u00faa doutrina eran o hedonismo e o atomismo. \nPit\u00e1goras afirmaba que a Terra era unha esfera, opini\u00f3n que sustentaban tam\u00e9n moitos outros pensadores gregos. E, ao redor de 235 a.C., Erat\u00f3stenes deu un paso adiante ao determinar o di\u00e1metro terrestre por primeira vez, para o que dese\u00f1ou un enxe\u00f1oso experimento. Obtivo un resultado asombrosamente pr\u00f3ximo ao real, s\u00f3 un 15 % m\u00e1is elevado do que se considera correcto actualmente, a pesar dos escasos medios dos que dispo\u00f1\u00eda.\nPlat\u00f3n.\nCon S\u00f3crates e Plat\u00f3n, en relaci\u00f3n \u00e1s palabras e aos di\u00e1logos, a raz\u00f3n (grego antigo \u03bb\u03cc\u03b3\u03bf\u03c3, \"l\u00f3gos\"), e o co\u00f1ecemento chegan a estar intimamente ligados. Aparece o razoamento abstracto e constru\u00eddo. Para Plat\u00f3n, as teor\u00edas das formas son o modelo de todo o que \u00e9 sens\u00edbel, sendo o sens\u00edbel un conxunto de combinaci\u00f3ns xeom\u00e9tricas de elementos. Plat\u00f3n abre as\u00ed a v\u00eda \u00e1 matematizaci\u00f3n dos fen\u00f3menos. As ciencias sit\u00faanse na v\u00eda da filosof\u00eda, no sentido do discurso sobre a sabedor\u00eda; pola s\u00faa parte, e \u00e1 inversa, a filosof\u00eda busca nas ciencias un fundamento seguro.\nPara Plat\u00f3n, a busca da verdade e da sabedor\u00eda (a filosof\u00eda) \u00e9 indisoci\u00e1bel da dial\u00e9ctica cient\u00edfica, \u00e9 en efecto o sentido da inscrici\u00f3n que figura sobre o front\u00f3n da Academia de Atenas: \"Que ningu\u00e9n entre aqu\u00ed se non \u00e9 xe\u00f3metra\".\nArist\u00f3teles.\n\u00c9 sobre todo con Arist\u00f3teles, que funda a f\u00edsica e a zoolox\u00eda, cando as ciencias naturais adquiren un m\u00e9todo, baseado na deduci\u00f3n. A el d\u00e9bese a primeira formulaci\u00f3n do siloxismo e da induci\u00f3n. As noci\u00f3ns de \"materia\", \"forma\", \"potencia\" e \"acto\" foron os primeiros conceptos de elaboraci\u00f3n abstracta . Para Arist\u00f3teles, a ciencia est\u00e1 subordinada \u00e1 filosof\u00eda (\"\u00e9 unha filosof\u00eda secundaria\", dixo) e ten por obxecto a busca dos primeiros principios e das primeiras causas, o que o discurso cient\u00edfico chamar\u00e1 o causalismo e que a filosof\u00eda denomina aristotelismo. Por\u00e9n, Arist\u00f3teles \u00e9 a orixe dun retroceso do pensamento en relaci\u00f3n a certos presocr\u00e1ticos en canto ao lugar da Terra no espazo. Seguindo a Eudoxo de Cnidos, imaxina un sistema xeoc\u00e9ntrico e considera que o cosmos \u00e9 finito. E ser\u00e1 seguido nisto polos seus sucesores en materia de astronom\u00eda, at\u00e9 Cop\u00e9rnico, coa \u00fanica excepci\u00f3n de Aristarco, que propuxera un sistema helioc\u00e9ntrico. Determina, por outra parte, que \"o vivo\" est\u00e1 ordenado segundo unha cadea xerarquizada.\nA influencia de Arist\u00f3teles na ciencia foi extraordinaria en toda a Idade Antiga e na Media, at\u00e9 o Renacemento e a aparici\u00f3n do m\u00e9todo cient\u00edfico.\nPer\u00edodo alexandrino. Alexandr\u00eda na \u00e9poca romana.\nO per\u00edodo chamado \"alexandrino\" (de 323 a.C. - 30 a.C.) \u00e9 o prolongamento da cultura grega na \u00e9poca romana e est\u00e1 marcado por progresos significativos en astronom\u00eda e en matem\u00e1ticas, as\u00ed como por alg\u00fans avances na f\u00edsica. A cidade exipcia de Alexandr\u00eda foi o centro intelectual dos sabios da \u00e9poca, que eran gregos. Os traballos de Arquimedes (292 a.C. - 212 a.C.) sobre o pulo (principio de Arquimedes) conduciron \u00e1 primeira lei f\u00edsica co\u00f1ecida despois de Erat\u00f3stenes (276 a.C. - 194 a.C.) sobre o di\u00e1metro terrestre ou de Aristarco de Samos (310 a.C. - 240 a.C.) sobre as distancias Terra-L\u00faa e Terra-Sol que testemu\u00f1aran un grande enxe\u00f1o. Apolonio de P\u00e9rgamo constr\u00fae o modelo dos movementos dos planetas coa axuda de \u00f3rbitas exc\u00e9ntricas. Hiparco de Nicea (194 a.C. - 120 a.C.) perfecciona os instrumentos de observaci\u00f3n como o dioptro, o gnomon e o astrolabio.\nEn \u00e1lxebra e xeometr\u00eda, div\u00eddese o c\u00edrculo en 360\u00b0, e cr\u00e9ase incluso o primeiro globo celeste (ou orbe). Hiparco redacta tam\u00e9n un tratado en 12 libros sobre o c\u00e1lculo das ordes (denominadas hoxe en d\u00eda trigonometr\u00eda). Euclides (325 a.C. - 265 a.C.) \u00e9 o autor dos \"Elementos\", que est\u00e1n considerados como un dos textos fundadores das matem\u00e1ticas modernas. Os seus postulados, como o denominado \"postulado de Euclides\", que expresa que \"por un punto dado dunha recta pasa unha, e unha soa, paralela a esta recta\" est\u00e1 na base da xeometr\u00eda sistematizada (a chamada \"xeometr\u00eda euclidiana\"). En astronom\u00eda, proponse unha \"teor\u00eda dos epiciclos\" que permitir\u00e1 \u00e1 s\u00faa vez o establecemento de t\u00e1boas astron\u00f3micas m\u00e1is precisas. O conxunto revelar\u00edase amplamente funcional, permitindo por exemplo calcular por primeira vez as eclipses lunares e solares.\nClaudio Tolomeo (ca. 85 d.C. - ca. 165) prolonga e ampl\u00eda os traballos de Hiparco e de Arist\u00f3teles sobre as \u00f3rbitas planetarias e promove un sistema xeoc\u00e9ntrico do sistema solar, que foi aceptado no mundo occidental e \u00e1rabe durante m\u00e1is de mil trescentos anos. A s\u00faa obra astron\u00f3mica principal son os 13 libros que integran a \"Composici\u00f3n matem\u00e1tica\" ou \"Gran Sintaxe\", m\u00e1is co\u00f1ecida por \"Almaxesto\" \u2014nome que deriva do t\u00edtulo \u00e1rabe que recibiu durante a Idade Media\u2014 que at\u00e9 a \u00e9poca de Nicolao Cop\u00e9rnico e Johannes Kepler foi a obra fundamental da astronom\u00eda. Consta esta obra, ademais, dun cat\u00e1logo de estrelas, as\u00ed como da descrici\u00f3n dos instrumentos necesarios para a observaci\u00f3n astron\u00f3mica. A obra xeogr\u00e1fica de Tolomeo (\"Planisphaerium\", \"Geographia\"), \u00e9 tam\u00e9n de grande importancia, e permaneceu vixente at\u00e9 o Renacemento.\nC\u00f3mpre sinalar tam\u00e9n, nos derradeiros anos deste per\u00edodo, a Hipatia de Alexandr\u00eda (ca. 355 - ca. 415), fil\u00f3sofa, e mestra neoplat\u00f3nica grega, que destacou tam\u00e9n nos campos das matem\u00e1ticas e a astronom\u00eda, membro e l\u00edder da escola neoplat\u00f3nica de Alexandr\u00eda. Seguidora de Plotino, cultivou os estudos l\u00f3xicos e as ciencias exactas. Educou unha selecta escola de arist\u00f3cratas cristi\u00e1ns e pag\u00e1ns que ocuparon posteriormente altos cargos. O feito de ser unha fil\u00f3sofa pag\u00e1 (nun medio predominantemente cristi\u00e1n) consid\u00e9rase como un dos factores que contribu\u00edron para que fose asasinada. Hoxe est\u00e1 considerada como a primeira gran cient\u00edfica, especialmente matem\u00e1tica, da historia da humanidade.\nA Roma imperial.\nA civilizaci\u00f3n romana non proporcionou grandes avances na ciencia. A filosof\u00eda, a medicina e as matem\u00e1ticas son de orixe grega, as\u00ed como algunhas t\u00e9cnicas agr\u00edcolas. A\u00ednda as\u00ed, na \u00e9poca romana cabe citar os nomes de Diosc\u00f3rides, grego, un dos primeiros bot\u00e1nicos; de Lucrecio e a s\u00faa obra \"De rerum natura\" (Sobre a natureza das cousas), e de Plinio o Vello (23 - 79 d.C.), autor dunha importante \"Historia natural\" na que se citan especies tanto reais coma inventadas. Non obstante, os sabios romanos foron pouco numerosos e o discurso cient\u00edfico abstracto progresou pouco durante a Roma antiga: \"Os romanos, facendo prevalecer as humanidades, a reflexi\u00f3n sobre o home e a expresi\u00f3n escrita e oral, sen d\u00fabida ocultaron para o futuro as realidades cient\u00edficas e t\u00e9cnicas\" , deixando \u00e1 parte alg\u00fans grandes pensadores, como Vitruvio ou Apolodoro de Damasco, frecuentemente de orixe estranxeira. Posteriormente destaca Galeno (129 - 201), famoso polas s\u00faas achegas no campo da medicina. Os romanos achegaron, sobre todo, o sistema de numeraci\u00f3n romana para as unidades de medida.\nEn cambio, a tecnolox\u00eda romana \u00e9 un dos aspectos m\u00e1is importantes da civilizaci\u00f3n romana. Esta tecnolox\u00eda foi certamente a m\u00e1is avanzada da Antig\u00fcidade. Permitiu a \"domesticaci\u00f3n\" do contorno, especialmente mediante as \"v\u00edas\" e os acuedutos. Para L. Cracco Ruggini, a tecnolox\u00eda traduce a vontade de prestixio das capas dominantes. O per\u00edodo durante o cal a tecnolox\u00eda romana alcanza o seu apoxeo \u00e9 entre os s\u00e9culos II a.C. e I a.C., sobre todo na \u00e9poca de Augusto, co cemento, as conduci\u00f3ns de chumbo, os guindastres, as m\u00e1quinas, as c\u00fapulas, os arcos etc. Para a agricultura, desenvolven os mu\u00ed\u00f1os de auga.\nA ciencia na Idade Media.\nConsid\u00e9rase xeralmente, desde un punto de vista evidentemente eurocentrista, que, tras da ca\u00edda do Imperio Romano de Occidente (476 d.C.), gran parte de Europa (a Europa occidental) perdeu o contacto co co\u00f1ecemento escrito, inici\u00e1ndose a escura Idade Media, que se estende at\u00e9 1492. Pero c\u00f3mpre ter en conta os avances tecnol\u00f3xicos e a evoluci\u00f3n do pensamento cient\u00edfico do mundo oriental (civilizaci\u00f3n \u00e1rabe-musulm\u00e1) e, en primeiro lugar, os do Imperio Bizantino que, herdeiro do saber latino, e cos saberes que tomou do mundo \u00e1rabe-musulm\u00e1n, e mesmo dos da China, foi decisivo na construci\u00f3n da ciencia moderna. Polo tanto, o per\u00edodo da Idade Media co\u00f1ece un desenvolvemento sen precedentes das t\u00e9cnicas e das disciplinas cient\u00edficas, a despeito dunha imaxe escurantista, propagada polos manuais escolares. Ademais, na actualidade, \u00e9 com\u00fan considerar o desenvolvemento da ciencia como un proceso continuo e gradual, cos seus antecedentes tam\u00e9n medievais, e tam\u00e9n na Europa occidental.\nEuropa.\nOs bizantinos dominan a arquitectura urbana e a captaci\u00f3n de auga; perfeccionaron igualmente as clepsidras (reloxos de auga) e as grandes noras para a irrigaci\u00f3n; tecnolox\u00edas hidr\u00e1ulicas que a civilizaci\u00f3n \u00e1rabe herdou e que transmitiu \u00e1 s\u00faa vez. A hixiene e a medicina experimentaron igualmente progresos. As universidades bizantinas as\u00ed como as bibliotecas recompilaron numerosos tratados e obras de estudo sobre a filosf\u00eda e o saber cient\u00edfico da \u00e9poca. A Europa occidental, despois dun per\u00edodo de repregamento durante a Alta Idade Media, recupera un esp\u00edrito cultural e t\u00e9cnico que culmina no Renacemento do s\u00e9culo XII. A filosof\u00eda natural proponse como obxectivo a descrici\u00f3n da natureza, percibida como un sistema coherente de fen\u00f3menos (ou \"pragmata\"), movidos por \"leis\". Na Baixa Idade Media fai a s\u00faa aparici\u00f3n a l\u00f3xica, que permite que se desenvolvan diversos m\u00e9todos cient\u00edficos, as\u00ed como os esforzos para elaborar modelos matem\u00e1ticos ou m\u00e9dicos, o que xogar\u00e1 \"un papel maior na evoluci\u00f3n das diferentes concepci\u00f3ns do status das ciencias\" . Por outra parte, o mundo medieval occidental ve aparecer unha \"laicizaci\u00f3n do saber\", concomitante coa \"autonomizaci\u00f3n das ciencias\".\nMundo musulm\u00e1n.\nO mundo \u00e1rabe-musulm\u00e1n tivo o seu apoxeo intelectual desde o s\u00e9culo VIII at\u00e9 o s\u00e9culo XIV, o que permitiu o desenvolvemento dunha cultura cient\u00edfica espec\u00edfica, iniciada en Damasco baixo os \u00faltimos Omeias, e despois en Bagdad baixo os primeiros Ab\u00e1sidas. A ciencia \u00e1rabe-musulm\u00e1 esta fundada na traduci\u00f3n e a lectura cr\u00edtica das obras da Antig\u00fcidade. A expansi\u00f3n do saber \u00e1rabe-musulm\u00e1n est\u00e1 estreitamente ligada \u00e1s guerras de conquista do islam que permtiu aos \u00e1rabes entrar en contacto coas civilizaci\u00f3ns hind\u00fa e chinesa. O papel, empr\u00e9stimo dos chineses, substit\u00fae rapidamente ao pergameo no mundo musulm\u00e1n. \nO Califa Har\u00fan ar-Rashid, apaixonado da astronom\u00eda, crea en 829 en Bagdad o primeiro observatorio permanente, o que permitiu aos seus astr\u00f3nomos realizar os seus propios estudos do movemento dos astros. Al-Birun\u00ed, retomando os escritos de Erat\u00f3stenes, calcula o di\u00e1metro da Terra e afirma que ela xira sobre si mesma, moito antes que Galileo. En 832 f\u00fandanse as Casas da sabedor\u00eda (\"Bait al-hikma\"), lugares onde se comparte e desde onde se difunde o saber.\nEn medicina, Avicena (980 - 1037) redacta unha monumental enciclopedia, a \"Qan\u00fbn\". Ibn Nafis describe a circulaci\u00f3n sangu\u00ednea pulmonar, e al-Razi recomenda o uso do alcohol en medicina. No s\u00e9culo XI, Abu-l-Qasim az-Zahrawi (co\u00f1ecido como Abulcas\u00eds en Occidente) escribe unha obra de referencia para a \u00e9poca, sobre a cirurx\u00eda.\nEn matem\u00e1ticas a herdanza antiga salvag\u00e1rdase e profund\u00edzase, permitindo o nacemento da \u00e1lxebra. A utilizaci\u00f3n das cifras \u00e1rabes e do cero fan pos\u00edbel os avances en an\u00e1lise combinatoria e en trigonometr\u00eda.\nA ciencia na China medieval.\nA China da Antig\u00fcidade e da Idade Media contribu\u00edu sobre todo \u00e1 innovaci\u00f3n t\u00e9cnica, con tres inventos principais : o papel (que data do s\u00e9culo II a.C.), a p\u00f3lvora (o primeiro rexistro escrito testemu\u00f1ado parece ser o \"Wujing Zongyao\" que datar\u00eda en rededor de 1044) e o comp\u00e1s, utilizado desde o s\u00e9culo XI, na xeomancia. O cient\u00edfico chin\u00e9s Shen Kuo (1031 - 1095) describe o comp\u00e1s magn\u00e9tico como instrumento de navegaci\u00f3n. Para o historiador Joseph Needham, en \"Science et civilisation en Chine\" a sociedade chinesa produciu unha ciencia innovadora, desde os seus inicios. O mesmo Needham relativiza a concepci\u00f3n segundo a cal a ciencia debe todo a Occidente. Para el, a China estaba incluso animada dunha ambici\u00f3n de recoller de maneira desinteresada o saber, antes incluso que as universidades occidentais . Karine Chelma igualmente demostrou que a opini\u00f3n estendida segundo a cal a demostraci\u00f3n matem\u00e1tica ser\u00eda de orixe grega \u00e9 parcialmente falsa, os chineses arranxaban os mesmos problemas na s\u00faa \u00e9poca; di tam\u00e9n: non pode quedar centrada en occidente, a historia das ciencias exixe unha posta en perspectiva internacional dos saberes .\nA India dos matem\u00e1ticos medievais.\nOs matem\u00e1ticos hind\u00fas da Idade Media eran particularmente abstractos e non estaban orientados cara \u00e1 pr\u00e1ctica, en contraste cos exipcios, por exemplo. \u00c9 con Brahmagupta (598 - 668) e a s\u00faa obra, particularmente complexa e innovadora, cando as diferentes facetas do \"cero\", a \"cifra\" e o \"n\u00famero\" son perfectamente comprendidas, e cando se perfecciona a construci\u00f3n do sistema de numeraci\u00f3n decimal de posici\u00f3n. O per\u00edodo remata co matem\u00e1tico Bhaskara II (1114 - 1185) que escribiu varios tratados importantes. \u00c1 maneira de Nasir ad-Din at-Tusi (1201 - 1274) desenvolve a derivaci\u00f3n. Encontra as ecuaci\u00f3ns polinomiais, e f\u00f3rmulas de trigonometr\u00eda, entre as cales as f\u00f3rmulas de adici\u00f3n. Bhaskara \u00e9 tam\u00e9n un dos pais da an\u00e1lise, porque introduciu varios elementos relevantes do c\u00e1lculo diferencial: a derivada, a diferenciaci\u00f3n e a aplicaci\u00f3n aos extremos, e incluso unha primeira forma do teorema de Rolle. Pero \u00e9 sobre todo con \u00c2ryabhata (476 - 550), cuxo tratado de astronom\u00eda leva o seu nome, o \"Aryabat\u00eeya\", escrito en verso contra 499 a.C., cando as matem\u00e1ticas hind\u00fas se manifestan. Tr\u00e1tase dun curto tratado de astronom\u00eda que presenta 66 teoremas de aritm\u00e9tica, \u00e1lxebra, ou trigonometr\u00eda plana e esf\u00e9rica. Estes gromos retom\u00e1ronse e amplific\u00e1ronse polos matem\u00e1ticos e astr\u00f3nomos da escola de Kerala, entre eles: Madhava de Sangamagrama, Nilakantha Somayaji, Parameswara, Jyeshtadeva, ou Achyuta Panikkar, durante o per\u00edodo medieval do s\u00e9culo V ao s\u00e9culo XV. As\u00ed, o \"Yuktibhasa\" ou \"Ganita Yuktibhasa\" \u00e9 un tratado de matem\u00e1ticas e de astronom\u00eda, escrito polo astr\u00f3nomo hind\u00fa Jyesthadeva, membro da escola matem\u00e1tica de Kerala en 1530 . Jyesthadeva adiantouse tres s\u00e9culos ao descubrimento do c\u00e1lculo infinitesimal polos occidentais.\nOs fundamentos da ciencia moderna en Europa: a ciencia institucionalizada.\nA \"Escola de tradutores de Toledo\".\nContra o s\u00e9culo XII e, especialmente, coa creaci\u00f3n das primeiras universidades (Bolo\u00f1a, 1088; Par\u00eds, 1170; Salamanca, 1218; Oxford, 1220) \u00e9 cando a ciencia en Europa se institucionaliza, separ\u00e1ndose dunha identificaci\u00f3n intelectual coa esfera relixiosa, a pesar desta.. A este respecto cabe destacar o labor da Escola de tradutores de Toledo. Con este nome co\u00f1\u00e9cese na historiograf\u00eda, desde o s\u00e9culo XIII, aos distintos procesos de traduci\u00f3n e interpretaci\u00f3n de textos cl\u00e1sicos greco-latinos alexandrinos, que foran vertidos do \u00e1rabe ou do hebreo \u00e1 lingua latina serv\u00edndose do romance castel\u00e1n como lingua intermedia. \nA conquista en 1085 de Toledo e a tolerancia que os reis castel\u00e1ns cristi\u00e1ns ditaron para cos musulm\u00e1ns e xudeus (e que, naquela \u00e9poca, se respectaba) facilitaron este comercio cultural que permitiu o renacemento filos\u00f3fico, teol\u00f3xico e cient\u00edfico primeiro de Espa\u00f1a e logo de todo o occidente cristi\u00e1n. O arcebispo don Raimundo de Sauvetat quixo aproveitar a conxuntura que fac\u00eda convivir en harmon\u00eda a cristi\u00e1ns, musulm\u00e1ns e xudeus auspiciando diferentes proxectos de traduci\u00f3n cultural demandados en realidade por todas as cortes da Europa cristi\u00e1.\nAfonso X o Sabio alentou o centro tradutor que exist\u00eda en Toledo desde a \u00e9poca de Raimundo de Sauvetat, que se especializara en obras de astronom\u00eda e de leis. Por outra parte fundar\u00e1 en Sevilla uns \"Studii\" ou Escolas xerais de lat\u00edn e de ar\u00e1bigo, que nacen xa cunha vinculaci\u00f3n claramente cortes\u00e1. Igualmente, fundar\u00eda en 1269 a Escola de Murcia, dirixida polo matem\u00e1tico Al-Ricot\u00ed.\nRoger Bacon, Grossenteste, Alberte o Magno, Tom\u00e9 de Aquino, Occam.\nO redescubrimento e a traduci\u00f3n de textos antigos gregos, e en primeiro lugar dos \"Elementos\" de Euclides, as\u00ed como os textos de Arist\u00f3teles, grazas \u00e1 civilizaci\u00f3n \u00e1rabe-musulm\u00e1, fixeron deste per\u00edodo un renacemento das disciplinas cient\u00edficas, clasificadas no \"quadrivium\" (entre as \"Artes Liberais\"). Ao institucionalizarse, a ciencia faise m\u00e1is aberta e m\u00e1is fundamental, incluso estando suxeita aos dogmas relixiosos, e de que non era a\u00ednda m\u00e1is que unha rama da filosof\u00eda e da astrolox\u00eda. O per\u00edodo est\u00e1 marcado por cinco personalidades que proxectar\u00e1n, na Europa cristi\u00e1, os fundamentos da ciencia moderna:\nRoger Bacon (1214 - 1294), fil\u00f3sofo, senta as bases do m\u00e9todo experimental. Bacon admite tres v\u00edas de co\u00f1ecemento: a autoridade, o razoamento e a experiencia. Rexeita, pois, a autoridade da evidencia, que se apoia nas raz\u00f3ns exteriores e promove o \"argumento que concl\u00fae e fainos conceder a conclusi\u00f3n, pero que non certifica e non afasta a d\u00fabida at\u00e9 o punto de que a alma descansa na intuici\u00f3n da verdade, porque non \u00e9 pos\u00edbel que a encontre pola v\u00eda da experiencia\" .\nRobert Grosseteste (ca. 1168 - 1253) estudou a Arist\u00f3teles e estableceu as premisas das ciencias experimentais, explicitando o esquema: observaci\u00f3ns, deduci\u00f3ns da causa e dos principios, formulaci\u00f3n de hip\u00f3teses, e finalmente, novas observaci\u00f3ns refutando ou verificando as hip\u00f3teses.\nSan Alberte o Magno (1193 - 1280), est\u00e1 considerado por moitos historiadores como alquimista e mago. No entanto os seus estudos biol\u00f3xicos permit\u00edronlle sentar as bases das disciplinas das ciencias da vida. Fai tam\u00e9n o estudo do desenvolvemento dos pitos observando o contido de ovos incubados e foi o primeiro en comentar o fen\u00f3meno da nutrici\u00f3n do feto. Estableceu tam\u00e9n unha clasificaci\u00f3n sistem\u00e1tica dos vexetais, antecedente da taxonom\u00eda. Describe igualmente as primeiras experiencias da qu\u00edmica . \nEuropa sa\u00eda as\u00ed dun letargo intelectual, iniciado pola Igrexa, que prohibira at\u00e9 1234 as obras de Arist\u00f3teles, acusado de paganismo. Os primeiros sabios cristi\u00e1ns, estudando Arist\u00f3teles, fixeron, daquela, ao principio, un acto de herex\u00eda; e non foi at\u00e9 Santo Tom\u00e9 de Aquino (disc\u00edpulo de San Alberte) cando a doutrina aristot\u00e9lica foi aceptada polos Papas.\nSanto Tom\u00e9 de Aquino, te\u00f3logo, permitiu redescubrir, a trav\u00e9s do mundo \u00e1rabe, os textos de Arist\u00f3teles e doutros fil\u00f3sofos gregos. Por\u00e9n, co\u00f1\u00e9cese sobre todo polo seu principio chamado da \"autonom\u00eda respectiva da raz\u00f3n e a fe\". Foi, en efecto, o primeiro te\u00f3logo que distinguiu, na s\u00faa \"Suma Teol\u00f3xica\" (1266 - 1273), a \"raz\u00f3n\" (facultade natural de pensar, propia do home) e a \"fe\" (adhesi\u00f3n ao dogma da Revelaci\u00f3n) .\nGuillerme de Occam (ca. 1285 - ca. 1349) permitiu un avance no plan do m\u00e9todo. Enunciando o seu \"principio da parsimonia\", tam\u00e9n chamado \"navalla de barbear de Occam\", proporciona \u00e1 ciencia un cadro epistemol\u00f3xico fundado na econom\u00eda dos argumentos. Empirista \"avant l'heure\", Occam postula que: \"Entia non sunt multiplicanda praeter necessitatem\", literalmente \"As entidades non deben ser multiplicadas m\u00e1is al\u00e1 do que \u00e9 necesario\". Explica que \u00e9 in\u00fatil avanzar sen probas e formar conceptos ilusorios que permitan xustificar non importa que .\nO Renacemento e a \"ciencia cl\u00e1sica\".\nO Renacemento \u00e9 un per\u00edodo que se sit\u00faa en Europa no fin da Idade Media e no comezo da Idade Moderna. Ch\u00e1mase as\u00ed polo redescubrimento dos traballos dos antigos pensadores gregos e romanos, que marcou a fin da Idade Media e creou alicerces s\u00f3lidos para o desenvolvemento de novos co\u00f1ecementos. Dos cient\u00edficos desta \u00e9poca dest\u00e1canse Francis Bacon (fil\u00f3sofo), Nicolao Cop\u00e9rnico e Galileo Galilei. Eles estableceron o denominado m\u00e9todo cient\u00edfico. No curso dos s\u00e9culos XV e XVI prod\u00facense en Europa, iniciadas polos reinos de Castela e Portugal, grandes expedici\u00f3ns mar\u00edtimas de envergadura mundial, co\u00f1ecidas co nome de grandes descubrimentos. Numerosas innovaci\u00f3ns fix\u00e9ronse populares, como o comp\u00e1s (navegaci\u00f3n) ou o sextante; a cartograf\u00eda desenv\u00f3lvese, as\u00ed como a medicina, grazas sobre todo \u00e1 corrente do humanismo.\nA ciencia como disciplina do co\u00f1ecemento adquire as\u00ed a s\u00faa autonom\u00eda e os seus primeiros grandes sistemas te\u00f3ricos, at\u00e9 tal punto que Michel Blay fala da \"canteira da ciencia cl\u00e1sica\" O Renacemento tivo o seu berce en Italia (polo menos, en canto \u00e1 \"invenci\u00f3n\" do termo), e foi al\u00ed onde xurdiron os primeiros traballos cient\u00edficos serios, como os de Leonardo da Vinci (1452 - 1519), que estendeu a s\u00faa curiosidade investigadora \u00e1 anatom\u00eda humana e intu\u00edu a longa duraci\u00f3n das \u00e9pocas pasadas, e os traballos de Andrea Vesalio (1514 - 1564), que baseou os seus estudos anat\u00f3micos na disecci\u00f3n de cad\u00e1veres. Nesta \u00e9poca, o aragon\u00e9s Miguel Servet (1511 - 1553) descubriu a circulaci\u00f3n do sangue, completando este descubrimento o ingl\u00e9s William Harvey (1578 - 1657), que demostrou o mecanismo da circulaci\u00f3n maior e menor.\nNacemento do m\u00e9todo cient\u00edfico.\nEntre os moit\u00edsimos pensadores prominentes que deron forma ao m\u00e9todo cient\u00edfico e \u00e1 orixe da ciencia como sistema de adquisici\u00f3n de co\u00f1ecemento, c\u00f3mpre destacar ao fil\u00f3sofo Roger Bacon (1214 - 1294) en Inglaterra, ao fil\u00f3sofo e matem\u00e1tico Ren\u00e9 Descartes (1596 - 1650) en Francia e a Galileo Galilei (1564 - 1642) en Italia. Este \u00faltimo foi o primeiro cient\u00edfico que baseou as s\u00faas ideas na experimentaci\u00f3n e que estableceu o m\u00e9todo cient\u00edfico como a base do seu traballo. Por iso est\u00e1 considerado como o pai da ciencia moderna. Desde aquela at\u00e9 hoxe, a ciencia avanzou a pasos de xigante. Converteuse en parte da nosa cultura e est\u00e1 ligada ao constante avance tecnol\u00f3xico.\nFrancis Bacon.\nO pol\u00edtico e fil\u00f3sofo ingl\u00e9s Francis Bacon (Londres, 1561 - 1626), contribu\u00edu grandemente no pensamento moderno, e impulsou e propagou os m\u00e9todos da ciencia experimental. Realizou os seus estudos base\u00e1ndose na experimentaci\u00f3n, introducindo as bases do m\u00e9todo cualitativo-indutivo, que tanto serviu para a elaboraci\u00f3n de teor\u00edas e hip\u00f3teses durante o s\u00e9culo XIX (m\u00e9todo cient\u00edfico). \nO punto de partida da s\u00faa reflexi\u00f3n foi a revisi\u00f3n do estado das ciencias. Mentres estas, con Cop\u00e9rnico e Galileo, estaban configurando un mundo novo, Bacon comprobou o anquilosamento da filosof\u00eda natural, que non dera ning\u00fan paso decisivo desde a antig\u00fcidade cl\u00e1sica. De a\u00ed deduciu a necesidade de instaurar un novo m\u00e9todo adecuado aos novos co\u00f1ecementos cient\u00edficos que substitu\u00edse o vello sistema aristot\u00e9lico. Bacon propuxo un m\u00e9todo que permit\u00eda obter co\u00f1ecementos: o m\u00e9todo indutivo.\nBacon consideraba a observaci\u00f3n e a experimentaci\u00f3n como as fontes \u00fanicas do co\u00f1ecemento. O seu m\u00e9todo consist\u00eda en partir do co\u00f1ecido para chegar ao desco\u00f1ecido, do particular ao xeral, do individual ao universal. Realizou investigaci\u00f3ns e recolleu datos co fin de chegar, a trav\u00e9s de hip\u00f3teses e comprobaci\u00f3ns, a algunha conclusi\u00f3n sobre o fen\u00f3meno que estudaba. Bacon, polo tanto, \u00e9 o pai do empirismo, e sentou os primeiros fundamentos da ciencia e dos seus m\u00e9todos.\nPara Bacon, \"a verdadeira ciencia \u00e9 a ciencia das causas\". Oponse \u00e1 l\u00f3xica aristot\u00e9lica que establece unha ligaz\u00f3n entre os principios xerais e os feitos particulares, abandona o pensamento dedutivo, que procede a partir dos principios admitidos pola autoridade dos antigos, en proveito da \"interpretaci\u00f3n da natureza\", onde a experiencia arrequece realmente o saber. \n En suma, Bacon preconiza un razoamento e un m\u00e9todo fundados no razoamento experimental. Para Bacon, como m\u00e1is tarde para os cient\u00edficos, a ciencia mellora a condici\u00f3n humana.\nRen\u00e9 Descartes.\nRen\u00e9 Descartes (1596 - 1650), autor do \"Discurso do m\u00e9todo\" (1631), desenvolveu na s\u00faa obra as catro regras da investigaci\u00f3n cient\u00edfica: \nCop\u00e9rnico e Galileo.\nFacilitada polos avances das matem\u00e1ticas do Renacemento, a astronom\u00eda emanc\u00edpase da mec\u00e1nica aristot\u00e9lica, posta ao d\u00eda por Hiparco e Tolomeo. A teolox\u00eda medieval fundam\u00e9ntase por unha parte no modelo de Arist\u00f3teles e, por outra, sobre o dogma da creaci\u00f3n b\u00edblica do mundo. \n\u00c9 sobre todo Nicolao Cop\u00e9rnico (1473 - 1543) coa s\u00faa obra \"De revolutionibus Orbium Caelestium\" (Das revoluci\u00f3ns dos corpos celestes) (1543) quen pon fin ao modelo aristot\u00e9lico da inmobilidade da Terra. A s\u00faa doutrina permite a instauraci\u00f3n do heliocentrismo: \"con Cop\u00e9rnico, e s\u00f3 con el, ponse en marcha unha revoluci\u00f3n da que xurdiron a astronom\u00eda e a f\u00edsica modernas\" explica Jean-Pierre Verdet. e por iso o consideramos o fundador da astronom\u00eda moderna. Segundo o seu sistema todos os planetas, inclu\u00edda a Terra, xiran ao redor do Sol en \u00f3rbitas circulares, tanto m\u00e1is r\u00e1pido canto m\u00e1is preto est\u00e1n del. A Terra, ademais de xirar ao redor do Sol, xira sobre si mesma (o que explica o movemento aparente do Sol). \nCop\u00e9rnico demostrou que os movementos aparentes do Sol e das estrelas pod\u00edan explicarse admitindo o duplo movemento da Terra, a s\u00faa rotaci\u00f3n diaria e a s\u00faa translaci\u00f3n anual ao redor do Sol. Esta tese helioc\u00e9ntrica, que fora xa establecida na antig\u00fcidade por Aristarco de Samos, contradic\u00eda a tradicional teor\u00eda xeoc\u00e9ntrica de Tolomeo, que daquela formaba parte da ideolox\u00eda oficial e, o que \u00e9 a\u00ednda peor, desprazaba ao home do centro do universo, po\u00f1endo en cuesti\u00f3n a teolox\u00eda cristi\u00e1 da \u00e9poca. Por este motivo, e a\u00ednda que Cop\u00e9rnico non ocultaba as s\u00faas hip\u00f3teses, resistiuse a publicar a s\u00faa obra principal, \"De Revolutionibus\".\nA obra de Cop\u00e9rnico foi unha das primeiras teor\u00edas cient\u00edficas, que tivo unha sinalada influencia nos fil\u00f3sofos e pensadores posteriores. Retomado e desenvolvido por Georg Joachim Rheticus, o heliocentrismo ser\u00eda confirmado polas observaci\u00f3ns, achando a s\u00faa m\u00e1is brillante confirmaci\u00f3n en 1610, ano en que Galileo observou as fases de Venus (que Cop\u00e9rnico vaticinara) e de X\u00fapiter, que pon a punto por ent\u00f3n unha das primeiras lentes astr\u00f3nomicas, que denomina \"telescopio\", inici\u00e1ndose as\u00ed a revoluci\u00f3n astron\u00f3mica que culmina en Newton.\nAntes de que Galileo interve\u00f1a, a teor\u00eda de Cop\u00e9rnico permanece confinada nalg\u00fans especialistas, de maneira que non encontra m\u00e1is que oposici\u00f3ns puntuais por parte dos te\u00f3logos, mentres que a maior\u00eda dos astr\u00f3nomos permanecen m\u00e1is favor\u00e1beis \u00e1 tese xeoc\u00e9ntrica. Publicado o libro polo seu amigo Rheticus en 1543, ao ano escaso da morte do seu autor, case setenta e cinco anos despois, en 1616, o Santo Oficio (Inquisici\u00f3n) publica un decreto condenando o sistema de Cop\u00e9rnico e metendo a s\u00faa obra no \u00cdndice de libros prohibidos, prohib\u00edndose tam\u00e9n a s\u00faa divulgaci\u00f3n.\nNo entanto, a pesar desta prohibici\u00f3n, \"Galileo adoptar\u00e1 a cosmolox\u00eda de Cop\u00e9rnico, constru\u00edndo unha nova f\u00edsica co \u00e9xito e as consecuencias sabidas\", \u00e9 dicir, que permitir\u00e1 a difusi\u00f3n das teses helioc\u00e9ntricas. Galileo Galilei (1564 - 1642) desempe\u00f1ou un papel fundamental na introduci\u00f3n das matem\u00e1ticas para a explicaci\u00f3n das leis f\u00edsicas e pode considerarse, ante todo, como un dos fundadores da mec\u00e1nica moderna. Descubriu o movemento is\u00f3crono do p\u00e9ndulo (que pensou que poder\u00eda utilizarse para medir o tempo), estableceu un m\u00e9todo para determinar o peso espec\u00edfico dos corpos, describiu a traxectoria parab\u00f3lica dos proxect\u00eds de artillar\u00eda e formulou a lei da ca\u00edda libre dos corpos, afirmando que a velocidade de ca\u00edda era independente da masa do grave (o corpo que cae). \nEn 1609 constru\u00edu o anteollo ocular diverxente e iniciou o estudo dos astros. Apreciou a natureza accidentada da superficie da L\u00faa e chegou a medir a altura dalgunha das s\u00faas monta\u00f1as. Descubriu 4 sat\u00e9lites de X\u00fapiter, o anel de Saturno, as manchas e a rotaci\u00f3n do Sol, as fases de Venus e numerosas estrelas desco\u00f1ecidas at\u00e9 ent\u00f3n. Todas estas novidades vi\u00f1an a corroborar as ideas de Cop\u00e9rnico, das que Galileo se declarou decidido partidario. At\u00e9 aquel momento a teor\u00eda copernicana non suscitara demasiadas preocupaci\u00f3ns na igrexa romana. Pero Galileo sosti\u00f1a a tese de que os designados naquela \u00e9poca \"matem\u00e1ticos\" (Cop\u00e9rnico e el mesmo) pretend\u00edan falar en tanto que \"fil\u00f3sofos\", isto \u00e9, en termos de realidade, non de simples hip\u00f3teses de traballo. E en 1632, data de publicaci\u00f3n do seu fundamental libro \"Dialogo sopra due massimi sistemi del mondo, tolemaico e copernicano\" (Di\u00e1logo sobre os dous m\u00e1ximos sistemas do mundo, o tolemaico e o copernicano), no que nega a inmobilidade da Terra, que non s\u00f3 contradic\u00eda as opini\u00f3ns aristot\u00e9licas e tolemaicas sobre o mundo, profundamente enraizadas na ensinanza oficial \u2014que depend\u00eda naquel tempo case por enteiro da Igrexa\u2014, sen\u00f3n que se opo\u00f1\u00eda tam\u00e9n aos relatos b\u00edblicos sobre a orixe do mundo interpretados de maneira literal. Foi denunciado \u00e1 Inquisici\u00f3n, perante a cal compareceu en 1633. O proceso durou vinte d\u00edas, e nel Galileo apenas se defendeu. Foi obrigado a pronunciar de xeonllos a abxuraci\u00f3n da s\u00faa doutrina e condenado \u00e1 excomu\u00f1\u00f3n e a reclusi\u00f3n perpetua, inclu\u00edndose o seu libro no \u00cdndice. Foi autorizado a retirarse a Arcetri, preto de Florencia, onde permaneceu ata a s\u00faa morte.\nM\u00e1is tarde Johannes Kepler desenvolver\u00eda as leis emp\u00edricas dos movementos dos corpos celestes, mentres que Huygens describ\u00eda a forza centr\u00edfuga. Isaac Newton unificar\u00eda estas achegas descubrindo a gravitaci\u00f3n universal.\nDa alquimia \u00e1 qu\u00edmica.\nArte esot\u00e9rica desde a Antig\u00fcidade, a alquimia \u00e9 a entecesora da f\u00edsica no sentido de observaci\u00f3n da materia. Segundo Serge Hutin, especialista na historia da alquimia, as \"fantas\u00edas dos ocultistas\" bloquearon por\u00e9n o progreso cient\u00edfico, sobre todo nos s\u00e9culos XVI e XVII. Por\u00e9n opina que estes espellismos que nutriron a alegor\u00eda alqu\u00edmica influ\u00edron considerablemente no pensamento cient\u00edfico. A experimentaci\u00f3n debe tam\u00e9n moito aos laboratorios dos alquimistas, onde se descubriron numerosos corpos que formaron m\u00e1is tarde parte da qu\u00edmica: o antimonio, o \u00e1cido sulf\u00farico ou o f\u00f3sforo, por exemplo. Os instrumentos dos alquimistas foron tam\u00e9n os dos qu\u00edmicos modernos, o alambique, por exemplo. Segundo Hutin, foi sobre todo sobre a medicina na que a alquimia tivo unha influencia m\u00e1is not\u00e1bel, pola achega de medicamentos minerais e polo ensanchamento da farmacopea. Para o qu\u00edmico Jean-Baptiste Dumas: \"A qu\u00edmica pr\u00e1ctica naceu nos talleres dos ferreiros, dos oleiros, dos cristaleiros e nas tendas dos perfumistas\". A alquimia non xogou, pois, o papel \u00fanico na formaci\u00f3n da qu\u00edmica; a\u00ednda que non \u00e9 menos certo que este papel foi capital.\nPara a conciencia popular, foron os primeiros qu\u00edmicos modernos \u2014como Lavoisier sobre todo, no s\u00e9culo XVIII, que pesa e mide os elementos qu\u00edmicos\u2014 os que consuman o divorcio entre qu\u00edmica e alquimia. Numerosos fil\u00f3sofos e sabios foron na s\u00faa orixe alquimistas, como Roger Bacon ou Paracelso; outros interes\u00e1ronse por eles, como Francis Bacon, e incluso, m\u00e1is tarde, Isaac Newton.\nA\u00ednda que as d\u00faas disciplinas estiveron ligadas, pola historia e polos seus actores, a diferenza reside na representaci\u00f3n da materia: combinaci\u00f3ns qu\u00edmicas para a qu\u00edmica, manifestaci\u00f3ns do mundo inanimado como fen\u00f3menos biol\u00f3xicos para a alquimia. Para Bernard Vidal, a alquimia ten sobre todo \"permiso para acumular un co\u00f1ecemento manipulatorio, pr\u00e1ctico, do obxecto qu\u00edmico (...) O alquimista comezou as\u00ed a rozar o campo de experiencias que ser\u00eda necesario aos qu\u00edmicos dos s\u00e9culos futuros\". A qu\u00edmica nace como disciplina cient\u00edfica con Andreas Libavius (1550 - 1616) que publica o primeiro compendio de qu\u00edmica, lig\u00e1ndoa coa medicina e a farmacia (clasifica os compostos qu\u00edmicos e d\u00e1 m\u00e9todos para preparalos), e m\u00e1is tarde Nicolas L\u00e9mery (1645 - 1715) publica o primeiro \"Tratado de qu\u00edmica\" elev\u00e1ndoa xa definitivamente ao rango de \"ciencia\" e facendo autoridade co seu \"Cours de chimie, contenant la mani\u00e8re de faire les op\u00e9rations qui sont en usage dans la m\u00e9decine, par une m\u00e9thode facile, avec des raisonnements sur chaque op\u00e9ration, pour l\u2019instruction de ceux qui veulent s\u2019appliquer \u00e0 cette science\" en 1675. Johann Rudolph Glauber (1604 - 1668) ou Robert Boyle, pola s\u00faa parte, achegan consider\u00e1beis experimentaci\u00f3ns sobre os elementos qu\u00edmicos.\nO nacemento da fisiolox\u00eda moderna.\nOs descubrimentos m\u00e9dicos e os progresos efectuados no co\u00f1ecemento da anatom\u00eda, en particular despois da traduci\u00f3n de numerosas obras antigas de Hip\u00f3crates e Galeno nos s\u00e9culos XV e XVI permitiron avances en materia de hixiene e da loita contra a mortaldade. Andrea Vesalio senta as\u00ed as bases da anatom\u00eda moderna, mentres Miguel Servet descobre o funcionamento da circulaci\u00f3n sangu\u00ednea e Ambroise Par\u00e9 fai as primeiras ligaduras de arterias. Ao mesmo tempo que numerosos artistas se interesan por aspectos dos corpos dos animais e do home, os cient\u00edficos da \u00e9poca ded\u00edcanse a estudar a fisiolox\u00eda con detalle.\nFanse un certo n\u00famero de comparaci\u00f3ns entre os membros inferiores dos humanos e dos \u00e9quidos (cabalos, principalmente). Otto Brunfels, J\u00e9r\u00f4me Bock e Leonhart Fuchs foron tres grandes autores sobre plantas silvestres. Hoxe en d\u00eda son reco\u00f1ecidos como os pais da bot\u00e1nica alem\u00e1. Da mesma maneira, escrib\u00edronse obras sobre animais como as de Conrad Gesner ilustradas, entre outros, por Alberto Durero.\nA difusi\u00f3n do saber: a imprenta.\nO campo das t\u00e9cnicas progresa considerabelmente grazas \u00e1 invenci\u00f3n da imprenta por Johannes Gutenberg no s\u00e9culo XV, invento que revoluciona a transmisi\u00f3n do saber. O n\u00famero de libros publicados aumenta exponencialmente, a escolarizaci\u00f3n en masa faise pos\u00edbel, e os cient\u00edficos poden debater por medio das publicaci\u00f3ns das s\u00faas experimentaci\u00f3ns. A ciencia conv\u00e9rtese as\u00ed nunha comunidade de sabios. Aparecen as Academias de ciencias, en Londres, Par\u00eds, San Petersburgo e Berl\u00edn.\nAs revistas cient\u00edficas proliferan. Pero os dominios do saber est\u00e1n mesturados e non constit\u00faen a\u00ednda totalmente disciplinas separadas. A ciencia, ao tempo que se institucionaliza, forma a\u00ednda parte do campo da investigaci\u00f3n filos\u00f3fica. Michel Blay di: \"\u00e9 moi sorprendente e, en definitiva, moi anacr\u00f3nico separar, no per\u00edodo cl\u00e1sico, a historia das ciencias da historia da filosof\u00eda, e tam\u00e9n do que se chama a historia literaria\".\nFinalmente, o Renacemento permite, para as disciplinas cient\u00edficas da materia, a creaci\u00f3n de disciplinas e de epistemolox\u00edas distintas pero reunidas pola cientificidade, e o mesmo permite para as matem\u00e1ticas, porque, segundo a expresi\u00f3n de Pascal Brioist: \"a matematizaci\u00f3n dunha pr\u00e1ctica conduce a darlle o t\u00edtulo espec\u00edfico de ciencia..\nO s\u00e9culo XVIII: o s\u00e9culo das luces.\nNo s\u00e9culo XVII, a \"revoluci\u00f3n cient\u00edfica\" foi pos\u00edbel pola \"matematizaci\u00f3n\" da ciencia. Isto non ocorre at\u00e9 o transcurso do s\u00e9culo XVIII no que aparecen as grandes instituci\u00f3ns cient\u00edficas, especialmente as Academias das Ciencias, as Sociedades cient\u00edficas, e no que a ciencia entra nas universidades. Sobre todo, as ciencias naturais e a medicina desenv\u00f3lvense durante este per\u00edodo . E no s\u00e9culo XVIII a maior\u00eda dos cient\u00edficos eran partidarios dun cambio: fronte \u00e1s ideas anteriores, consideraban a ciencia como a \u00fanica v\u00eda obxectiva de co\u00f1ecemento (de a\u00ed, o nome de \"S\u00e9culo das luces\"). Este esp\u00edrito quedou reflectido na \"Enciclopedia das Artes e das Ciencias\", recompilada por Diderot (1713 - 1784) e D'Alembert (1717 - 1783), obra na que se resum\u00eda todo o co\u00f1ecemento cient\u00edfico da \u00e9poca en todas as ramas do saber, e da que se trata m\u00e1is abaixo.\nEn Espa\u00f1a, durante o s\u00e9culo XVIII, no reinado de Carlos III, produciuse unha recuperaci\u00f3n en todas as ordes tras a superaci\u00f3n da crise econ\u00f3mica do s\u00e9culo XVII. Exemplos do rexurdimento das ciencias foron as fundaci\u00f3ns do \"Real Xard\u00edn Bot\u00e1nico de Madrid\" (1781) e o \"Colexio de Cirurx\u00eda de Barcelona\", as\u00ed como as diversas expedici\u00f3ns cient\u00edficas ao Novo Mundo, entre as que destaca a de Jos\u00e9 Celestino Mutis (1732 - 1808). Os s\u00e9culos XVI e XVII estiveron moi influ\u00eddos polo descubrimento de Am\u00e9rica. As novas especies de plantas e animais polarizaron o interese dos naturalistas, entre os que destacaron os sistem\u00e1ticos John Ray e Tournefort.\nEntre os cient\u00edficos m\u00e1is importantes do s\u00e9culo XVII destacan Francesco Redi (1626 - 1698), que se declarou contrario \u00e1 xeraci\u00f3n espont\u00e1nea; os irm\u00e1ns Janssen, que inventaron o microscopio a finais do s\u00e9culo XVI; Malpighi (1628 - 1694), que descubriu os capilares sangu\u00edneos (a existencia dos cales xa fora prevista por Harvey), os alv\u00e9olos pulmonares, a circulaci\u00f3n renal (as pir\u00e1mides de Malpighi levan o seu nome) etc., e Robert Hooke (1635 - 1703), que introduciu o termo c\u00e9lula ao ver o parecido entre un tecido suberoso (de cortiza), visto ao microscopio, e as celas dun favo).\nE entre os do s\u00e9culo XVIII cabe destacar a Anton van Leeuwenhoek (1632 - 1723), descubridor dos protozoos e primeiro observador de c\u00e9lulas como os gl\u00f3bulos vermellos, os espermatozoides e as bacterias, John Needham (1731 - 1789), defensor da xeraci\u00f3n espont\u00e1nea, e Lazzaro Spallanzani (1729 - 1799), detractor da mesma. \nO s\u00e9culo XVIII \u00e9 a \u00e9poca dos grandes viaxeiros e sistem\u00e1ticos. Entre eles destaca o sueco Carl von Linn\u00e9, (1707 - 1778), fixista e aristot\u00e9lico, que ideou a nomenclatura binomial actualmente en uso, e clasificou os animais e as plantas nas sucesivas edici\u00f3ns das s\u00faas obras \"Systema naturae\" (O sistema da natureza) (1735) e \"Species plantarum\" (As especies de plantas) (1753), obras que serven de base \u00e1 sistem\u00e1tica actual de animais e plantas, o sistema binomial e da nomenclatura para animais e vexetais, respectivamente. O seu contempor\u00e1neo Conde de Buffon (1707 - 1788), naturalista franc\u00e9s autor dunha \"Histoire naturelle\" (Historia natural) \u00e1 que dedicou gran parte da s\u00faa vida, criticouno e adoptou unha concepci\u00f3n transformista do universo.\nA \"Enciclopedia\".\nUn segundo cambio importante no S\u00e9culo das luces en relaci\u00f3n co s\u00e9culo precedente tivo a s\u00faa orixe en Francia, cos enciclopedistas. Este movemento intelectual defend\u00eda a idea de que existe unha arquitectura cient\u00edfica e moral do saber. O fil\u00f3sofo Diderot e o matem\u00e1tico d'Alembert publicaron en 1751 a \"Encyclop\u00e9die ou Dictionnaire raisonn\u00e9 des sciences, des arts et des m\u00e9tiers\" (co\u00f1ecido como \"A Enciclopedia\") que permitiu co\u00f1ecer todo o co\u00f1ecemento cient\u00edfico da \u00e9poca. Esta Enciclopedia v\u00e9n ser coma un himno ao progreso cient\u00edfico .\nCoa Enciclopedia nace igualmente a concepci\u00f3n cl\u00e1sica de que a ciencia debe a s\u00faa aparici\u00f3n ao descubrimento do m\u00e9todo experimental. Jean Le Rond d'Alembert explica as\u00ed, no \"Discours pr\u00e9liminaire de l'Encyclop\u00e9die\" (1759) que: \nRacionalismo e ciencia moderna.\nO per\u00edodo chamado \"das luces\" iniciou o ascenso da corrente racionalista, que provi\u00f1a de Ren\u00e9 Descartes e, despois, de fil\u00f3sofos ingleses como Thomas Hobbes e David Hume, que adoptaron unha v\u00eda emp\u00edrica , po\u00f1endo o acento nos sentidos e a experiencia na adquisici\u00f3n dos co\u00f1ecementos, en detrimento da raz\u00f3n pura. Pensadores, igualmente cient\u00edficos (como Leibniz, que desenvolveu as matem\u00e1ticas e o c\u00e1lculo infinitesimal, ou Kant, ou o bar\u00f3n de Holbach, no seu \"Sistema da natureza\", no que sost\u00e9n o ate\u00edsmo contra calquera concepci\u00f3n relixiosa ou de\u00edsta, o materialismo e o fatalismo, \u00e9 dicir, o determinismo cient\u00edfico), fixeron da Raz\u00f3n (con mai\u00fascula) un culto ao progreso e ao desenvolvemento social. Os descubrimentos de Isaac Newton, a s\u00faa capacidade para confrontar e para ensamblar as probas axiom\u00e1ticas e as observaci\u00f3ns f\u00edsicas nun sistema coherente, d\u00e9ronlle o ton a todo o que seguir\u00eda a s\u00faa exemplar \"Philosophi\u00e6 Naturalis Principia Mathematica\" (Principios matem\u00e1ticos da filosof\u00eda natural). Enunciando a \"teor\u00eda da gravitacion universal\", Newton inaugurou a idea dunha ciencia como discurso tendente a explicar o mundo considerado como racional por estar ordenado por leis reproduc\u00edbeis.\nO nacemento das grandes disciplinas cient\u00edficas.\nA maior\u00eda das disciplinas maiores da ciencia consol\u00eddanse, coas s\u00faas epistemolox\u00edas e os seus m\u00e9todos, no s\u00e9culo XVIII. A bot\u00e1nica aparece con Linneo. A qu\u00edmica nace por aquel tempo con Lavoisier que enuncia en 1778 a \"lei da conservaci\u00f3n da materia\", e identifica e batiza o ox\u00edxeno. As ciencias da Terra fan tam\u00e9n a s\u00faa aparici\u00f3n. Como disciplina, a medicina progresou igualmente coa constituci\u00f3n dos exames cl\u00ednicos e as primeiras clasificaci\u00f3ns das enfermidades por William Cullen e Fran\u00e7ois Boissier de Sauvages de Lacroix.\nO s\u00e9culo XIX.\nTras dun s\u00e9culo coma o XVIII, no que a maior actividade dos bi\u00f3logos se desenvolveu no campo da sistem\u00e1tica, nun intento de clasificar as especies procedentes do Novo Mundo, suscitouse no s\u00e9culo XIX unha interpretaci\u00f3n, baseada na raz\u00f3n, tanto da aparici\u00f3n das diferentes especies coma da s\u00faa distribuci\u00f3n e parentesco. As\u00ed xurdiu a teor\u00eda evolucionista. Un dos primeiros en defendela foi Jean-Baptiste de Monet, co\u00f1ecido como Lamarck (1744 - 1829), que explicaba a s\u00faa hip\u00f3tese base\u00e1ndose en dous principios: \"a necesidade crea o \u00f3rgano e a s\u00faa funci\u00f3n desenv\u00f3lveo\", e \"os caracteres adquiridos transm\u00edtense hereditariamente\". Esta teor\u00eda (lamarckismo) chocaba, por un lado, coa cr\u00edtica daqueles que ped\u00edan datos, experiencias etc., que a confirmasen e, por outro, coa opini\u00f3n do franc\u00e9s Georges Cuvier (1769 - 1832), considerado como o pai da paleontolox\u00eda e da anatom\u00eda comparada, e os seus seguidores. Cuvier era fixista, \u00e9 dicir, cr\u00eda na inmutabilidade das especies. Para explicar a desaparici\u00f3n de especies que s\u00f3 existiron no pasado, e das que s\u00f3 nos chegaron restos fosilizados, supo\u00f1\u00eda que houbera unha serie de cat\u00e1strofes sucesivas que producir\u00edan a s\u00faa extinci\u00f3n (catastrofismo). Posteriormente, despois de cada cat\u00e1strofe, desenvolv\u00edase unha nova e distinta creaci\u00f3n.\nA oposici\u00f3n entre ciencia e relixi\u00f3n ref\u00f3rzase coa aparici\u00f3n, en 1859, de \"A orixe das especies segundo a selecci\u00f3n natural\" do naturalista ingl\u00e9s Charles Darwin (1809 - 1882). Neste libro Darwin recolleu as conclusi\u00f3ns \u00e1s que chegara durante a viaxe cient\u00edfica que moitos anos antes (1831 - 1836) realizara por todo o Novo Mundo e o Pac\u00edfico a bordo do Beagle. A teor\u00eda de Darwin (darwinismo) ap\u00f3iase en dous puntos: a variabilidade da descendencia e a selecci\u00f3n natural ou, dito doutro xeito, a supervivencia do m\u00e1is apto. Pronto se desencadeou unha controversia entre os seguidores do franc\u00e9s Lamarck e os do ingl\u00e9s Darwin (e, algo m\u00e1is tarde, e m\u00e1is intensamente, entre estes \u00faltimos e os sectores relixiosos).\nO fil\u00f3sofo Spencer utilizou o impacto do darwinismo na sociedade do s\u00e9culo XIX para, d\u00e1ndolle unha carga relixiosa da cal esta teor\u00eda en principio carece (Darwin era agn\u00f3stico), realizar un ataque contra a opini\u00f3n doutros cient\u00edficos. As\u00ed, produciuse unha primeira reacci\u00f3n de rexeitamento do darwinismo en moitos ambientes relixiosos e cient\u00edficos. Posteriormente admitiuse a denominaci\u00f3n de evolucionismo cient\u00edfico para referirse a un darwinismo desprovisto desta carga ideol\u00f3xica. Darwin morreu en 1882 sen poder achegar datos que explicasen a orixe da variabilidade entre os descendentes dunha mesma parella, fen\u00f3meno que constit\u00fae a base fundamental da s\u00faa teor\u00eda evolucionista.\nNo primeiro terzo deste s\u00e9culo XIX hai que recordar tam\u00e9n o labor de Edward Jenner (1749 - 1823), descubridor da primeira vacina, a da var\u00edola, que abriu o cami\u00f1o da inmunolox\u00eda. Posteriormente Scheleiden (1804 - 1881) e Schwann (1810 - 1895) destacaron en citolox\u00eda e histolox\u00eda por enunciar a teor\u00eda celular. M\u00e1is tarde, en microbiolox\u00eda, Louis Pasteur (1822 - 1895) levou a cabo experimentos definitivos sobre a falsidade da xeraci\u00f3n espont\u00e1nea, descubriu que alg\u00fans microorganismos ti\u00f1an car\u00e1cter pat\u00f3xeno (ao estudar unha enfermidade que atacaba o verme da seda), illou o bacilo do c\u00f3lera das gali\u00f1as, deduciu o concepto de inmunidade e descubriu a vacina antirr\u00e1bica; est\u00e1 considerado como o pai da bacteriolox\u00eda. Posteriormente, Robert Koch (1843 - 1910) illou o microbio que produc\u00eda o carb\u00fanculo, o bacilo da tuberculose e o vibrio do c\u00f3lera. En 1865, o m\u00e9dico escoc\u00e9s Joseph Lister (1827 - 1912) descubriu que as infecci\u00f3ns das feridas d\u00e9bense \u00e1s bacterias, e en 1867 utilizou fenol para crear un ambiente bactericida nas salas de operaci\u00f3ns (antisepsia). En 1884, o m\u00e9dico e bacteri\u00f3logo espa\u00f1ol Jaime Ferr\u00e1n (1852 - 1929) descubriu a vacina contra o c\u00f3lera.\nA biolox\u00eda co\u00f1ece no s\u00e9culo XIX profundos cambios co nacemento da xen\u00e9tica, cos traballos de Gregor Mendel. En 1865, o freire agosti\u00f1o Gregor Mendel (1822 - 1884) publicou os seus traballos sobre as leis que rexen a herdanza biol\u00f3xica. O abandono definitivo do vitalismo, despois da (accidental) s\u00edntese da urea, en 1828, a partir de amon\u00edaco e di\u00f3xido de carbono, polo alem\u00e1n Friedrich W\u00f6lher (1800 - 1882), que demostra que os compostos org\u00e1nicos obedecen \u00e1s mesmas leis fisicoqu\u00edmicas que os compostos inorg\u00e1nicos, favorece o desenvolvemento da fisiolox\u00eda. Nesta disciplina destacou o franc\u00e9s Claude Bernard (1813 - 1878), que pode ser considerado o pai desta ciencia. A mediados do s\u00e9culo XIX apareceu por primeira vez o termo ecolox\u00eda para designar unha nova rama das ciencias biol\u00f3xicas. O alem\u00e1n Ernst Haeckel (1834 - 1919) foi o introdutor desta palabra e talvez o primeiro que definiu a nova ciencia. Nun traballo publicado en 1870 dic\u00eda: \"Entendemos por ecolox\u00eda o conxunto dos co\u00f1ecementos referentes \u00e1 econom\u00eda da natureza, a investigaci\u00f3n de todas as relaci\u00f3ns do animal tanto co seu medio org\u00e1nico coma inorg\u00e1nico\". Tam\u00e9n a mediados deste s\u00e9culo o zo\u00f3logo franc\u00e9s \u00c9tienne Geoffroy Saint-Hilaire (1772 - 1844) propuxo a denominaci\u00f3n de etolox\u00eda para o estudo das relaci\u00f3ns dos organismos dentro da familia, da sociedade no seu conxunto e da comunidade.\nA Revoluci\u00f3n industrial.\nA Primeira e a Segunda Revoluci\u00f3ns Industriais estiveron marcadas por profundos cambios econ\u00f3micos e sociais, derivados das innovaci\u00f3ns e descubrimentos cient\u00edficos e t\u00e9cnicos. O vapor e, despois, a electricidade contan entre os progresos not\u00e1beis que permitiron a mellora dos transportes e da produci\u00f3n. Os instrumentos cient\u00edficos son m\u00e1is numerosos e m\u00e1is seguros, tales como o microscopio ou o telescopio, que se perfeccionan.\nA f\u00edsica adquire as s\u00faas principais leis, especialmente con Maxwell (1831 - 1979), que enuncia os principios da teor\u00eda cin\u00e9tica dos gases, as\u00ed como a ecuaci\u00f3n de onda fundando o electromagnetismo. Estes dous descubrimentos permiten importantes traballos ulteriores especialmente en relatividade restrinxida e en mec\u00e1nica cu\u00e1ntica. Establ\u00e9cense as\u00ed os fundamentos das ciencias do s\u00e9culo XX, sobre todo os principios da f\u00edsica de part\u00edculas, a prop\u00f3sito da natureza da luz.\nUnha ciencia \"postindustrial\".\nA historia recente da ciencia est\u00e1 marcada polo continuo refinamento do co\u00f1ecemento adquirido e o desenvolvemento tecnol\u00f3xico, acelerado xa desde a aparici\u00f3n do m\u00e9todo cient\u00edfico. Se ben as revoluci\u00f3ns cient\u00edficas de principios do s\u00e9culo XX se deron sobre todo no campo da f\u00edsica a trav\u00e9s do desenvolvemento da mec\u00e1nica cu\u00e1ntica e a relatividade xeral, no s\u00e9culo XXI a ciencia enfr\u00f3ntase \u00e1 revoluci\u00f3n biotecnol\u00f3xica.\nNo s\u00e9culo XX produciuse unha aceleraci\u00f3n sen precedentes do progreso cient\u00edfico. Esta \"revoluci\u00f3n cient\u00edfica\" d\u00e9bese tanto \u00e1 aparici\u00f3n de novos instrumentos, como o microscopio electr\u00f3nico, que permitiu, xunto co progreso que experimentaron outras ciencias, como a qu\u00edmica org\u00e1nica, grandes avances en citolox\u00eda e histolox\u00eda, como \u00e1 gran cantidade de persoas e grupos de investigaci\u00f3n que se dedican \u00e1 ciencia en todo o mundo.\nProd\u00facese unha importate mellora da precisi\u00f3n dos instrumentos que, eles mesmos, resultan dos avances m\u00e1is recentes da ciencia. A inform\u00e1tica, que se desenvolve a partir dos anos 1950, e que permite un mellor tratamento dun volume de informaci\u00f3ns cada vez m\u00e1is importante, e que chegou a revolucionar a pr\u00e1ctica da investigaci\u00f3n, \u00e9 un destes instrumentos.\nOs intercambios internacionais dos co\u00f1ecementos cient\u00edficos son cada vez m\u00e1is r\u00e1pidos e f\u00e1ciles. Cada vez m\u00e1is os descubrimentos m\u00e1is co\u00f1ecidos do s\u00e9culo XX preceden \u00e1 verdadeira mundializaci\u00f3n e \u00e1 uniformaci\u00f3n ling\u00fc\u00edstica das publicaci\u00f3ns cient\u00edficas.\nComplexidade crecente das ciencias.\nDe revoluci\u00f3ns cient\u00edficas en revoluci\u00f3ns cient\u00edficas, a ciencia viu como as s\u00faas disciplinas se especializaban. A complexificaci\u00f3n das ciencias estoura no s\u00e9culo XX, conxuntamente coa multiplicaci\u00f3n dos campos de estudo. O caso da biolox\u00eda \u00e9 un exemplo. Div\u00eddese, en efecto, en numerosas ramas: biolox\u00eda molecular, bioqu\u00edmica, biolox\u00eda xen\u00e9tica, agrobiolox\u00eda etc.\nParalelamente, as ciencias aprox\u00edmanse para traballaren xuntas. As\u00ed, por exemplo, a biolox\u00eda busca axuda na qu\u00edmica e na f\u00edsica, mentres que esta \u00faltima utiliza a astronom\u00eda para confirmar ou rexeitar as s\u00faas teor\u00edas (\u00e9 a astrof\u00edsica). Por outra parte, as matem\u00e1ticas conv\u00e9rtense na \"linguaxe\" com\u00fan das ciencias; as s\u00faas aplicaci\u00f3ns son m\u00faltiplas.\nA suma dos co\u00f1ecementos chega a ser tan grande que resulta impos\u00edbel para un cient\u00edfico co\u00f1ecer perfectamente varias ramas da ciencia. Especial\u00edzanse cada vez m\u00e1is e, para contrabalancear iso, o traballo en equipo converteuse en norma.\n\u00c9tica e ciencia: o porvir da ciencia no s\u00e9culo XXI.\nO s\u00e9culo XXI caracter\u00edzase por unha aceleraci\u00f3n dos descubrimentos \"punta\", como a nanotecnolox\u00eda. Ademais, no seo das ciencias naturais, a xen\u00e9tica promete cambios sociais ou biol\u00f3xicos sen precedentes. A inform\u00e1tica \u00e9 \u00e1 vez unha ciencia e un instrumento de investigaci\u00f3n xa que a simulaci\u00f3n inform\u00e1tica permite experimentar modelos cada vez m\u00e1is complexos e gorentosos en termos de potencia de c\u00e1lculo.\nA ciencia democrat\u00edzase. Por unha parte, importantes proxectos internacionais ven a luz (loita contra a SIDA e o cancro, programa SETI, astronom\u00eda, detectores de part\u00edculas etc.). E por outra, a vulgarizaci\u00f3n cient\u00edfica permite acceder a cada vez m\u00e1is persoas ao razoamento e \u00e1 curiosidade cient\u00edfica.\nA \u00e9tica, nestes tempos, representa unha noci\u00f3n concomitante \u00e1 da ciencia. As nanotecnolox\u00edas e a xen\u00e9tica sobre todo presentan os problemas da sociedade futura, a saber, respectivamente, os perigos das innovaci\u00f3ns para a sa\u00fade e a manipulaci\u00f3n do patrimonio hereditario do home. Os pa\u00edses avanzados tecnoloxicamente crean as\u00ed \u00f3rganos institucionais encargados de examinar o bo uso das aplicaci\u00f3ns cient\u00edficas. Por exemplo, leis bio\u00e9ticas establ\u00e9cense a trav\u00e9s do mundo, a\u00ednda que non en todos os lugares da mesma maneira, porque est\u00e1n moi ligadas aos dereitos locais.\nDescrici\u00f3n das Ciencias Naturais.\nAstronom\u00eda.\nEsta disciplina \u00e9 a ciencia dos obxectos e fen\u00f3menos astron\u00f3micos orixinados f\u00f3ra da atmosfera terrestre. O seu campo est\u00e1 relacionado coa f\u00edsica, coa qu\u00edmica, co movemento e coa evoluci\u00f3n dos obxectos celestes, as\u00ed como tam\u00e9n coa formaci\u00f3n e o desenvolvemento do universo. A astronom\u00eda incl\u00fae o exame, estudo e modelaxe das estrelas, os planetas, os cometas, as galaxias e o cosmos. A maior\u00eda da informaci\u00f3n usada polos astr\u00f3nomos rec\u00f3llese pola observaci\u00f3n remota, a\u00ednda que se conseguiu reproducir, nalg\u00fans casos, no laboratorio, a execuci\u00f3n de fen\u00f3menos celestes como, por exemplo, a qu\u00edmica molecular do medio interestelar.\nMentres as orixes do estudo dos elementos e fen\u00f3menos celestes poden rastrexarse at\u00e9 a antig\u00fcidade, a metodolox\u00eda cient\u00edfica deste campo comezou a desenvolverse a mediados do s\u00e9culo XVII. Un factor clave foi a introduci\u00f3n do telescopio por Galileo Galilei, que permitiu examinar o ceo da noite m\u00e1is detalladamente.\nO tratamento matem\u00e1tico da astronom\u00eda comezou co desenvolvemento da mec\u00e1nica celeste e coas leis de gravitaci\u00f3n por Isaac Newton, a\u00ednda que xa fora posto en marcha polo traballo anterior de astr\u00f3nomos como Johannes Kepler.\nContra o s\u00e9culo XIX, a astronom\u00eda desenv\u00f3lvese xa como unha ciencia formal, coa introduci\u00f3n de instrumentos como o espectroscopio e a fotograf\u00eda, que permitiron a continua mellora de telescopios e a creaci\u00f3n de observatorios profesionais.\nBiolox\u00eda.\nEste campo comprende un conxunto de disciplinas que examinan fen\u00f3menos relativos a organismos vivos. A escala de estudo vai desde os subcompo\u00f1entes biof\u00edsicos at\u00e9 os sistemas m\u00e1is complexos. A biolox\u00eda oc\u00fapase das caracter\u00edsticas, a clasificaci\u00f3n e a conduta dos organismos, as\u00ed como da formaci\u00f3n e as interacci\u00f3ns das especies entre si e co medio natural.\nOs campos biol\u00f3xicos da bot\u00e1nica, a zoolox\u00eda e a medicina (estreitamente relacionada esta coa farmacia) xurdiron desde os primeiros momentos da civilizaci\u00f3n, mentres que a microbiolox\u00eda introduciuse no s\u00e9culo XVII co descubrimento do microscopio.\nCon todo, non foi at\u00e9 o s\u00e9culo XIX cando a biolox\u00eda se unificou, unha vez que os cient\u00edficos descubriron coincidencias en todos os seres vivos e decidiron estudalos como un conxunto.\nAlg\u00fans desenvolvementos clave na ciencia biol\u00f3xica foron a xen\u00e9tica, a teor\u00eda da evoluci\u00f3n de Charles Darwin coa chamada selecci\u00f3n natural, a teor\u00eda microbiana das enfermidades infecciosas e a aplicaci\u00f3n de t\u00e9cnicas de f\u00edsica e qu\u00edmica a nivel celular e molecular (biof\u00edsica e bioqu\u00edmica, respectivamente).\nA biolox\u00eda moderna div\u00eddese en subdisciplinas, segundo os tipos de organismo e a escala en que se estudan. A biolox\u00eda molecular \u00e9 o estudo da qu\u00edmica fundamental da vida, mentres que a biolox\u00eda celular ten como obxecto o exame da c\u00e9lula, \u00e9 dicir, a unidade construtiva b\u00e1sica de toda a vida. A un nivel m\u00e1is elevado, est\u00e1 a fisiolox\u00eda, que estuda a estrutura interna do organismo.\nF\u00edsica.\nA f\u00edsica incl\u00fae o estudo dos compo\u00f1entes fundamentais do universo, as forzas e interacci\u00f3ns que exercen entre si e os resultados producidos por ditas interacci\u00f3ns. \nEn xeral, a f\u00edsica consid\u00e9rase como unha ciencia fundamental, estreitamente vinculada coa matem\u00e1tica e a l\u00f3xica na formulaci\u00f3n e cuantificaci\u00f3n dos principios.\nO estudo dos principios do universo ten unha longa historia e un gran traballo dedutivo, a partir da observaci\u00f3n e a experimentaci\u00f3n. A formulaci\u00f3n das teor\u00edas sobre as leis que gobernan o universo foi un obxectivo central da f\u00edsica desde tempos remotos, coa filosof\u00eda do emprego sistem\u00e1tico de experimentos cuantitativos de observaci\u00f3n e proba como fonte de verificaci\u00f3n.\nA clave do desenvolvemento hist\u00f3rico da f\u00edsica incl\u00fae fitos como a teor\u00eda da gravitaci\u00f3n universal e a mec\u00e1nica cl\u00e1sica de Newton, a comprensi\u00f3n da natureza da electricidade e a s\u00faa relaci\u00f3n co magnetismo, a teor\u00eda xeral da relatividade e a teor\u00eda especial da relatividade de Einstein, o desenvolvemento da termodin\u00e1mica e o modelo da mec\u00e1nica cu\u00e1ntica, aos niveis da f\u00edsica at\u00f3mica e subat\u00f3mica.\nO campo da f\u00edsica \u00e9 extraordinariamente amplo, e pode inclu\u00edr estudos tan diversos como a mec\u00e1nica cu\u00e1ntica, a f\u00edsica te\u00f3rica ou a \u00f3ptica. A f\u00edsica moderna ori\u00e9ntase a unha especializaci\u00f3n crecente, onde os investigadores tenden a enfocar \u00e1reas particulares m\u00e1is que a ser universalistas, como o foron Albert Einstein ou Lev Landau, que traballaron nunha multiplicidade de \u00e1reas.\nQu\u00edmica.\nConstitu\u00edndo o estudo cient\u00edfico da materia a escala at\u00f3mica e molecular, a qu\u00edmica oc\u00fapase principalmente das agrupaci\u00f3ns supraat\u00f3micas, como son os gases, as mol\u00e9culas, os cristais e os metais, estudando a s\u00faa composici\u00f3n, propiedades, transformaci\u00f3ns e reacci\u00f3ns. \nA qu\u00edmica tam\u00e9n incl\u00fae a comprensi\u00f3n das propiedades e interacci\u00f3ns da materia a escala at\u00f3mica. A maior\u00eda dos procesos qu\u00edmicos poden estudarse directamente no laboratorio, usando unha serie de t\u00e9cnicas a mi\u00fado ben establecidas, tanto de manipulaci\u00f3n de materiais como de comprensi\u00f3n dos procesos subxacentes.\nUnha aproximaci\u00f3n alternativa \u00e9 a que proporcionan as t\u00e9cnicas de modelaxe molecular, que extraen conclusi\u00f3ns de modelos computacionais. A qu\u00edmica ch\u00e1mase a mi\u00fado \"ciencia central\", polo seu papel de conexi\u00f3n coas outras ciencias naturais.\nA experimentaci\u00f3n qu\u00edmica tivo a s\u00faa orixe na alquimia, un sistema de crenzas que combinaba esoterismo e experimentaci\u00f3n f\u00edsica. A ciencia qu\u00edmica comezou a desenvolverse a finais do s\u00e9culo XVIII, co traballo de cient\u00edficos not\u00e1beis como Robert Boyle, o descubridor dos gases, ou Antoine Lavoisier, que descubriu a lei de conservaci\u00f3n da masa.\nA sistematizaci\u00f3n f\u00edxose patente coa creaci\u00f3n da t\u00e1boa peri\u00f3dica dos elementos (ou sistema peri\u00f3dico) e a introduci\u00f3n da teor\u00eda at\u00f3mica, cando os investigadores desenvolveron unha comprensi\u00f3n fundamental dos estados da materia, os i\u00f3ns, os enlaces qu\u00edmicos e as reacci\u00f3ns qu\u00edmicas.\nDesde a primeira metade do s\u00e9culo XIX o desenvolvemento da qu\u00edmica levou aparellada a aparici\u00f3n e expansi\u00f3n dunha industria qu\u00edmica de gran relevancia na econom\u00eda e na calidade de vida actuais.\nXeolox\u00eda.\nXeolox\u00eda \u00e9 un termo que engloba as ciencias relacionadas co planeta Terra, que incl\u00faen a xeof\u00edsica, a xeoqu\u00edmica, a tect\u00f3nica ou xeolox\u00eda estrutural, a xeodin\u00e1mica, a hidrolox\u00eda, a meteorolox\u00eda, a oceanograf\u00eda, a edafolox\u00eda, a estratigraf\u00eda, a mineralox\u00eda, a petrolox\u00eda e a paleontolox\u00eda.\nA\u00ednda que a miner\u00eda e a xemolox\u00eda (estudo das pedras preciosas) foron obxecto do interese humano ao longo da historia da civilizaci\u00f3n, o seu desenvolvemento cient\u00edfico dentro da ciencia da xeolox\u00eda non ocorreu at\u00e9 o s\u00e9culo XVIII.\nO estudo da Terra, en especial a paleontolox\u00eda, floreceu no s\u00e9culo XIX.\nE o crecemento doutras disciplinas, como a xeof\u00edsica, no s\u00e9culo XX, coa teor\u00eda da tect\u00f3nica de placas, nos anos 60, que tivo un impacto sobre as ciencias da Terra similar \u00e1 da teor\u00eda da evoluci\u00f3n sobre a biolox\u00eda.\nA xeolox\u00eda est\u00e1, na actualidade, estreitamente ligada \u00e1 investigaci\u00f3n clim\u00e1tica e \u00e1s industrias mineira e petroleira.\nCiencias \"cruzadas\" ou \"interdisciplinares\".\nAs diferenzas entre as disciplinas das ciencias naturais non est\u00e1n sempre ben marcadas, polo que as denominadas \"ciencias cruzadas\" comparten un gran n\u00famero de campos. A f\u00edsica xoga un papel significativo nas outras ciencias naturais, dando orixe, por exemplo, \u00e1 astrof\u00edsica, a xeof\u00edsica, a qu\u00edmica f\u00edsica e a biof\u00edsica. As\u00ed mesmo, a qu\u00edmica est\u00e1 representada en varios campos, como a bioqu\u00edmica, a xeoqu\u00edmica e a astroqu\u00edmica.\nUn exemplo particular de disciplina cient\u00edfica que abarca m\u00faltiplas ciencias naturais \u00e9 a ciencia do medio ambiente. Esta materia estuda as interacci\u00f3ns dos compo\u00f1entes f\u00edsicos, qu\u00edmicos e biol\u00f3xicos do medio, con particular atenci\u00f3n aos efectos da actividade humana (acci\u00f3n antr\u00f3pica) e o seu impacto sobre a biodiversidade e a sustentabilidade. Esta ciencia tam\u00e9n implica a expertos doutros campos (edaf\u00f3logos, climat\u00f3logos, ocean\u00f3grafos etc.).\nUnha disciplina comp\u00e1rabel \u00e1 anterior \u00e9 a oceanograf\u00eda, que se relaciona cunha ampla gama de disciplinas cient\u00edficas. A oceanograf\u00eda subdiv\u00eddese, \u00e1 s\u00faa vez, noutras disciplinas cruzadas, como a biolox\u00eda mari\u00f1a. Como o ecosistema mari\u00f1o \u00e9 moi grande e moi diverso, a biolox\u00eda mari\u00f1a tam\u00e9n se bifurca en moitas subdivisi\u00f3ns, inclu\u00edndo especializaci\u00f3ns en especies particulares.\nHai tam\u00e9n un grupo de campos con disciplinas cruzadas nos que, pola natureza dos problemas que abarcan, hai fortes correntes contrarias \u00e1 especializaci\u00f3n. Por outro lado, nalg\u00fans campos de aplicaci\u00f3ns integrais, os especialistas en m\u00e1is dun campo te\u00f1en un papel clave no di\u00e1logo entre eles. Tales campos integrais, por exemplo, poden inclu\u00edr a nanociencia, a astrobiolox\u00eda e complexos sistemas inform\u00e1ticos."}
{"id": "70", "revid": "1131", "url": "https://gl.wikipedia.org/wiki?curid=70", "title": "Cal (hom\u00f3nimos)", "text": "Cal pode referirse a:\nComo top\u00f3nimo pode referirse a:\nComo apelido, pode referise a:"}
{"id": "71", "revid": "54334", "url": "https://gl.wikipedia.org/wiki?curid=71", "title": "Ciencia", "text": "A ciencia \u00e9, en sentido amplo, calquera co\u00f1ecemento organizado. Pero, en sentido m\u00e1is restritivo, \u00e9 o conxunto dos sistemas de co\u00f1ecemento organizado con obxectos e m\u00e9todos de estudo determinados e baseados en leis obxectivas que se poden verificar (o que se chama o m\u00e9todo cient\u00edfico), e tam\u00e9n ao sistema empregado para adquirir ditos co\u00f1ecementos.\nEste artigo est\u00e1 de acordo co sentido m\u00e1is restritivo da palabra. A ciencia, tal como se considera neste artigo, denom\u00ednase moitas veces como ciencia experimental, a fin de diferenciala da ciencia aplicada, que \u00e9 a aplicaci\u00f3n da investigaci\u00f3n cient\u00edfica a necesidades humanas espec\u00edficas, a\u00ednda que as d\u00faas estean certamente interconectadas. E moito menos se consideran as denominadas ciencias sociais.\nA vontade da comunidade cient\u00edfica \u00e9 a de producir \"co\u00f1ecementos cient\u00edficos\" a partir de m\u00e9todos de investigaci\u00f3n rigorosos, verific\u00e1beis e reproduc\u00edbeis. En canto aos \"m\u00e9todos cient\u00edficos\" e aos \"valores cient\u00edficos\", son \u00e1 vez o produto e a ferramenta de produci\u00f3n destes co\u00f1ecementos, e caracter\u00edzanse polo seu obxectivo, que consiste en permitir, comprender e explicar o mundo e os seus fen\u00f3menos da maneira o m\u00e1is elemental pos\u00edbel, \u00e9 dicir, producir co\u00f1ecementos aproxim\u00e1ndose o m\u00e1is pos\u00edbel aos feitos observ\u00e1beis. A diferenza dos dogmas, que pretenden igualmente dicir a verdade, a ciencia est\u00e1 aberta \u00e1 cr\u00edtica, e os co\u00f1ecementos cient\u00edficos, as\u00ed como os seus m\u00e9todos, est\u00e1n sempre abertos \u00e1 revisi\u00f3n. Ademais, as ciencias te\u00f1en como finalidade comprender os fen\u00f3menos, e obter diso previsi\u00f3ns xustas e aplicaci\u00f3ns funcionais. Estes co\u00f1ecementos son a base de numerosos desenvolvementos t\u00e9cnicos que te\u00f1en forte impacto na sociedade.\nIntroduci\u00f3n.\nA ciencia constit\u00fae un m\u00e9todo sistem\u00e1tico de obtenci\u00f3n de co\u00f1ecemento sobre a natureza en todos os seus aspectos. O m\u00e9todo usado denom\u00ednase m\u00e9todo cient\u00edfico.\nParte dos descubrimentos cient\u00edficos poden resultar que est\u00e1n moi en contra da intuici\u00f3n, como a natureza at\u00f3mica ou cu\u00e1ntica da materia. Pero moitas concepci\u00f3ns intuitivas da natureza transform\u00e1ronse a partir de descubrimentos cient\u00edficos, como a rotaci\u00f3n da Terra ao redor do Sol ou a teor\u00eda da evoluci\u00f3n.\nA ciencia tam\u00e9n pode entenderse como unha instituci\u00f3n da que forman parte os cient\u00edficos, e que funciona de acordo con regulamentos expl\u00edcitos ou impl\u00edcitos. As academias, as universidades, os institutos de investigaci\u00f3n, as revistas cient\u00edficas e os premios e reco\u00f1ecementos acad\u00e9micos conformar\u00edan este aspecto sociol\u00f3xico da ciencia (o que se adoita chamar a comunidade cient\u00edfica).\nConcepto de ciencia.\nO avance no co\u00f1ecemento de todo o que nos rodea e do propio ser humano real\u00edzase grazas ao labor da investigaci\u00f3n cient\u00edfica. Mediante ela b\u00fascanse respostas a problemas determinados e, no caso dunha investigaci\u00f3n, d\u00e9ixanse abertos novos problemas que dean p\u00e9 a novas investigaci\u00f3ns. A ciencia, polo tanto, conv\u00e9rtese nunha constante evoluci\u00f3n do co\u00f1ecemento de todo o que esperta o noso interese.\nA ciencia tense definido de varias formas, e o termo empr\u00e9gase a mi\u00fado incorrectamente. Se cadra, a definici\u00f3n m\u00e1is curta sexa esta: \"A ciencia \u00e9 o co\u00f1ecemento organizado\". Pero nela atop\u00e1monos coa eiva que te\u00f1en todas as definici\u00f3ns curtas: \u00e9 ambigua e di m\u00e1is do que deber\u00eda, xa que hai moitas formas de co\u00f1ecemento organizado que non deben considerarse ciencias. Unha definici\u00f3n m\u00e1is extensa, e que parece razoabelmente satisfactoria, poder\u00eda ser: \"A ciencia \u00e9 o co\u00f1ecemento obtido e verificado mediante observaci\u00f3n e experimentaci\u00f3n exactas e organizado mediante o razoamento l\u00f3xico\". Esta definici\u00f3n pon o acento nos dous puntos clave que diferencian a ciencia doutras formas do co\u00f1ecemento organizado:\nA ciencia \u00e9, polo tanto, o esforzo para descubrir e aumentar o co\u00f1ecemento humano de como funciona a realidade. Ref\u00edrese tanto:\nNestes termos, ciencia pode ser definida como o conxunto sistematizado de todas as teor\u00edas cient\u00edficas (especialmente os paradigmas v\u00e1lidos), do m\u00e9todo cient\u00edfico e dos recursos necesarios para a produci\u00f3n das mesmas.\nA ciencia constr\u00faena os cient\u00edficos. O cient\u00edfico, como un ser humano dotado dun cerebro imaxinativo, que pos\u00fae sentimentos e emoci\u00f3ns, e que certamente ten as s\u00faas crenzas (que van m\u00e1is al\u00e1 das verdades xerais), e pode incluso ser un te\u00edsta ou relixioso. Pero a ciencia exixe expresamente que o cient\u00edfico saiba manter as s\u00faas crenzas lonxe dos seus artigos cient\u00edficos e das teor\u00edas cient\u00edficas. Noutras palabras, a pesar de que a ciencia non excl\u00fae os crentes, te\u00edstas e/ou relixiosos do seu elenco de cient\u00edficos, a ciencia e, polo tanto, as teor\u00edas cient\u00edficas, debido aos requisitos do m\u00e9todo cient\u00edfico, excl\u00faen delas as s\u00faas crenzas, sendo aquelas expresamente esc\u00e9pticas.\nEtimolox\u00eda.\nA palabra \"ciencia\" v\u00e9n do lat\u00edn \"scientia\" (\"co\u00f1ecemento\"), ou mesmo do verbo \"scire\" (\"saber\"), que designa a orixe da facultade mental do co\u00f1ecemento. Esta acepci\u00f3n do termo enc\u00f3ntrase, por exemplo, na expresi\u00f3n de Fran\u00e7ois Rabelais: \"Ciencia sen consciencia arru\u00edna a alma\". Refer\u00edase as\u00ed a unha noci\u00f3n filos\u00f3fica (o co\u00f1ecemento puro, a acepci\u00f3n \"de saber\"), que de contado converteuse nunha noci\u00f3n relixiosa, baixo a influencia do cristianismo. \"A ciencia instru\u00edda\" refer\u00edase ent\u00f3n ao co\u00f1ecemento dos relixiosos, da exexese e das escrituras, parafraseando a teolox\u00eda. A ra\u00edz \"ciencia\" enc\u00f3ntrase noutros termos tales como a \"consciencia\" (etimoloxicamente, \"co co\u00f1ecemento\"), \"presciencia\" (\"o co\u00f1ecemento do futuro\"), \"omnisciencia\" (\"o co\u00f1ecemento de todo\"), por exemplo.\nDefinici\u00f3ns.\nComo vimos, a \"ciencia\" pode definirse de varias formas. Abundando no tema, velaqu\u00ed d\u00faas definici\u00f3n habituais.\nDefinici\u00f3n longa.\nA palabra ciencia pos\u00fae varios sentidos, abranguendo principalmente tres acepci\u00f3ns:\nDefinici\u00f3n restritiva.\nUnha definici\u00f3n no sentido m\u00e1is restritivo pode ser, como tal, a ciencia \"\u00e9 o co\u00f1ecemento claro e evidente de algo, fundado ben sobre principios evidentes e demostraci\u00f3ns, ben sobre razoamentos experimentais, ou a\u00ednda sobre a an\u00e1lise das sociedades e dos feitos humanos\". Esta definici\u00f3n permite distinguir os tres tipos de ciencia:\nPor\u00e9n, os seus l\u00edmites son difusos; noutras palabras, non existe unha categorizaci\u00f3n sistem\u00e1tica dos tipos de ciencia, o que constit\u00fae al\u00e9n diso un cuestionamento epistemol\u00f3xico.\nPluralismo das definici\u00f3ns.\nEpistemolox\u00eda.\nA palabra \"ciencia\", no seu sentido estrito, oponse a opini\u00f3n (\u03b4\u03cc\u03be\u03b1 \"d\u00f3xa\", en grego), e ao dogma, afirmaci\u00f3n que \u00e9, por natureza, arbitraria. Por\u00e9n, a relaci\u00f3n entre a opini\u00f3n por un lado e a ciencia por outro, tampouco \u00e9 sistem\u00e1tica; o historiador das ciencias Pierre Duhem pensa que a ciencia \u00e9 a \u00e1ncora do sentido com\u00fan, que debe \"salvar as aparencias\".\nO discurso cient\u00edfico oponse \u00e1 superstici\u00f3n e ao escurantismo. Con todo, a opini\u00f3n pode transformarse nun obxecto de ciencia, ou mesmo nunha disciplina cient\u00edfica \u00e1 parte. A sociolox\u00eda da ciencia analiza esta articulaci\u00f3n entre ciencia e opini\u00f3n; os seus relatorios son m\u00e1is complexos e m\u00e1is tenues; Gaston Bachelard explica que \"a opini\u00f3n pensa mal, non pensa\". Na linguaxe com\u00fan, a ciencia oponse a crenza, e por iso frecuentemente se consideran as ciencias como contrarias \u00e1s relixi\u00f3ns. Esta consideraci\u00f3n \u00e9 con todo usada m\u00e1is frecuentemente por alg\u00fans cient\u00edficos que por relixiosos (ag\u00e1s os \"fundamentalistas\").\nA idea dunha produci\u00f3n de co\u00f1ecemento \u00e9 problem\u00e1tica; varios dos dominios reco\u00f1ecidos como cient\u00edficos non te\u00f1en por obxecto a produci\u00f3n de co\u00f1ecementos, sen\u00f3n a de instrumentos, m\u00e1quinas, dispositivos t\u00e9cnicos. Terry Shinn prop\u00f3n a noci\u00f3n de \"investigaci\u00f3n t\u00e9cnico-instrumental\". Os seus traballos con Bernard Joerges a prop\u00f3sito da \"instrumentaci\u00f3n\" permitiron aclarar que o criterio \"cient\u00edfico\" non se atrib\u00fae unicamente \u00e1s ciencias do co\u00f1ecemento.\nA palabra \"ciencia\" definida no s\u00e9culo XX e XXI \u00e9 a da instituci\u00f3n da ciencia, ou sexa, o conxunto das comunidades cient\u00edficas que traballan para mellorar o saber humano e a tecnolox\u00eda, na s\u00faa dimensi\u00f3n internacional, metodol\u00f3xica, \u00e9tica e pol\u00edtica. F\u00e1lase ent\u00f3n da \"ciencia\".\nA noci\u00f3n, por\u00e9n, non ten unha definici\u00f3n consensuada. Segundo o epistem\u00f3logo Andr\u00e9 Pichot, \u00e9 \"ut\u00f3pico querer dar unha definici\u00f3n a priori da ciencia\". O historiador das ciencias Robert Nadeau explica, polo seu lado, que \u00e9 \"impos\u00edbel citar aqu\u00ed o conxunto dos criterios de demarcaci\u00f3n propostos desde hai cen anos polos epistem\u00f3logos, [e que] pode formularse, aparentemente, criterios que excl\u00faan calquera cousa que se queira exclu\u00edr, e conservar calquera cousa que se queira conservar.\" A f\u00edsica e fil\u00f3sofa das ciencias L\u00e9na Soler, no seu manual de epistemolox\u00eda, comeza igualmente por subli\u00f1ar \"polos l\u00edmites da operaci\u00f3n de definici\u00f3n\". Os dicionarios propo\u00f1en certamente algunhas definici\u00f3ns. Pero, como recorda L\u00e9na Soler, estas definici\u00f3ns non son satisfactorias. As noci\u00f3ns de \"universalidade\", de \"obxectividade\" ou \"de m\u00e9todo cient\u00edfico\" (sobre todo cando este \u00faltimo \u00e9 concibido como a \u00fanica noci\u00f3n v\u00e1lida) \u00e9 obxecto de numerosas controversias para que poidan constitu\u00edr o pedestal dunha definici\u00f3n acept\u00e1bel. \u00c9 necesario, por conseguinte, ter en conta estas dificultades para describir a ciencia. E esta descrici\u00f3n contin\u00faa a ser pos\u00edbel se toleramos certa \"vaporosidade\" epistemol\u00f3xica.\nEmpirismo.\nDe acordo co empirismo, as teor\u00edas cient\u00edficas son obxectivas, empiricamente prob\u00e1beis e preditivas: pred\u00edn resultados emp\u00edricos que poden ser verificados e posibelmente contraditos.\nMesmo na tradici\u00f3n emp\u00edrica, hai que ter o debido coidado para comprender que \"predici\u00f3n\" se refire ao xurdimento dun experimento ou estudo, e non do que literalmente puidera parecer de \"predicir o futuro\". Por exemplo, dicir \"un paleont\u00f3logo pode facer predici\u00f3ns con respecto do achado dun determinado tipo de dinosauro\" \u00e9 consistente co uso emp\u00edrico da predici\u00f3n. Por outro lado, as ciencias como a xeolox\u00eda ou meteorolox\u00eda non necesitan seren capaces de facer predici\u00f3ns precisas sobre terremotos ou sobre o clima para seren cualificadas como ciencia. O fil\u00f3sofo emp\u00edrico, Karl Popper tam\u00e9n argumentou que determinadas verificaci\u00f3ns son impos\u00edbeis, e que a hip\u00f3tese cient\u00edfica pode ser falsific\u00e1bel (falseamento).\nO positivismo, unha forma de empirismo, defende a utilizaci\u00f3n da ciencia, tal como se define polo empirismo, co fin de gobernar as relaci\u00f3ns humanas. Como consecuencia da s\u00faa filiaci\u00f3n pr\u00f3xima, os termos \"positivismo\" e \"empirismo\" son xeralmente usados de forma intercambi\u00e1bel. Ambos foron obxecto de cr\u00edticas, como veremos m\u00e1is adiante.\nRealismo cient\u00edfico.\nEn contraste, o realismo cient\u00edfico define a ciencia en termos da ontolox\u00eda: a ciencia esf\u00f3rzase en identificar fen\u00f3menos no medio, os seus poderes causais e os mecanismos a trav\u00e9s dos cales exercen eses poderes, e as fontes de tales poderes en termos da estrutura das cousas ou natureza interna.\nHistoria da ciencia.\nA pesar de ser relativamente recente o m\u00e9todo cient\u00edfico (concibido na revoluci\u00f3n cient\u00edfica do s\u00e9culo XVII), a historia da ciencia non se interesa unicamente polos feitos posteriores a dita ruptura. Polo contrario, intenta rastrexar os precursores da ciencia moderna at\u00e9 os tempos prehist\u00f3ricos, xa que est\u00e1 intimamente ligada \u00e1 historia das sociedades e das civilizaci\u00f3ns.\nA historia da ciencia d\u00e1 conta do desenvolvemento humano, marcado polos sucesivos cambios de paradigmas sobre a natureza, cambios que, \u00e1 s\u00faa vez, est\u00e1n marcados polo continuo refinamento do co\u00f1ecemento adquirido e polo desenvolvemento tecnol\u00f3xico, acelerado desde a aparici\u00f3n do m\u00e9todo cient\u00edfico na chamada revoluci\u00f3n cient\u00edfica.\nA prehistoria.\nA actividade cient\u00edfica comezou nun pasado moi remoto, moito antes da aparici\u00f3n dos primeiros documentos escritos, \u00e9 dicir, na prehistoria. Moi probabelmente, a ciencia desenvolveuse a partir das primitivas pr\u00e1cticas de \"maxia tribal\". Tam\u00e9n, probabelmente, tiveron a mesma orixe tanto a relixi\u00f3n coma a arte, de tal xeito que ciencia, relixi\u00f3n e arte se nos presentan como irm\u00e1s cun obxectivo com\u00fan: \"entender\" e \"interpretar\" o universo no seu conxunto, a\u00ednda que por m\u00e9todos totalmente diferentes. Durante moito tempo, a \"maxia\" foi o punto de uni\u00f3n da sociedade, a instituci\u00f3n na que se depositaba a sabedor\u00eda e a experiencia acumulada at\u00e9 o momento. A pr\u00e1ctica da actividade m\u00e1xica estaba nas mans de homes especialmente adestrados: magos, meigos, bruxos, curandeiros e equivalentes. Eles foron os precursores dos cient\u00edficos e dos sacerdotes actuais. A t\u00e9cnica precede \u00e1 ciencia nos primeiros tempos da humanidade. Apoi\u00e1ndose en observaci\u00f3ns emp\u00edricas, o home desenvolve as s\u00faas ferramentas (traballa os \u00f3sos, a pedra), e descobre o uso do lume no paleol\u00edtico inferior. A maior parte dos prehistoriadores concordan en pensar que o lume empezou a utilizarse desde hai 250 000 ou 300 000 anos.\nAntig\u00fcidade.\nDurante moitos anos as ideas cient\u00edficas conviviron con mitos, lendas e pseudociencias (falsas ciencias). As\u00ed, por exemplo, a astrolox\u00eda conviviu coa astronom\u00eda, e a alquimia coa qu\u00edmica. Os primeiros trazos de actividades cient\u00edficas datan das civilizaci\u00f3ns humanas do neol\u00edtico, onde se desenvolven o comercio e a urbanizaci\u00f3n. As\u00ed, para Andr\u00e9 Pichot, en \"La Naissance de la science\", a ciencia nace en Mesopotamia, contra o ano 3500 a.C. As primeiras interrogaci\u00f3ns sobre a materia, coas experiencias da alquimia, est\u00e1n ligadas aos descubrimentos das t\u00e9cnicas metal\u00farxicas que caracterizan este per\u00edodo.\nOs sumerios descobren as fracci\u00f3ns e o sistema decimal. Os babilonios constitu\u00edron as primeiras ciencias, tales como a metrolox\u00eda, a \u00e1lxebra, a xeometr\u00eda (c\u00e1lculos de superficies, teoremas), e a astronom\u00eda (c\u00e1lculos de mec\u00e1nica celeste, previsi\u00f3ns dos equinoccios, constelaci\u00f3ns, denominaci\u00f3n dos astros).\nO Exipto fara\u00f3nico.\nO antigo Exipto desenvolveu a herdanza precient\u00edfica mesopot\u00e1mica. A escritura dos xer\u00f3glifos permite a representaci\u00f3n m\u00e1is precisa de conceptos. A numeraci\u00f3n \u00e9 decimal, pero non co\u00f1ec\u00edan o cero. Principalmente a xeometr\u00eda deu un gran salto adiante. Desde o 2600 a.C. calculaban correctamente as \u00e1reas do rect\u00e1ngulo e do tri\u00e1ngulo, e aproximaron igualmente o valor do n\u00famero pi (\u03c0). A astronom\u00eda progresa igualmente: o calendario exipcio \u00e9 de 365 d\u00edas. En medicina, a cirurx\u00eda fai a s\u00faa aparici\u00f3n. Establ\u00e9cese unha teor\u00eda m\u00e9dica, e isto desde 2300 a.C. (o papiro de Ebers \u00e9 tam\u00e9n un verdadeiro tratado de medicina).\nA China da antig\u00fcidade.\nOs antigos chineses descubriron o teorema de Pit\u00e1goras. En astronom\u00eda, identificaron o cometa Halley e comprenderon a periodicidade das eclipses. Inventaron a metalurxia do ferro. Inventan o primeiro sism\u00f3grafo. A medicina progresou con Zhang Zhongjing e Hua Tuo, a quen se debe o primeiro sistema de anestesia xeral. De maneira xeral, a influencia das ciencias chinesas foi consider\u00e1bel na India e nos \u00e1rabes.\nA civilizaci\u00f3n da antiga India.\nA civilizaci\u00f3n chamada do val do Indo (do 3300 a.C. ao 1500 a.C.) co\u00f1\u00e9cese, sobre todo na historia da ciencia, debido \u00e1 emerxencia das matem\u00e1ticas complexas. A numeraci\u00f3n decimal de posici\u00f3n e os s\u00edmbolos numerais hind\u00fas, dos que derivaron as cifras \u00e1rabes, influ\u00edron considerabelmente en Occidente a trav\u00e9s dos \u00e1rabes e os chineses. Os hind\u00fas inventaron o cero, os n\u00fameros negativos, as funci\u00f3ns trigonom\u00e9tricas as\u00ed como o c\u00e1lculo diferencial e integral, as series e os l\u00edmites.\n\u00c9poca cl\u00e1sica.\nDentro do marco cultural no que n\u00f3s nos desenvolvemos (a chamada \"cultura occidental\"), alg\u00fans fil\u00f3sofos e cient\u00edficos buscan as ra\u00edces da ciencia moderna na \u00e9poca dos antigos gregos, na Grecia cl\u00e1sica. Eles foron os creadores da \"l\u00f3xica dedutiva\". Por\u00e9n a s\u00faa filosof\u00eda natural ti\u00f1a un defecto moi importante: consideraba innecesaria a comprobaci\u00f3n experimental das conclusi\u00f3ns. Esta maneira de ver as cousas non variar\u00eda, substancialmente, at\u00e9 mediados do s\u00e9culo XVII, data na que os fundamentos experimentais, que son a base da ciencia, chegan a ser filosoficamente respect\u00e1beis.\nOs presocr\u00e1ticos.\nOs fil\u00f3sofos denominados presocr\u00e1ticos son os primeiros en interrogarse sobre os fen\u00f3menos naturais. Chamados \u03c6\u03c5\u03c3\u03b9\u03bf\u03bb\u03bf\u03b3\u03bf\u03b9 (\"physiologoi\", \"fisi\u00f3logos\") por Arist\u00f3teles porque ti\u00f1an un discurso racional sobre a natureza, investigan sobre as causas naturais dos fen\u00f3menos que chegaron a ser os primeiros obxectos do m\u00e9todo.\nTales de Mileto e Pit\u00e1goras contribu\u00edron principalmente ao nacemento dalgunhas das primeiras ciencias, como as matem\u00e1ticas, a xeometr\u00eda e a astronom\u00eda. As s\u00faas primeiras investigaci\u00f3ns est\u00e1n marcadas pola vontade de imputar a constituci\u00f3n do mundo (ou \u03ba\u03cc\u03c3\u03bc\u03bf\u03c2, \"cosmos\") a un principio natural \u00fanico. Os presocr\u00e1ticos inician tam\u00e9n unha reflexi\u00f3n sobre a teor\u00eda do co\u00f1ecemento. Constatan que a raz\u00f3n por unha parte, e os sentidos por outra, conducen a conclusi\u00f3ns contraditorias. Estas concepci\u00f3ns favoreceron a reflexi\u00f3n matem\u00e1tica. Pola contra, foron un obst\u00e1culo para o desenvolvemento das outras ciencias, e singularmente das ciencias experimentais.\nA estes fil\u00f3sofos oponse a corrente epic\u00farea. Iniciada por Dem\u00f3crito, contempor\u00e1neo de S\u00f3crates, desenvolveuna Epicuro e foi magnificamente exposta polo romano Lucrecio en \"De rerum natura\". Para eles, os sentidos dannos o co\u00f1ecemento da realidade.\nPit\u00e1goras afirmaba que a Terra era unha esfera, opini\u00f3n que sustentaban tam\u00e9n moitos outros pensadores gregos. E, ao redor de 235 a.C., Erat\u00f3stenes deu un paso adiante ao determinar o di\u00e1metro terrestre por primeira vez, para o que dese\u00f1ou un enxe\u00f1oso experimento.\nPlat\u00f3n e a dial\u00e9ctica.\nCon S\u00f3crates e Plat\u00f3n, en relaci\u00f3n \u00e1s palabras e aos di\u00e1logos, a raz\u00f3n (do grego antigo \u03bb\u03cc\u03b3\u03bf\u03c3, \"l\u00f3gos\"), e o co\u00f1ecemento chegan a estar intimamente ligados. Aparece o razoamento abstracto e constru\u00eddo. Para Plat\u00f3n, as teor\u00edas das formas son o modelo de todo o que \u00e9 sens\u00edbel, sendo o sens\u00edbel un conxunto de combinaci\u00f3ns xeom\u00e9tricas de elementos. Plat\u00f3n abre as\u00ed a v\u00eda \u00e1 matematizaci\u00f3n dos fen\u00f3menos. As ciencias sit\u00faanse na v\u00eda da filosof\u00eda, no sentido do discurso sobre a sabedor\u00eda; pola s\u00faa parte, e \u00e1 inversa, a filosof\u00eda busca nas ciencias un fundamento seguro. A utilizaci\u00f3n da dial\u00e9ctica, que \u00e9 a esencia mesma da ciencia, completa ent\u00f3n \u00e1 filosof\u00eda, que ten a primac\u00eda do co\u00f1ecemento discursivo (polo discurso), ou \u03b4\u03b9\u03ac\u03bd\u03bf\u03b9\u03b1, \"di\u00e1noia\", en grego. Para Plat\u00f3n, a busca da verdade e da sabedor\u00eda (a filosof\u00eda) \u00e9 indisoci\u00e1bel da dial\u00e9ctica cient\u00edfica, \u00e9 en efecto o sentido da inscrici\u00f3n que figura sobre o front\u00f3n da Academia, en Atenas: \"Que ningu\u00e9n entre aqu\u00ed se non \u00e9 xe\u00f3metra\".\nArist\u00f3teles e a f\u00edsica.\n\u00c9 sobre todo con Arist\u00f3teles, que funda a f\u00edsica e a zoolox\u00eda, cando a ciencia adquire un m\u00e9todo, baseado na deduci\u00f3n. A el d\u00e9bese a primeira formulaci\u00f3n do siloxismo e da induci\u00f3n. As noci\u00f3ns de \"materia\", \"forma\", \"potencia\" e \"acto\" foron os primeiros conceptos de elaboraci\u00f3n abstracta . Para Arist\u00f3teles, a ciencia est\u00e1 subordinada \u00e1 filosof\u00eda (\"\u00e9 unha filosof\u00eda secundaria\", dixo) e ten por obxecto a busca dos primeiros principios e das primeiras causas, o que o discurso cient\u00edfico chamar\u00e1 o causalismo e que a filosof\u00eda denomina aristotelismo. Por\u00e9n, Arist\u00f3teles \u00e9 a orixe dun retroceso do pensamento en relaci\u00f3n a certos presocr\u00e1ticos en canto ao lugar da Terra no espazo. Seguindo a Eudoxo de Cnido, imaxina un sistema xeoc\u00e9ntrico e considera que o cosmos \u00e9 finito. E ser\u00e1 seguido nisto polos seus sucesores en materia de astronom\u00eda, at\u00e9 Cop\u00e9rnico, coa \u00fanica excepci\u00f3n de Aristarco, que propuxera un sistema helioc\u00e9ntrico. A influencia de Arist\u00f3teles na ciencia foi extraordinaria en toda a Idade Antiga e na Media, at\u00e9 o Renacemento e a aparici\u00f3n do m\u00e9todo cient\u00edfico.\nPer\u00edodo alexandrino. Alexandr\u00eda na \u00e9poca romana.\nO per\u00edodo chamado \"alexandrino\" (de 323 a.C. a 30 a.C.) \u00e9 o prolongamento da cultura grega na \u00e9poca romana e est\u00e1 marcado por progresos significativos en astronom\u00eda e en matem\u00e1ticas, as\u00ed como por alg\u00fans avances na f\u00edsica. A cidade exipcia de Alexandr\u00eda foi o centro intelectual dos sabios da \u00e9poca, que eran gregos. Os traballos de Arqu\u00edmedes sobre o impulso hidrost\u00e1tico (principio de Arqu\u00edmedes) conduciron \u00e1 primeira lei f\u00edsica co\u00f1ecida despois de Erat\u00f3stenes ou de Aristarco de Samos sobre as distancias Terra-L\u00faa e Terra-Sol que testemu\u00f1aran un grande enxe\u00f1o. Apolonio de P\u00e9rgamo constr\u00fae o modelo dos movementos dos planetas coa axuda de \u00f3rbitas exc\u00e9ntricas. Hiparco de Nicea perfecciona os instrumentos de observaci\u00f3n (como o astrolabio, entre outros).\nEn \u00e1lxebra e xeometr\u00eda, div\u00eddese o c\u00edrculo en 360\u00b0, e cr\u00e9ase incluso o primeiro globo celeste (ou esfera celeste). Hiparco redacta tam\u00e9n un tratado en 12 libros sobre o c\u00e1lculo das ordes (denominadas hoxe en d\u00eda trigonometr\u00eda). Euclides \u00e9 o autor dos \"Elementos\", que est\u00e1n considerados como un dos textos fundadores das matem\u00e1ticas modernas. Os seus postulados est\u00e1n na base da xeometr\u00eda sistematizada.\nClaudio Tolomeo de Alexandr\u00eda prolonga e ampl\u00eda os traballos de Hiparco e de Arist\u00f3teles sobre as \u00f3rbitas planetarias e promove un sistema xeoc\u00e9ntrico do sistema solar, que foi aceptado no mundo occidental e \u00e1rabe durante m\u00e1is de mil trescentos anos, at\u00e9 o modelo de Nicolao Cop\u00e9rnico. A s\u00faa obra astron\u00f3mica principal son os 13 libros que integran a \"Composici\u00f3n matem\u00e1tica\" ou \"Gran Sintaxe\", m\u00e1is co\u00f1ecida por Almaxesto \u2014nome que deriva do t\u00edtulo \u00e1rabe que recibiu durante a Idade Media\u2014 que at\u00e9 a \u00e9poca de Cop\u00e9rnico e Johannes Kepler foi a obra fundamental da astronom\u00eda.\nC\u00f3mpre sinalar tam\u00e9n, nos derradeiros anos deste per\u00edodo (xa cando Exipto era unha provincia romana, contra o 300 d.C.), a Hipatia de Alexandr\u00eda, fil\u00f3sofa, e mestra neoplat\u00f3nica grega, que destacou tam\u00e9n nos campos das matem\u00e1ticas e a astronom\u00eda, membro e l\u00edder da Escola neoplat\u00f3nica de Alexandr\u00eda. Seguidora de Plotino, cultivou os estudos l\u00f3xicos e as ciencias exactas. Educou unha selecta escola de arist\u00f3cratas cristi\u00e1ns e pag\u00e1ns que ocuparon posteriormente altos cargos, entre os que destacan o bispo Sinesio de Cirene \u2014que mantivo unha importante correspondencia con ela\u2014, Hesiquio de Alexandr\u00eda e Orestes, prefecto de Exipto no momento da s\u00faa morte. O feito de ser unha fil\u00f3sofa pag\u00e1 (nun medio predominantemente cristi\u00e1n) consid\u00e9rase como un dos factores que contribu\u00edron para que fose asasinada. Hoxe est\u00e1 considerada como a primeira gran cient\u00edfica, especialmente matem\u00e1tica, da historia da humanidade.\nA Roma imperial.\nA civilizaci\u00f3n romana non proporcionou grandes avances na ciencia. A filosof\u00eda, a medicina e as matem\u00e1ticas son de orixe grega, as\u00ed como algunhas t\u00e9cnicas agr\u00edcolas. A\u00ednda as\u00ed, na \u00e9poca romana cabe citar os nomes de Diosc\u00f3rides, grego, un dos primeiros bot\u00e1nicos; de Lucrecio e a s\u00faa obra \"De rerum naturae\" (\"Das cousas da natureza\"), e de Plinio o Vello (23 - 79 d.C.), autor dunha importante \"Historia natural\" na que se citan especies tanto reais coma inventadas. Por\u00e9n, os sabios romanos foron pouco numerosos e o discurso cient\u00edfico abstracto progresou pouco durante a Roma antiga: \"Os romanos, facendo prevalecer as humanidades, a reflexi\u00f3n sobre o home e a expresi\u00f3n escrita e oral, sen d\u00fabida ocultaron para o futuro as realidades cient\u00edficas e t\u00e9cnicas , deixando \u00e1 parte alg\u00fans grandes pensadores, como Vitruvio ou Apolodoro de Damasco, frecuentemente de orixe estranxeira. Posteriormente destaca Galeno (129 - 201), famoso polas s\u00faas achegas no campo da medicina. Os romanos achegaron, sobre todo, o sistema de numeraci\u00f3n romana, o que permitiu homoxeneizar o c\u00f3mputo dos pesos e as distancias.\nEn cambio, a tecnolox\u00eda romana \u00e9 un dos aspectos m\u00e1is importantes da civilizaci\u00f3n romana. Esta tecnolox\u00eda, en parte ligada \u00e1 t\u00e9cnica da b\u00f3veda, probabelmente pr\u00e9stamo dos etruscos, foi certamente a m\u00e1is avanzada da Antig\u00fcidade. Permitiu a \"domesticaci\u00f3n\" do contorno, especialmente mediante as \"v\u00edas\" e os acuedutos. Para J. Kolendo, o progreso t\u00e9cnico romano estar\u00eda ligado a unha crise da man de obra, debida \u00e1 ruptura no \"abastecemento\" de escravos non cualificados, baixo o emperador Augusto. Para L. Cracco Ruggini, a tecnolox\u00eda traduce a vontade de prestixio das capas dominantes. O per\u00edodo durante o cal a tecnolox\u00eda romana alcanza o seu apoxeo \u00e9 entre os s\u00e9culo II a.C. e I a.C., sobre todo na \u00e9poca de Augusto, co cemento, as conduci\u00f3ns de chumbo, os guindastres, as m\u00e1quinas, as c\u00fapulas, os arcos etc. Para a agricultura desenvolven os mu\u00ed\u00f1os de auga.\nA ciencia na Idade Media.\nConsid\u00e9rase xeralmente, desde un punto de vista evidentemente eurocentrista, que, tras da ca\u00edda do Imperio Romano de Occidente (476 d.C.), gran parte de Europa (a Europa occidental) perdeu o contacto co co\u00f1ecemento escrito, inici\u00e1ndose a \"escura\" Idade Media, que se estende at\u00e9 1492 (data do descubrimento de Am\u00e9rica).\nPero c\u00f3mpre ter en conta os avances tecnol\u00f3xicos e a evoluci\u00f3n do pensamento cient\u00edfico do mundo oriental (civilizaci\u00f3n \u00e1rabe-musulm\u00e1) e, en primeiro lugar, os do Imperio Bizantino que, herdeiro do saber latino, e cos saberes que tomou do mundo \u00e1rabe-musulm\u00e1n, e mesmo dos da China, foi decisivo na construci\u00f3n da ciencia moderna. Polo tanto, o per\u00edodo da Idade Media co\u00f1ece un desenvolvemento sen precedentes das t\u00e9cnicas e das disciplinas cient\u00edficas, a despeito da imaxe escurantista, propagada polos manuais escolares. Ademais, na actualidade, \u00e9 com\u00fan considerar o desenvolvemento da ciencia como un proceso continuo e gradual, cos seus antecedentes tam\u00e9n medievais, e tam\u00e9n na Europa occidental.\nEuropa.\nOs bizantinos dominan a arquitectura urbana e a captaci\u00f3n de auga; perfeccionaron igualmente as clepsidras (reloxos de auga) e as grandes norias para a irrigaci\u00f3n; tecnolox\u00edas hidr\u00e1ulicas que a civilizaci\u00f3n \u00e1rabe herdou e que transmitiu \u00e1 s\u00faa vez. A hixiene e a medicina experimentaron igualmente progresos. As universidades bizantinas as\u00ed como as bibliotecas recompilaron numerosos tratados e obras de estudo sobre a filosf\u00eda e o saber cient\u00edfico da \u00e9poca. A Europa occidental, despois dun per\u00edodo de repregamento durante a Alta Idade Media, recupera un esp\u00edrito cultural e t\u00e9cnico que culmina no Renacemento do s\u00e9culo XII. A filosof\u00eda natural proponse como obxectivo a descrici\u00f3n da natureza, percibida como un sistema coherente de fen\u00f3menos (ou \"pragmata\"), movidos por \"leis\". Na Baixa Idade Media fai a s\u00faa aparici\u00f3n a l\u00f3xica, que permite que se desenvolvan diversos m\u00e9todos cient\u00edficos, as\u00ed como os esforzos para elaborar modelos matem\u00e1ticos ou m\u00e9dicos, o que xogar\u00e1 \"un papel maior na evoluci\u00f3n das diferentes concepci\u00f3ns do status das ciencias\". Por outra parte, o mundo medieval occidental ve aparecer unha \"laicizaci\u00f3n do saber\", concomitante coa \"autonomizaci\u00f3n das ciencias\".\nMundo musulm\u00e1n.\nO mundo \u00e1rabe-musulm\u00e1n tivo o seu apoxeo intelectual desde o s\u00e9culo VIII at\u00e9 o s\u00e9culo XIV, o que permitiu o desenvolvemento dunha cultura cient\u00edfica espec\u00edfica, iniciada en Damasco baixo os \u00faltimos Omeias, e despois en Bagdad baixo os primeiros Ab\u00e1sidas. A ciencia \u00e1rabe-musulm\u00e1 esta fundada na traduci\u00f3n e a lectura cr\u00edtica das obras da Antig\u00fcidade. A expansi\u00f3n do saber \u00e1rabe-musulm\u00e1n est\u00e1 estreitamente ligada \u00e1s guerras de conquista do islam que permitiu aos \u00e1rabes entrar en contacto coas civilizaci\u00f3ns hind\u00fa e chinesa. O papel, empr\u00e9stito dos chineses, substit\u00fae rapidamente ao pergameo no mundo musulm\u00e1n. O Califa Harun al-Rashid, apaixonado da astronom\u00eda, crea en 829 en Bagdad o primeiro observatorio permanente, o que permitiu aos seus astr\u00f3nomos realizar os seus propios estudos do movemento dos astros.\nAl-Birun\u00ed, retomando os escritos de Erat\u00f3stenes de Alexandr\u00eda, calcula o di\u00e1metro da Terra e afirma que xira sobre si mesma, moito antes que Galileo. En 832 f\u00fandanse as Casas da sabedor\u00eda (\"Bayt al-Hikma\"), lugares onde se comparte e desde onde se difunde o saber. En medicina, Avicena redacta unha monumental enciclopedia, o \"Qanum\". Ibn Naf\u00eds describe a circulaci\u00f3n sangu\u00ednea pulmonar, e Al-Raz\u00ed recomenda o uso do alcohol en medicina. No s\u00e9culo XI, Abu-l-Qasim az-Zahrawi (co\u00f1ecido como Abulcas\u00eds en Occidente) escribe unha obra de referencia para a \u00e9poca, sobre a cirurx\u00eda. En matem\u00e1ticas a herdanza antiga salvag\u00e1rdase e prof\u00fandase, permitindo o nacemento da \u00e1lxebra. A utilizaci\u00f3n das cifras \u00e1rabes e do cero fai pos\u00edbel os avances en an\u00e1lise combinatoria e en trigonometr\u00eda.\nA ciencia na China medieval.\nA China da antig\u00fcidade contribu\u00edra, sobre todo \u00e1 innovaci\u00f3n t\u00e9cnica, con tres inventos principais que son: o papel (que data do s\u00e9culo II a.C.), a p\u00f3lvora (o primeiro rexistro escrito testemu\u00f1ado parece ser o \"Wujing Zongyao\" que datar\u00eda en derredor de 1044) e o comp\u00e1s, utilizado desde o s\u00e9culo XI, na xeomancia. O cient\u00edfico chin\u00e9s Shen Kuo, da Dinast\u00eda Song, describe o comp\u00e1s magn\u00e9tico como instrumento de navegaci\u00f3n. Para o historiador Joseph Needham, en \"Science et civilisation en Chine\", vasto estudo de dezasete volumes, a sociedade chinesa produciu unha ciencia innovadora, desde os seus inicios. O mesmo Needham relativiza a concepci\u00f3n segundo a cal a ciencia debe todo a Occidente. Para el, China estaba incluso animada dunha ambici\u00f3n de recoller de maneira desinteresada o saber, antes incluso que as universidades occidentais. Karine Chelma igualmente demostrou que a opini\u00f3n estendida segundo a cal a demostraci\u00f3n matem\u00e1tica ser\u00eda de orixe grega \u00e9 parcialmente falsa: os chineses arranxaban os mesmos problemas na s\u00faa \u00e9poca; di tam\u00e9n: non pode quedar centrada en occidente, a historia das ciencias exixe unha posta en perspectiva internacional dos saberes .\nA India dos matem\u00e1ticos medievais.\nOs matem\u00e1ticos hind\u00fas da Idade Media eran particularmente abstractos e non estaban orientados cara \u00e1 pr\u00e1ctica, en contraste cos exipcios, por exemplo. \u00c9 con Brahmagupta e a s\u00faa obra, particularmente complexa e innovadora, cando as diferentes facetas do \"cero\", a \"cifra\" e o \"n\u00famero\" son perfectamente comprendidas, e cando se perfecciona a construci\u00f3n do sistema de numeraci\u00f3n decimal de posici\u00f3n. O per\u00edodo remata co matem\u00e1tico Bhaskara II, que escribiu varios tratados importantes. \u00c1 maneira de Nasir ad-Din at-Tusi (1201 - 1274) desenvolve a derivaci\u00f3n. Encontra as ecuaci\u00f3ns polinomiais, e f\u00f3rmulas de trigonometr\u00eda e, entre elas, as f\u00f3rmulas de adici\u00f3n. Bhaskara \u00e9 tam\u00e9n un dos pais da an\u00e1lise, porque introduciu varios elementos relevantes do c\u00e1lculo diferencial: a derivada, a diferenciaci\u00f3n e a aplicaci\u00f3n aos extremos, e incluso unha primeira forma do teorema de Rolle. Pero \u00e9 sobre todo con \u00c2ryabhata, cuxo tratado de astronom\u00eda leva o seu nome, o \"Aryabat\u00eeya\", escrito en verso contra 499 a.C., cando as matem\u00e1ticas hind\u00fas se manifestan. Estes gromos retom\u00e1ronse e amplific\u00e1ronse polos matem\u00e1ticos e astr\u00f3nomos da escola de Kerala. As\u00ed, o \"Yuktibhasa\" ou \"Ganita Yuktibhasa\" \u00e9 un tratado de matem\u00e1ticas e de astronom\u00eda, escrito polo astr\u00f3nomo hind\u00fa Jyesthadeva, membro da escola matem\u00e1tica de Kerala en 1530. Jyesthadeva adiantouse tres s\u00e9culos ao descubrimento do c\u00e1lculo infinitesimal polos occidentais.\nOs fundamentos da ciencia moderna en Europa: a ciencia institucionalizada.\nA \"Escola de tradutores de Toledo\".\nContra o s\u00e9culo XII e, especialmente, coa creaci\u00f3n das primeiras universidades (Bolo\u00f1a, 1088; Par\u00eds, 1170; Salamanca, 1218; Oxford, 1220) \u00e9 cando a ciencia en Europa se institucionaliza, separ\u00e1ndose dunha identificaci\u00f3n intelectual coa esfera relixiosa, a pesar desta. A este respecto cabe destacar o labor da Escola de tradutores de Toledo. Con este nome co\u00f1\u00e9cese na historiograf\u00eda, desde o s\u00e9culo XIII, aos distintos procesos de traduci\u00f3n e interpretaci\u00f3n de textos cl\u00e1sicos grego-latinos alexandrinos, que foran vertidos do \u00e1rabe ou do hebreo \u00e1 lingua latina serv\u00edndose do romance castel\u00e1n como lingua intermedia.\nPero a orixe desta Escola \u00e9 anterior. A conquista en 1085 de Toledo e a tolerancia que os reis castel\u00e1ns cristi\u00e1ns ditaron para cos musulm\u00e1ns e xudeus (e que, naquela \u00e9poca, se respectaba) facilitaron este comercio cultural que permitiu o renacemento filos\u00f3fico, teol\u00f3xico e cient\u00edfico primeiro de Espa\u00f1a e logo de todo o occidente cristi\u00e1n. Afonso X o Sabio alentou o centro tradutor que exist\u00eda en Toledo desde aquela \u00e9poca. Por outra parte fundar\u00e1 en Sevilla uns \"Studii\" ou Escolas xerais de lat\u00edn e de ar\u00e1bigo, que nacen xa cunha vinculaci\u00f3n claramente cortes\u00e1. Igualmente, fundar\u00eda en 1269 a Escola de Murcia, dirixida polo matem\u00e1tico Al-Ricot\u00ed.\nRoger Bacon, Grossenteste, Alberte o Magno, Tom\u00e9 de Aquino, Occam.\nO redescubrimento e a traduci\u00f3n de textos antigos gregos, e en primeiro lugar dos \"Elementos\" de Euclides, as\u00ed como os textos de Arist\u00f3teles, grazas \u00e1 civilizaci\u00f3n \u00e1rabe-musulm\u00e1, fixeron deste per\u00edodo un renacemento das disciplinas cient\u00edficas, clasificadas no \"quadrivium\" (entre as \"Artes Liberais\"). Ao institucionalizarse, a ciencia faise m\u00e1is aberta e m\u00e1is fundamental, incluso estando suxeita aos dogmas relixiosos, e de que non era a\u00ednda m\u00e1is que unha rama da filosof\u00eda e da astrolox\u00eda. O per\u00edodo est\u00e1 marcado por cinco personalidades que proxectar\u00e1n, na Europa cristi\u00e1, os fundamentos da ciencia moderna:\nO Renacemento e a \"ciencia cl\u00e1sica\".\nO Renacemento \u00e9 un per\u00edodo que se sit\u00faa en Europa no fin da Idade Media e no comezo da Idade Moderna. Ch\u00e1mase as\u00ed polo redescubrimento dos traballos dos antigos pensadores gregos e romanos, que marcou a fin da Idade Media e creou alicerces s\u00f3lidos para o desenvolvemento de novos co\u00f1ecementos. Dos cient\u00edficos desta \u00e9poca destacan Francis Bacon, Nicolao Cop\u00e9rnico e Galileo Galilei. Eles estableceron o denominado \"m\u00e9todo cient\u00edfico\". No curso dos s\u00e9culos XV e XVI prod\u00facense en Europa, iniciadas polos reinos de Castela e Portugal, grandes expedici\u00f3ns mar\u00edtimas de envergadura mundial, co\u00f1ecidas co nome de grandes descubrimentos. Numerosas innovaci\u00f3ns fix\u00e9ronse populares, como o comp\u00e1s ou o sextante; a cartograf\u00eda desenv\u00f3lvese, as\u00ed como a medicina, grazas sobre todo \u00e1 corrente do humanismo. Segundo o historiador ingl\u00e9s John Hale, foi nesta \u00e9poca na que a palabra Europa entrou na linguaxe corrente, e se dotou dun cadro de referencia solidamente apoiado nas cartas xeogr\u00e1ficas e nun conxunto de imaxes que afirmaron a s\u00faa identidade visual e cultural.\nA ciencia como disciplina do co\u00f1ecemento adquire as\u00ed a s\u00faa autonom\u00eda e os seus primeiros grandes sistemas te\u00f3ricos, at\u00e9 tal punto que Michel Blay fala da \"canteira da ciencia cl\u00e1sica\" O renacemento tivo o seu berce en Italia (polo menos, en canto \u00e1 \"invenci\u00f3n\" do termo), e foi al\u00ed onde xurdiron os primeiros traballos cient\u00edficos serios, como os de Leonardo da Vinci, que estendeu a s\u00faa curiosidade investigadora \u00e1 anatom\u00eda humana e intu\u00edu a longa duraci\u00f3n das \u00e9pocas pasadas, e os traballos de Andr\u00e9 Vesalio, que baseou os seus estudos anat\u00f3micos na disecci\u00f3n de cad\u00e1veres. Nesta \u00e9poca, o aragon\u00e9s Miguel Servet descubriu a circulaci\u00f3n do sangue, completando este descubrimento o ingl\u00e9s William Harvey, que demostrou o mecanismo da circulaci\u00f3n maior e menor.\nNo s\u00e9culo XVII, Francis Bacon realizou os seus estudos base\u00e1ndose na experimentaci\u00f3n, introducindo as bases do m\u00e9todo cualitativo-indutivo, que tanto serviu para a elaboraci\u00f3n de teor\u00edas e hip\u00f3teses durante o s\u00e9culo XIX (m\u00e9todo cient\u00edfico). Ren\u00e9 Descartes, autor do \"Discurso do m\u00e9todo\" (1631), desenvolveu na s\u00faa obra as catro regras da investigaci\u00f3n cient\u00edfica: \nO m\u00e9todo cient\u00edfico.\nPara formaren parte da ciencia, as conclusi\u00f3ns \u00e1s que se chega coa investigaci\u00f3n non poden seren interpretadas como verdades absolutas, sen\u00f3n que sempre han ser suscept\u00edbeis de revisi\u00f3n. Caso de non facerse desta maneira, a ciencia quedar\u00eda estancada, como ocorr\u00eda desde a antig\u00fcidade cl\u00e1sica at\u00e9 que, \u00e1 fin, Galileo Galilei estableceu a necesidade da comprobaci\u00f3n cient\u00edfica. Grazas a el, e ao seu contempor\u00e1neo o fil\u00f3sofo ingl\u00e9s Francis Bacon, que sentou as bases do m\u00e9todo cient\u00edfico, produciuse unha aut\u00e9ntica \"revoluci\u00f3n cultural\" con respecto \u00e1s \u00e9pocas precedentes, fortemente influ\u00eddas polo pensamento de Arist\u00f3teles. Desde o s\u00e9culo XVII, coa instauraci\u00f3n do m\u00e9todo cient\u00edfico, a interpretaci\u00f3n dos fen\u00f3menos naturais desvinc\u00falase de calquera visi\u00f3n finalista (ou relixiosa) do mundo. O cient\u00edfico xa non se pregunta o por que dos fen\u00f3menos, sen\u00f3n o como se producen.\nPolo tanto, desde aquela, todo o que \u00e9 ciencia ten a s\u00faa base fundamental no m\u00e9todo cient\u00edfico. Os poderes e as limitaci\u00f3ns da ciencia son consecuencia directa dos poderes e limitaci\u00f3ns do m\u00e9todo cient\u00edfico, e al\u00ed onde este non pode ser aplicado, a ciencia non pode existir. O m\u00e9todo cient\u00edfico bas\u00e9ase na acumulaci\u00f3n de feitos ou datos, mediante observaci\u00f3ns realizadas por moita xente. Os cient\u00edficos cren que existe un mundo exterior real, e que os nosos sentidos nos proporcionan unha idea verdadeira de como \u00e9. E todo o que non pode observarse, non pode ser investigado cientificamente. O m\u00e9todo cient\u00edfico d\u00e1, por iso, unha grande importancia \u00e1 observaci\u00f3n da realidade, e os cient\u00edficos afirman que todo fen\u00f3meno debe ter unha ou varias causas suscept\u00edbeis de seren descubertas e comprendidas. Realizan investigaci\u00f3ns para formular leis xerais, efect\u00faan experimentos repet\u00edbeis e control\u00e1beis por diversos investigadores, que poden intercambiar os resultados, confrontalos e discutilos. O m\u00e9todo cient\u00edfico constit\u00fae o estudo sistem\u00e1tico, controlado, emp\u00edrico e cr\u00edtico de proposici\u00f3ns hipot\u00e9ticas sobre presuntas relaci\u00f3ns entre varios fen\u00f3menos naturais. Son dous os piares b\u00e1sicos do m\u00e9todo cient\u00edfico.\nNacemento do m\u00e9todo cient\u00edfico.\nHai historiadores da ciencia que afirman que en realidade non houbo unha sen\u00f3n moitas revoluci\u00f3ns cient\u00edficas. Hai outros que soste\u00f1en, pola contra, que non houbo ningunha revoluci\u00f3n cient\u00edfica na historia da ciencia, \u00e9 dicir, que a ciencia se foi desenvolvendo sen sobresaltos, de maneira uniforme. De calquera maneira, houbera ou non unha ou m\u00e1is revoluci\u00f3ns cient\u00edficas, entre os moit\u00edsimos pensadores m\u00e1is prominentes que deron forma ao m\u00e9todo cient\u00edfico e \u00e1 orixe da ciencia como sistema de adquisici\u00f3n de co\u00f1ecemento, paga a pena destacar ao fil\u00f3sofo Francis Bacon, ao fil\u00f3sofo e matem\u00e1tico Ren\u00e9 Descartes en Francia e a Galileo Galilei en Italia.\nEste \u00faltimo foi o primeiro cient\u00edfico que baseou as s\u00faas ideas na experimentaci\u00f3n e que estableceu o m\u00e9todo cient\u00edfico como a base do seu traballo. Por iso est\u00e1 considerado como o pai da \"ciencia moderna\". Desde aquela at\u00e9 hoxe, a ciencia avanzou a pasos de xigante. Converteuse en parte da nosa cultura e est\u00e1 ligada ao constante avance tecnol\u00f3xico.\nFrancis Bacon.\nO pol\u00edtico e fil\u00f3sofo ingl\u00e9s Francis Bacon (Londres, 1561 - 1626), contribu\u00edu grandemente ao pensamento moderno, e impulsou e propagou os m\u00e9todos da ciencia experimental en Inglaterra fronte \u00e1 orientaci\u00f3n contrarreformista (antiprotestante) do pensamento continental.\nO punto de partida da s\u00faa reflexi\u00f3n foi a revisi\u00f3n do estado das ciencias. Mentres estas, con Cop\u00e9rnico e Galileo, estaban configurando un mundo novo, Bacon comprobou o anquilosamento da \"filosof\u00eda natural\", que non dera ning\u00fan paso decisivo desde a antig\u00fcidade cl\u00e1sica. De a\u00ed deduciu a necesidade de instaurar un novo m\u00e9todo adecuado aos novos co\u00f1ecementos cient\u00edficos que substitu\u00edse ao vello sistema aristot\u00e9lico. Bacon propuxo un m\u00e9todo que permit\u00eda obter co\u00f1ecementos: o m\u00e9todo indutivo.\nBacon consideraba a observaci\u00f3n e a experimentaci\u00f3n como as \u00fanicas fontes de co\u00f1ecemento. O seu m\u00e9todo consist\u00eda en partir do co\u00f1ecido para chegar ao desco\u00f1ecido, do particular ao xeral, do individual ao universal. Realizou investigaci\u00f3ns e recolleu datos co fin de chegar, a trav\u00e9s de hip\u00f3teses e comprobaci\u00f3ns, a algunha conclusi\u00f3n sobre o fen\u00f3meno que estudaba. Bacon, polo tanto, \u00e9 o pai do empirismo. Sentou os primeiros fundamentos da ciencia e dos seus m\u00e9todos.\nPara Bacon, \"a verdadeira ciencia \u00e9 a ciencia das causas\". Oponse \u00e1 l\u00f3xica aristot\u00e9lica que establece unha ligaz\u00f3n entre os principios xerais e os feitos particulares, abandona o pensamento dedutivo, que procede a partir dos principios admitidos pola autoridade dos antigos, en proveito da \"interpretaci\u00f3n da natureza\", onde a experiencia arrequece realmente o saber.\nEn suma, Bacon preconiza un razoamento e un m\u00e9todo fundados no razoamento experimental. Para Bacon, como m\u00e1is tarde para os cient\u00edficos, a ciencia mellora a condici\u00f3n humana.\nDa \"imago mundis\" \u00e1 astronom\u00eda. Cop\u00e9rnico. Galileo.\nFacilitada polos avances das matem\u00e1ticas do Renacemento, a astronom\u00eda emanc\u00edpase da mec\u00e1nica aristot\u00e9lica, \"posta ao d\u00eda\" por Hiparco e Tolomeo. A teolox\u00eda medieval fundam\u00e9ntase por unha parte no modelo de Arist\u00f3teles e, por outra, sobre o dogma da creaci\u00f3n b\u00edblica do mundo.\n\u00c9 sobre todo Nicolao Cop\u00e9rnico, (Toru\u0144, Polonia 1473 - Frombork, Polonia 1543) coa s\u00faa obra \"De revolutionibus Orbium Caelestium\" (\"Das revoluci\u00f3ns dos corpos celestes\") (1543), quen pon fin ao modelo aristot\u00e9lico da inmobilidade da Terra. A s\u00faa doutrina permite a instauraci\u00f3n do heliocentrismo: \"con Cop\u00e9rnico, e s\u00f3 con el, ponse en marcha unha revoluci\u00f3n da que xurdiron a astronom\u00eda e a f\u00edsica modernas\" explica Jean-Pierre Verdet, e por iso consider\u00e1molo o fundador da \"astronom\u00eda moderna\". A s\u00faa principal dedicaci\u00f3n foi a astronom\u00eda. Segundo o seu sistema helioc\u00e9ntrico todos os planetas, inclu\u00edda a Terra, xiran ao redor do Sol en \u00f3rbitas circulares, tanto m\u00e1is r\u00e1pido canto m\u00e1is preto est\u00e1n del. A Terra, ademais de xirar ao redor do Sol, xira sobre si mesma (o que explica o movemento aparente do Sol).\nCop\u00e9rnico demostrou que os movementos aparentes do Sol e das estrelas pod\u00edan explicarse admitindo o duplo movemento da Terra, a s\u00faa rotaci\u00f3n diaria e a s\u00faa translaci\u00f3n anual ao redor do Sol.\nEsta tese helioc\u00e9ntrica, que fora xa establecida na antig\u00fcidade por Aristarco de Samos, contradic\u00eda a tradicional teor\u00eda xeoc\u00e9ntrica de Tolomeo, que daquela formaba parte da ideolox\u00eda oficial e, o que \u00e9 a\u00ednda peor, desprazaba ao home do centro do Universo, po\u00f1endo en cuesti\u00f3n a teolox\u00eda cristi\u00e1 da \u00e9poca. Por este motivo, e a\u00ednda que Cop\u00e9rnico non ocultaba as s\u00faas hip\u00f3teses, resistiuse a publicar a s\u00faa obra principal, \"De Revolutionibus\". Mesmo moitos reformadores (protestantes) opux\u00e9ronse a esta obra, como Lutero, que afirmaba que Xosu\u00e9 mandou deterse ao Sol, e non \u00e1 Terra, ou Calvino, que se manifestou en termos parecidos.\nA obra de Cop\u00e9rnico foi unha das primeiras teor\u00edas cient\u00edficas, que tivo unha sinalada influencia nos fil\u00f3sofos e pensadores posteriores. Retomado e desenvolvido por Georg Joachim Rheticus, o heliocentrismo ser\u00eda confirmado polas observaci\u00f3ns, achando a s\u00faa m\u00e1is brillante confirmaci\u00f3n en 1610, ano en que Galileo observou as fases de Venus (que Cop\u00e9rnico vaticinara) e de X\u00fapiter, que pon a punto por ent\u00f3n unha das primeiras lentes astron\u00f3micas, que denomina \"telescopio\", inici\u00e1ndose as\u00ed a revoluci\u00f3n astron\u00f3mica que culmina en Newton.\nAntes de que Galileo intervi\u00f1era, a teor\u00eda de Cop\u00e9rnico permanecera confinada nalg\u00fans especialistas, de maneira que non encontra m\u00e1is que oposici\u00f3ns puntuais por parte dos te\u00f3logos, mentres que a maior\u00eda dos astr\u00f3nomos permanecen m\u00e1is favor\u00e1beis \u00e1 tese xeoc\u00e9ntrica. Publicado o libro polo seu amigo Rheticus, en 1543, ao ano escaso da morte do seu autor, case setenta e cinco anos despois, en 1616, o Santo Oficio (inquisici\u00f3n) publica un decreto condenando o sistema de Cop\u00e9rnico (foi considerado her\u00e9tico) e metendo a s\u00faa obra no \"\u00cdndice\" de libros prohibidos, prohib\u00edndose tam\u00e9n a s\u00faa divulgaci\u00f3n.\nPor\u00e9n, a pesar desta prohibici\u00f3n, \"Galileo adoptar\u00e1 a cosmolox\u00eda de Cop\u00e9rnico, constru\u00edndo unha nova f\u00edsica co \u00e9xito e as consecuencias sabidas\", \u00e9 dicir, que permitir\u00e1 a difusi\u00f3n das teses helioc\u00e9ntricas. Galileo Galilei (Pisa, 1564 - Arcetri, preto de Florencia, 1642), desempe\u00f1ou un papel fundamental na introduci\u00f3n das matem\u00e1ticas para a explicaci\u00f3n das leis f\u00edsicas e pode considerarse, ante todo, como un dos fundadores da \"mec\u00e1nica moderna\". Descubriu o movemento is\u00f3crono do p\u00e9ndulo (que pensou que poder\u00eda utilizarse para medir o tempo), estableceu un m\u00e9todo para determinar o peso espec\u00edfico dos corpos, describiu a traxectoria parab\u00f3lica dos proxect\u00eds de artillar\u00eda e formulou a lei da ca\u00edda libre dos corpos, afirmando que a velocidade de ca\u00edda era independente da masa do grave (o corpo que cae). \nEn 1609 constru\u00edu o anteollo ocular diverxente e iniciou o estudo dos astros. Descubriu 4 sat\u00e9lites de X\u00fapiter, o anel de Saturno, as manchas e a rotaci\u00f3n do Sol, as fases de Venus e numerosas estrelas desco\u00f1ecidas at\u00e9 ent\u00f3n. Todas estas novidades vi\u00f1an corroborar as ideas de Cop\u00e9rnico, das que Galileo se declarou decidido partidario. At\u00e9 aquel momento a teor\u00eda copernicana non suscitara demasiadas preocupaci\u00f3ns na igrexa romana, como xa vimos. Pero a negaci\u00f3n da inmobilidade da Terra non s\u00f3 contradic\u00eda as opini\u00f3ns aristot\u00e9licas e tolemaicas sobre o mundo, profundamente enraizadas na ensinanza oficial \u2014que depend\u00eda naquel tempo case por enteiro da Igrexa\u2014, sen\u00f3n que se opo\u00f1\u00eda tam\u00e9n aos relatos b\u00edblicos sobre a orixe do mundo interpretados de maneira literal. A\u00ednda que Galileo demostrou mediante moitos escritos que dita interpretaci\u00f3n literal deb\u00eda descartarse, e que a Biblia non ti\u00f1a por que substitu\u00edr a ciencia, dado que o seu obxectivo era ante todo relixioso, foi denunciado \u00e1 Inquisici\u00f3n.\nCo libro de Cop\u00e9rnico posto no \"\u00cdndice\", a Galileo prohib\u00eduselle ensinar a doutrina copernicana, a\u00ednda que non se lle inquietou persoalmente at\u00e9 1632, data de publicaci\u00f3n do seu libro \"Dialogo sopra due massimi sistemi del mondo, tolemaico e copernicano\" (\"Di\u00e1logo sobre os dous m\u00e1ximos sistemas do mundo, o tolemaico e o copernicano\"). A obra foi sometida \u00e1 Inquisici\u00f3n, perante o tribunal da cal compareceu Galileo en 1633. Foi obrigado a pronunciar de xeonllos a abxuraci\u00f3n da s\u00faa doutrina e condenado \u00e1 excomu\u00f1\u00f3n e a reclusi\u00f3n perpetua, inclu\u00edndose o seu libro no \"\u00cdndice\". Foi autorizado a retirarse a Arcetri, preto de Florencia, onde permaneceu ata a s\u00faa morte.\nM\u00e1is tarde Johannes Kepler desenvolver\u00eda as leis emp\u00edricas dos movementos dos corpos celestes, mentres que Huygens describ\u00eda a forza centr\u00edfuga. Isaac Newton unificar\u00eda estas achegas descubrindo a gravitaci\u00f3n universal.\nDa alquimia \u00e1 qu\u00edmica.\nArte esot\u00e9rica desde a Antig\u00fcidade, a alquimia \u00e9 a antecesora da f\u00edsica no sentido de observaci\u00f3n da materia. Segundo Serge Hutin, especialista na historia da alquimia, as \"fantas\u00edas dos ocultistas\" bloquearon, por\u00e9n o progreso cient\u00edfico, sobre todo nos s\u00e9culos XVI e XVII. Por\u00e9n, opina que estes espellismos que nutriron a alegor\u00eda alqu\u00edmica influ\u00edron considerablemente o pensamento cient\u00edfico.\nA experimentaci\u00f3n debe tam\u00e9n moito aos laboratorios dos alquimistas, onde se descubriron numerosos corpos que formaron m\u00e1is tarde parte da qu\u00edmica. Os instrumentos dos alquimistas foron tam\u00e9n os dos qu\u00edmicos modernos, o alambique, por exemplo. Segundo Hutin, foi sobre todo sobre a medicina na que a alquimia tivo unha influencia m\u00e1is not\u00e1bel, pola achega de medicamentos minerais e polo desenvolvemento da farmacopea. Para o qu\u00edmico Jean-Baptiste Dumas: \"A qu\u00edmica pr\u00e1ctica neceu nos talleres dos ferreiros, dos oleiros, dos cristaleiros e nas tendas dos perfumistas\".\nPara a conciencia popular, foron os primeiros qu\u00edmicos modernos \u2014como Lavoisier sobre todo, no s\u00e9culo XVIII, que pesa e mide os elementos qu\u00edmicos\u2014 os que consuman o divorcio entre qu\u00edmica e alquimia. Numerosos fil\u00f3sofos e sabios foron na s\u00faa orixe alquimistas, como (Roger Bacon ou Paracelso); outros, interes\u00e1ronse por eles, como Francis Bacon, e incluso, m\u00e1is tarde, Isaac Newton.\nA\u00ednda que as d\u00faas disciplinas estiveron ligadas, pola historia e polos seus actores, a diferenza reside na representaci\u00f3n da materia: combinaci\u00f3ns qu\u00edmicas para a qu\u00edmica, manifestaci\u00f3ns do mundo inanimado como fen\u00f3menos biol\u00f3xicos para a alquimia. A qu\u00edmica nace como disciplina cient\u00edfica con Andreas Libavius, que publica o primeiro compendio de qu\u00edmica, lig\u00e1ndoa coa medicina e a farmacia, e m\u00e1is tarde Nicolas L\u00e9mery publica o primeiro \"Tratado de qu\u00edmica\" elev\u00e1ndoa xa definitivamente ao rango de \"ciencia\" e facendo autoridade co seu \"Cours de chimie, contenant la mani\u00e8re de faire les op\u00e9rations qui sont en usage dans la m\u00e9decine, par une m\u00e9thode facile, avec des raisonnements sur chaque op\u00e9ration, pour l\u2019instruction de ceux qui veulent s\u2019appliquer \u00e0 cette science\" en 1675. Johann Rudolf Glauber ou Robert Boyle, pola s\u00faa parte, achegan consider\u00e1beis experimentaci\u00f3ns sobre os elementos qu\u00edmicos.\nO nacemento da fisiolox\u00eda moderna.\nOs descubrimentos m\u00e9dicos e os progresos efectuados no co\u00f1ecemento da anatom\u00eda, en particular despois da traduci\u00f3n de numerosas obras antigas de Hip\u00f3crates e Galeno nos s\u00e9culos XV e XVI permitiron avances en materia de hixiene e da loita contra a mortalidade. Andr\u00e9 Vesalio senta as\u00ed as bases da anatom\u00eda moderna, mentres Miguel Servet descobre o funcionamento da circulaci\u00f3n sangu\u00ednea e Ambroise Par\u00e9 fai as primeiras ligaduras de arterias. Fanse un certo n\u00famero de comparaci\u00f3ns entre os membros inferiores dos humanos e dos \u00e9quidos (cabalos, principalmente). Otto Brunfels, Hieronymus Bock e Leonhart Fuchs foron tres grandes autores sobre plantas silvestres. Hoxe en d\u00eda son reco\u00f1ecidos como os pais da bot\u00e1nica alem\u00e1. Da mesma maneira, escrib\u00edronse obras sobre animais como as de Conrad Gesner ilustradas, entre outros, por Alberto Durero.\nA difusi\u00f3n do saber: a imprenta.\nO campo das t\u00e9cnicas progresa considerabelmente grazas \u00e1 invenci\u00f3n da imprenta por Johannes Gutenberg no s\u00e9culo XV, invento que revoluciona a transmisi\u00f3n do saber.\nO n\u00famero de libros publicados aumenta exponencialmente, a escolarizaci\u00f3n en masa faise pos\u00edbel, e os cient\u00edficos poden debater por medio das publicaci\u00f3ns das s\u00faas experimentaci\u00f3ns. A ciencia conv\u00e9rtese as\u00ed nunha comunidade de sabios. Aparecen as Academias de ciencias, en Londres, Par\u00eds, San Petersburgo e Berl\u00edn.\nPero os dominios do saber est\u00e1n a\u00ednda mesturados e non constit\u00faen totalmente disciplinas separadas. A ciencia, ao tempo que se institucionaliza, forma nesta altura parte do campo da investigaci\u00f3n filos\u00f3fica. Michel Blay di: \"\u00e9 moi sorprendente e, en definitiva, moi anacr\u00f3nico separar, no per\u00edodo cl\u00e1sico, a historia das ciencias da historia da filosof\u00eda, e tam\u00e9n do que se chama a historia literaria\".\nFinalmente, o Renacemento permite, para as disciplinas cient\u00edficas da materia, a creaci\u00f3n de disciplinas e de epistemolox\u00edas distintas pero reunidas pola \"cientificidade\", e o mesmo permite para as matem\u00e1ticas, porque, segundo a expresi\u00f3n de Pascal Brioist: \"a matematizaci\u00f3n dunha pr\u00e1ctica conduce a darlle o t\u00edtulo espec\u00edfico de ciencia. Michel Blay ve tam\u00e9n nos debates ao redor de conceptos claves, como o do absoluto ou o de movemento, de tempo e de espazo, os elementos dunha ciencia cl\u00e1sica.\nO s\u00e9culo XVIII: o s\u00e9culo das luces.\nNo s\u00e9culo XVII, a \"revoluci\u00f3n cient\u00edfica\" foi pos\u00edbel pola \"matematizaci\u00f3n\" da ciencia. Pero isto non ocorre at\u00e9 no transcurso do s\u00e9culo XVIII no que aparecen as grandes instituci\u00f3ns cient\u00edficas, especialmente as Academias das Ciencias, as Sociedades cient\u00edficas e as universidades. Sobre todo, as ciencias naturais e a medicina desenv\u00f3lvense durante este per\u00edodo. No s\u00e9culo XVIII a maior\u00eda dos cient\u00edficos eran partidarios dun cambio: fronte \u00e1s ideas anteriores, consideraban a ciencia como a \u00fanica v\u00eda obxectiva de co\u00f1ecemento (de a\u00ed, o nome de \"S\u00e9culo das luces\"). Este esp\u00edrito quedou reflectido na \"Enciclopedia das Artes e das Ciencias\", recompilada por Diderot e D'Alembert, obra na que se resum\u00eda todo o co\u00f1ecemento cient\u00edfico da \u00e9poca en todas as ramas do saber, e da que se trata m\u00e1is abaixo.\nEn Espa\u00f1a, durante o s\u00e9culo XVIII, no reinado de Carlos III, produciuse unha recuperaci\u00f3n en todas as ordes tras a superaci\u00f3n da crise econ\u00f3mica do s\u00e9culo XVII. Exemplos do rexurdimento das ciencias foron as fundaci\u00f3ns do \"Real Xard\u00edn Bot\u00e1nico de Madrid\" e o \"Colexio de Cirurx\u00eda de Barcelona\", as\u00ed como as diversas expedici\u00f3ns cient\u00edficas ao Novo Mundo, entre as que destaca a de Jos\u00e9 Celestino Mutis. Os s\u00e9culos XVI e XVII estiveron moi influ\u00eddos polo descubrimento de Am\u00e9rica. As novas especies de plantas e animais polarizaron o interese dos naturalistas, entre os que destacaron os sistem\u00e1ticos John Ray e Tournefort.\nEntre os cient\u00edficos m\u00e1is importantes do s\u00e9culo XVII destacan o italiano Francesco Redi, que se declarou contrario \u00e1 xeraci\u00f3n espont\u00e1nea; Zacharias Janssen que, segundo din alg\u00fans, inventou o microscopio a finais do s\u00e9culo XVI; Malpighi, que descubriu os capilares sangu\u00edneos (a existencia dos cales xa fora prevista por Harvey), os alv\u00e9olos pulmonares, a circulaci\u00f3n renal (as pir\u00e1mides de Malpighi levan o seu nome) etc., e Robert Hooke, que introduciu o termo c\u00e9lula ao ver o parecido entre un tecido suberoso (de cortiza), visto ao microscopio, e as celas dun favo.\nE entre os do s\u00e9culo XVIII cabe destacar a Anton van Leeuwenhoek, descubridor dos protozoos e primeiro observador de c\u00e9lulas como os gl\u00f3bulos vermellos, os espermatozoides e as bacterias; John Needham, defensor da xeraci\u00f3n espont\u00e1nea, e Lazzaro Spallanzani, detractor da mesma.\nO s\u00e9culo XVIII \u00e9 a \u00e9poca dos grandes exploradores e sistem\u00e1ticos. Entre eles destaca o sueco Carl von Linn\u00e9, fixista e aristot\u00e9lico, que ideou a nomenclatura binomial actualmente en uso, e clasificou os animais e as plantas nas sucesivas edici\u00f3ns das s\u00faas famosas obras \"Systema Naturae\" (\"O sistema da natureza\") (1735) e \"Species Plantarum\" (\"As especies de plantas\") (1753), obras que serven de base \u00e1 sistem\u00e1tica actual de animais e plantas, respectivamente. O seu contempor\u00e1neo Buffon, naturalista franc\u00e9s autor dunha \"Histoire naturelle\" (\"Historia natural\") \u00e1 que dedicou gran parte da s\u00faa vida, criticouno e adoptou unha concepci\u00f3n transformista do universo.\nA \"Enciclopedia\".\nUn segundo cambio importante no S\u00e9culo das luces en relaci\u00f3n co s\u00e9culo precedente tivo a s\u00faa orixe en Francia, cos enciclopedistas. Este movemento intelectual defend\u00eda a idea de que existe unha arquitectura cient\u00edfica e moral do saber. O fil\u00f3sofo Diderot e o matem\u00e1tico d'Alembert publicaron en 1751 a \"Encyclop\u00e9die ou Dictionnaire raisonn\u00e9 des sciences, des arts et des m\u00e9tiers\" (co\u00f1ecido como \"A Enciclopedia\") que permitiu acceder a todo o co\u00f1ecemento cient\u00edfico da \u00e9poca. Esta \"Enciclopedia\" v\u00e9n ser coma un himno ao progreso cient\u00edfico.\nCoa \"Enciclopedia\" nace igualmente a concepci\u00f3n cl\u00e1sica que a ciencia debe a s\u00faa aparici\u00f3n ao descubrimento do m\u00e9todo experimental. Jean le Rond d'Alembert explica as\u00ed, no \"Discours pr\u00e9liminaire de l'Encyclop\u00e9die\" (1759), que: \nRacionalismo e ciencia moderna.\nO per\u00edodo chamado \"das luces\" iniciou o ascenso da corrente racionalista, que provi\u00f1a de Ren\u00e9 Descartes e, despois, de fil\u00f3sofos ingleses como Thomas Hobbes e David Hume, que adoptaron unha v\u00eda emp\u00edrica, po\u00f1endo o acento nos sentidos e a experiencia na adquisici\u00f3n dos co\u00f1ecementos, en detrimento da raz\u00f3n pura. Pensadores, igualmente cient\u00edficos (como Leibniz, que desenvolveu as matem\u00e1ticas e o c\u00e1lculo infinitesimal, ou Kant, ou o bar\u00f3n de Holbach, no seu \"Sistema da natureza\", no que sost\u00e9n o ate\u00edsmo contra calquera concepci\u00f3n relixiosa ou de\u00edsta, o materialismo e o fatalismo, \u00e9 dicir, o determinismo cient\u00edfico, ou mesmo Pierre Bayle cos seus \"Pens\u00e9es diverses sur la com\u00e8te\" fixeron da Raz\u00f3n (con mai\u00fascula) un culto ao progreso e ao desenvolvemento social. Os descubrimentos de Isaac Newton, a s\u00faa capacidade para confrontar e para ensamblar as probas axiom\u00e1ticas e as observaci\u00f3ns f\u00edsicas nun sistema coherente, d\u00e9ronlle o ton a todo o que seguir\u00eda a s\u00faa exemplar \"Philosophi\u00e6 Naturalis Principia Mathematica\" (\"Principios matem\u00e1ticos da filosof\u00eda natural\"). Enunciando a \"teor\u00eda da gravitacion universal\", Newton inaugurou a idea dunha ciencia como discurso tendente a explicar o mundo considerado como racional por estar ordenado por leis reproduc\u00edbeis.\nO nacemento das grandes disciplinas cient\u00edficas.\nA maior\u00eda das disciplinas maiores da ciencia consol\u00eddanse, coas s\u00faas epistemolox\u00edas e os seus m\u00e9todos, no s\u00e9culo XVIII. A bot\u00e1nica aparece con Carl von Linn\u00e9, que publica en 1735 \"Systema Naturae\" e en 1753 \"Species plantarum\", punto de partida do sistema binomial e da nomenclatura bot\u00e1nica para animais e vexetais, respectivamente. A qu\u00edmica nace por aquel tempo con Lavoisier que enuncia en 1778 a \"lei da conservaci\u00f3n da materia\", e identifica e bautiza o ox\u00edxeno. As ciencias da Terra fan tam\u00e9n a s\u00faa aparici\u00f3n. Como disciplina, a medicina progresou igualmente coa constituci\u00f3n dos exames cl\u00ednicos e as primeiras clasificaci\u00f3ns das enfermidades.\nO s\u00e9culo XIX.\nTras dun s\u00e9culo coma o XVIII, no que a maior actividade dos bi\u00f3logos se desenvolveu no campo da sistem\u00e1tica, nun intento de clasificar as especies procedentes do Novo Mundo, suscitouse no s\u00e9culo XIX unha interpretaci\u00f3n, baseada na raz\u00f3n, tanto da aparici\u00f3n das diferentes especies coma da s\u00faa distribuci\u00f3n e parentesco. As\u00ed xurdiu a teor\u00eda evolucionista. Un dos primeiros en defendela foi Jean-Baptiste de Monet, co\u00f1ecido como Lamarck, que explicaba a s\u00faa hip\u00f3tese base\u00e1ndose en dous principios: \"a necesidade crea o \u00f3rgano e a s\u00faa funci\u00f3n desenv\u00f3lveo\", e \"os caracteres adquiridos transm\u00edtense hereditariamente\".\nEsta teor\u00eda (lamarckismo) bat\u00eda, por un lado, coa cr\u00edtica daqueles que ped\u00edan datos, experiencias etc., que a confirmaran e, por outro, coa opini\u00f3n do franc\u00e9s Georges Cuvier, considerado como o pai da paleontolox\u00eda e da anatom\u00eda comparada, e os seus seguidores. Cuvier era fixista, \u00e9 dicir, cr\u00eda na inmutabilidade das especies. Para explicar a desaparici\u00f3n de especies que s\u00f3 existiron no pasado, e das que s\u00f3 nos chegaron restos fosilizados, supo\u00f1\u00eda que houbera unha serie de cat\u00e1strofes sucesivas que producir\u00edan a s\u00faa extinci\u00f3n (catastrofismo). Posteriormente, despois de cada cat\u00e1strofe, desenvolv\u00edase unha nova e distinta creaci\u00f3n.\nA oposici\u00f3n entre ciencia e relixi\u00f3n ref\u00f3rzase coa aparici\u00f3n, en 1859 de \"A orixe das especies segundo a selecci\u00f3n natural\" do naturalista ingl\u00e9s Charles Darwin. Neste libro Darwin recolleu as conclusi\u00f3ns \u00e1s que chegara durante a viaxe cient\u00edfica que moitos anos antes (1831 - 1836) realizara por todo o Novo Mundo e o Pac\u00edfico a bordo do \"Beagle\".\nA teor\u00eda de Darwin (darwinismo) ap\u00f3iase en dous puntos: a variabilidade da descendencia e a selecci\u00f3n natural ou, dito doutro xeito, a supervivencia do m\u00e1is apto. Pronto se desencadeou unha controversia entre os seguidores do franc\u00e9s Lamarck e os do ingl\u00e9s Darwin (e, algo m\u00e1is tarde, e m\u00e1is intensamente, entre estes \u00faltimos e os sectores relixiosos).\nO fil\u00f3sofo Herbert Spencer utilizou o impacto do darwinismo na sociedade do s\u00e9culo XIX para, d\u00e1ndolle unha carga relixiosa da cal esta teor\u00eda en principio carece (Darwin era agn\u00f3stico), realizar un ataque contra a opini\u00f3n doutros cient\u00edficos. As\u00ed, produciuse unha primeira reacci\u00f3n de rexeitamento do darwinismo en moitos ambientes relixiosos e cient\u00edficos.\nDarwin morreu en 1882 sen poder achegar datos que explicaran a orixe da variabilidade entre os descendentes dunha mesma parella, fen\u00f3meno que constit\u00fae a base fundamental da s\u00faa teor\u00eda evolucionista.\nNo primeiro terzo deste s\u00e9culo XIX c\u00f3mpre recordar tam\u00e9n o labor de Edward Jenner, descubridor da primeira vacina, a da var\u00edola, que abriu o cami\u00f1o da inmunolox\u00eda. Posteriormente Schleiden e Schwann destacaron en citolox\u00eda e histolox\u00eda por enunciar a teor\u00eda celular. M\u00e1is tarde, en microbiolox\u00eda, Louis Pasteur levou a cabo experimentos definitivos sobre a falsidade da xeraci\u00f3n espont\u00e1nea, descubriu que alg\u00fans microorganismos ti\u00f1an car\u00e1cter pat\u00f3xeno, deduciu o concepto de inmunidade e descubriu a vacina antirr\u00e1bica; est\u00e1 considerado como o pai da microbiolox\u00eda.\nPosteriormente, Robert Koch illou o microbio que produc\u00eda o carb\u00fanculo, o bacilo da tuberculose e o vibrio do c\u00f3lera. En 1865, o m\u00e9dico escoc\u00e9s Joseph Lister (1827 - 1912) descubriu que as infecci\u00f3ns das feridas se deben \u00e1s bacterias, e en 1867 utilizou fenol para crear un ambiente bactericida nas salas de operaci\u00f3ns (antisepsia). En 1884, o m\u00e9dico e bacteri\u00f3logo espa\u00f1ol Jaime Ferr\u00e1n descubriu a vacina contra o c\u00f3lera.\nA biolox\u00eda co\u00f1ece no s\u00e9culo XIX profundos cambios co nacemento da xen\u00e9tica, cos traballos de Gregor Mendel. En 1865, o freire agosti\u00f1o Gregor Mendel publicou os seus traballos sobre as leis que rexen a herdanza biol\u00f3xica.\nO abandono definitivo do vitalismo, despois da (accidental) s\u00edntese da urea, en 1828, a partir de amon\u00edaco e di\u00f3xido de carbono, polo alem\u00e1n Friedrich W\u00f6hler, que demostrou que os compostos org\u00e1nicos obedecen \u00e1s mesmas leis fisicoqu\u00edmicas que os compostos inorg\u00e1nicos, favoreceu o desenvolvemento da fisiolox\u00eda. Nesta disciplina destacou o franc\u00e9s Claude Bernard, que pode ser considerado o pai desta ciencia.\nA mediados do s\u00e9culo XIX apareceu por primeira vez o termo ecolox\u00eda para designar unha nova rama das ciencias biol\u00f3xicas. O alem\u00e1n Ernst Haeckel foi o introdutor desta palabra e talvez o primeiro que definiu a nova ciencia. Nun traballo publicado en 1870 dic\u00eda: \"Entendemos por ecolox\u00eda o conxunto dos co\u00f1ecementos referentes \u00e1 econom\u00eda da natureza, a investigaci\u00f3n de todas as relaci\u00f3ns do animal tanto co seu medio org\u00e1nico coma inorg\u00e1nico\". Tam\u00e9n a mediados deste s\u00e9culo o zo\u00f3logo franc\u00e9s \u00c9tienne Geoffroy Saint-Hilaire propuxo a denominaci\u00f3n de etolox\u00eda para o estudo das relaci\u00f3ns dos organismos dentro da familia, da sociedade no seu conxunto e da comunidade.\nA Revoluci\u00f3n industrial.\nA Primeira e a Segunda Revoluci\u00f3ns Industriais estiveron marcadas por profundos cambios econ\u00f3micos e sociais, derivados das innovaci\u00f3ns e descubrimentos cient\u00edficos e t\u00e9cnicos. O vapor e, despois, a electricidade contan entre os progresos not\u00e1beis que permitiron a mellora dos transportes e da produci\u00f3n. Os instrumentos cient\u00edficos son m\u00e1is numerosos e m\u00e1is seguros, tales como o microscopio ou o telescopio, que se perfeccionan.\nA f\u00edsica adquire as s\u00faas principais leis, especialmente con Maxwell, que enuncia os principios da teor\u00eda cin\u00e9tica dos gases, as\u00ed como a ecuaci\u00f3n de onda electromagn\u00e9tica, fundando o electromagnetismo. Estes dous descubrimentos permiten importantes traballos ulteriores especialmente en relatividade restrinxida e en mec\u00e1nica cu\u00e1ntica.\nEstabel\u00e9cense as\u00ed os fundamentos das ciencias do s\u00e9culo XX, sobre todo os principios da f\u00edsica de part\u00edculas, a prop\u00f3sito da natureza da luz.\nO s\u00e9culo XX.\nUnha ciencia \"postindustrial\".\nA historia recente da ciencia est\u00e1 marcada polo continuo refinamento do co\u00f1ecemento adquirido e o desenvolvemento tecnol\u00f3xico, acelerado xa desde a aparici\u00f3n do m\u00e9todo cient\u00edfico. Se ben as revoluci\u00f3ns cient\u00edficas de principios do s\u00e9culo XX d\u00e9ronse sobre todo no campo da f\u00edsica a trav\u00e9s do desenvolvemento da mec\u00e1nica cu\u00e1ntica e a relatividade xeral, no s\u00e9culo XXI a ciencia enfr\u00f3ntase \u00e1 revoluci\u00f3n biotecnol\u00f3xica.\nNo s\u00e9culo XX produciuse unha aceleraci\u00f3n sen precedentes do progreso cient\u00edfico. Esta \"revoluci\u00f3n cient\u00edfica\" d\u00e9bese tanto \u00e1 aparici\u00f3n de novos instrumentos, como o microscopio electr\u00f3nico, que permitiu, xunto co progreso que experimentaron outras ciencias, como a qu\u00edmica org\u00e1nica, grandes avances en citolox\u00eda e histolox\u00eda, como \u00e1 gran cantidade de persoas e grupos de investigaci\u00f3n que se dedican \u00e1 ciencia en todo o mundo. Prod\u00facese unha importate mellora da precisi\u00f3n dos instrumentos que, eles mesmos, resultan dos avances m\u00e1is recentes da ciencia.\nA inform\u00e1tica, que se desenvolve a partir dos anos 1950, e que permite un mellor tratamento dun volume de informaci\u00f3ns cada vez m\u00e1is importante, e que chegou a revolucionar a pr\u00e1ctica da investigaci\u00f3n, \u00e9 un destes instrumentos.\nOs intercambios internacionais dos co\u00f1ecementos cient\u00edficos son cada vez m\u00e1is r\u00e1pidos e f\u00e1ciles. Cada vez m\u00e1is os descubrimentos m\u00e1is co\u00f1ecidos do s\u00e9culo XX preceden a verdadeira mundializaci\u00f3n e \u00e1 uniformaci\u00f3n ling\u00fc\u00edstica das publicaci\u00f3ns cient\u00edficas.\n\u00c9tica e ciencia: o porvir da ciencia no s\u00e9culo XXI.\nO s\u00e9culo XXI caracter\u00edzase por unha aceleraci\u00f3n dos descubrimentos \"punta\", como a nanotecnolox\u00eda. Ademais, no seo das ciencias naturais, a xen\u00e9tica promete cambios sociais ou biol\u00f3xicos sen precedentes. A inform\u00e1tica \u00e9 \u00e1 vez unha ciencia e un instrumento de investigaci\u00f3n xa que a simulaci\u00f3n inform\u00e1tica permite experimentar modelos cada vez m\u00e1is complexos e gorentosos en termos de potencia de c\u00e1lculo.\nA ciencia democrat\u00edzase. Por unha parte, importantes proxectos internacionais ven a luz (loita contra a SIDA e o cancro, programa SETI, astronom\u00eda, detectores de part\u00edculas etc.). E por outra, a vulgarizaci\u00f3n cient\u00edfica permite acceder a cada vez m\u00e1is persoas ao razoamento e \u00e1 curiosidade cient\u00edfica.\nA \u00e9tica, nestes tempos, representa unha noci\u00f3n concomitante \u00e1 da ciencia. As nanotecnolox\u00edas e a xen\u00e9tica sobre todo presentan os problemas da sociedade futura, a saber, respectivamente, os perigos das innovaci\u00f3ns para a sa\u00fade e a manipulaci\u00f3n do patrimonio hereditario do home. Os pa\u00edses avanzados tecnoloxicamente crean as\u00ed \u00f3rganos institucionais encargados de examinar o bo uso das aplicaci\u00f3ns cient\u00edficas. Por exemplo, leis bio\u00e9ticas estabel\u00e9cense a trav\u00e9s do mundo, a\u00ednda que non en todos os lugares da mesma maneira, porque est\u00e1n moi ligadas aos dereitos locais.\nFilosof\u00eda da ciencia.\nA efectividade da ciencia como m\u00e9todo para obter co\u00f1ecemento constitu\u00edu un notable campo de estudo para a filosof\u00eda. A filosof\u00eda da ciencia intenta comprender a natureza do co\u00f1ecemento cient\u00edfico e as s\u00faas implicaci\u00f3ns \u00e9ticas.\nFoi dif\u00edcil establecer unha explicaci\u00f3n do m\u00e9todo cient\u00edfico definitiva que poida servir para distinguir a ciencia da non-ciencia. A\u00ednda que hai argumentos lex\u00edtimos sobre onde est\u00e1n exactamente os l\u00edmites da ciencia, o que se co\u00f1ece como o problema da demarcaci\u00f3n.\nNon obstante, hai un conxunto de preceptos principais que pos\u00faen un consenso entre os fil\u00f3sofos da ciencia e dentro da comunidade cient\u00edfica. Por exemplo, \u00e9 universalmente aceptado que debe ser pos\u00edbel verificar independentemente as hip\u00f3teses e as teses cient\u00edficas doutros cient\u00edficos para que sexan aceptadas pola comunidade cient\u00edfica.\nHai diferentes escolas de pensamento na filosof\u00eda do m\u00e9todo cient\u00edfico. O naturalismo metodol\u00f3xico mant\u00e9n que a investigaci\u00f3n cient\u00edfica debe inclu\u00edr os estudos emp\u00edricos e a verificaci\u00f3n independente como proceso para desenvolver e avaliar apropiadamente as explicaci\u00f3ns naturais de fen\u00f3menos observ\u00e1beis. Deste modo o naturalismo metodol\u00f3xico rexeita explicaci\u00f3ns sobrenaturais, argumentos de autoridades e estudos observacionais tendenciosos. O racionalismo cr\u00edtico, por outro lado, afirma que a observaci\u00f3n non tendenciosa non \u00e9 pos\u00edbel, e que a demarcaci\u00f3n entre explicaci\u00f3ns naturais e sobrenaturais \u00e9 arbitraria; no lugar deste criterio prop\u00f3n a falseabilidade como o l\u00edmite das teor\u00edas emp\u00edricas e a falsificaci\u00f3n como o m\u00e9todo emp\u00edrico universal. O racionalismo cr\u00edtico argumenta que a habilidade da ciencia en aumentar o espectro dos valores que poden ser asumidos no co\u00f1ecemento verific\u00e1bel, mais ao mesmo tempo prop\u00f3n que a ciencia deber\u00eda contentarse coa eliminaci\u00f3n racional dos erros nas s\u00faas teor\u00edas, non en buscar a s\u00faa verificaci\u00f3n (como afirmar certeza ou proba e contra-proba prob\u00e1bel; tanto a proposta como a falsificaci\u00f3n dunha teor\u00eda son apenas un car\u00e1cter metodol\u00f3xico, conxectural e tentador no racionalismo cr\u00edtico). O instrumentalismo rexeita o concepto de verdade e enfatiza s\u00f3 a utilizaci\u00f3n das teor\u00edas como instrumentos para explicar e predicir fen\u00f3menos.\nQue \u00e9 e que non \u00e9 a ciencia.\nA ciencia non se considera dona da verdade absoluta e incuestion\u00e1bel. A partir do racionalismo cr\u00edtico, todas as s\u00faas verdades poden ser quebradas, bastando apenas unha pinga de evidencia. A ciencia tira conclusi\u00f3ns da realidade a trav\u00e9s de \"observaci\u00f3ns\" dos feitos e da natureza.\nA ciencia non \u00e9 unha fonte de xu\u00edzos de valores subxectivos, a pesar de poder certamente tratar de casos de \u00e9tica e pol\u00edtica p\u00fablica ao denunciar as prob\u00e1beis consecuencias das acci\u00f3ns. O que algu\u00e9n proxecta a partir de hip\u00f3teses cient\u00edficas actuais m\u00e1is racionais, adentr\u00e1ndose noutros reinos de interese, non \u00e9 un t\u00f3pico cient\u00edfico e o m\u00e9todo cient\u00edfico non ofrece ningunha axuda para quen desexa facelo desa maneira. A xustificaci\u00f3n cient\u00edfica (ou a refutaci\u00f3n) para moitas cousas \u00e9, polo contrario, exixida frecuentemente. Claro que o valor dos xu\u00edzos son intr\u00ednsecos \u00e1 ciencia. Por exemplo, os valores verdadeiros e o co\u00f1ecemento da ciencia.\nO obxectivo subxacente ou prop\u00f3sito da ciencia para a sociedade e os individuos \u00e9 o de producir \"modelos \u00fatiles da realidade\". Tense dito que \u00e9 virtualmente impos\u00edbel facer inferencias dos sentidos humanos que realmente describan o que \"\u00e9\". Por outro lado, como quedou dito, a ciencia pode facer \"predici\u00f3ns\" baseadas en \"observaci\u00f3ns\". Estas predici\u00f3ns xeralmente benefician \u00e1 sociedade ou aos individuos que fan uso delas, por exemplo, a f\u00edsica newtoniana, e en casos m\u00e1is extremos a relatividade, perm\u00edtenos predicir calquera causa do efecto dun movemento que unha b\u00f3la de billar ter\u00e1 noutras, at\u00e9 cousas como traxectorias de sondas espaciais e sat\u00e9lites. A qu\u00edmica e a biolox\u00eda xuntas transformaron a nosa habilidade para usar e predicir reacci\u00f3ns e escenarios qu\u00edmicos e biol\u00f3xicos. Nos tempos modernos, estas disciplinas cient\u00edficas segregadas est\u00e1n sendo m\u00e1is utilizadas conxuntamente co fin de producir modelos e ferramentas m\u00e1is complexos.\nEn resumo, a ciencia produce \"modelos \u00fatiles\" que nos permiten facer \"predici\u00f3ns\" m\u00e1is \u00fatiles. A ciencia intenta \"describir\" o que \u00e9, mais evita tentar \"determinar\" o que \u00e9 (o que \u00e9 impos\u00edbel por raz\u00f3ns pr\u00e1cticas). A ciencia \u00e9 unha \"ferramenta \u00fatil\", \u00e9 un corpo crecente de entendemento que nos permite identific\u00e1rmonos m\u00e1is eficazmente co medio ao noso redor e a mellor forma de adapt\u00e1rmonos e evolucionarmos como un todo social as\u00ed como independentemente.\nO individualismo \u00e9 unha suposici\u00f3n t\u00e1cita subxacente en moitas bases emp\u00edricas da ciencia que trata a ciencia coma se fose puramente unha forma na que un \u00fanico individuo confronte a natureza, verificando e predicindo hip\u00f3teses. Pero, de feito, a ciencia \u00e9 sempre unha actividade \"colectiva\" conducida por unha comunidade cient\u00edfica. Iso pode demostrarse de varias maneiras, talvez o resultado m\u00e1is fundamental e trivial proveniente da ciencia sexa comunicada coa linguaxe. Ent\u00f3n, os valores das comunidades cient\u00edficas permean a ciencia que elas producen.\nLimitaci\u00f3ns da ciencia.\nO home hai xa m\u00e1is de medio s\u00e9culo que chegou \u00e1 L\u00faa, acadou desenvolvementos espectaculares en todos os campos e logrou a comprensi\u00f3n de fen\u00f3menos que, at\u00e9 hai moi pouco, est\u00e1bannos vedados. Por\u00e9n, pese ao enorme impacto que exerce sobre a sociedade moderna, a ciencia non \u00e9 algo ilimitado na s\u00faa capacidade para resolver problemas ou comprender o desco\u00f1ecido. De feito, existen unha serie de limitaci\u00f3ns que son consecuencia das propias limitaci\u00f3ns do m\u00e9todo cient\u00edfico. Poderiamos resumilas nestes catro puntos:\nPor outra parte, \"as verdades cient\u00edficas non son absolutas\" e te\u00f1en vixencia s\u00f3 durante un certo per\u00edodo de tempo. O co\u00f1ecemento da verdade cient\u00edfica ac\u00e1dase por sucesivas aproximaci\u00f3ns. E c\u00f3mpre sinalar tam\u00e9n que os cient\u00edficos \"non poden predicir os efectos que se poidan derivar dos resultados experimentais\" (e dos que os cient\u00edficos \"puros\", \u00e9 dicir, os que se dedican \u00e1 investigaci\u00f3n das ciencias puras, non son respons\u00e1beis). \u00c1 vista est\u00e1n os efectos sobre o medio ambiente causados pola maior\u00eda dos inventos que constiu\u00edron o orgullo da \u00e9poca industrial: contaminaci\u00f3n, chuvia \u00e1cida... coas s\u00faas consecuencias de extinci\u00f3n de especies etc.\nE, dado o gran \"custo econ\u00f3mico\" que sup\u00f3n a investigaci\u00f3n cient\u00edfica, existe o perigo de que, por parte do contribu\u00ednte, se pida que s\u00f3 se invista en ciencia aplicada: que se cure o cancro, que se acabe coa fame no mundo. A historia, por\u00e9n, amosa que non hai ciencia aplicada sen \"investigaci\u00f3n b\u00e1sica\"; a\u00ednda que tam\u00e9n \u00e9 certo que hoxe a investigaci\u00f3n b\u00e1sica adoita requirir uns medios que s\u00f3 a ciencia aplicada lle pode subministrar.\nTam\u00e9n hai que ter en conta que, debido \u00e1 ciencia, moitos gobernos son hoxe m\u00e1is opresores, as novas tecnolox\u00edas aplicadas \u00e1 guerra exhiben unha impensada capacidade destrutiva, e os medios de comunicaci\u00f3n, cos avances tecnol\u00f3xicos, poden manipular \u00e1 opini\u00f3n p\u00fablica cunha terr\u00edbel eficacia.\nPero cada d\u00eda estase a ver que, grazas \u00e1 ciencia, podemos curar cada vez m\u00e1is enfermidades, axudar a vencer as barreiras da soidade, mellorar o nivel de vida, e promover a cultura. Se non fose pola revoluci\u00f3n cient\u00edfica, a maior\u00eda de n\u00f3s nin sequera estariamos vivos ou nin sequera teriamos nacido.\nHoxe, con todo, segue a ser certo que \"\u00e9 m\u00e1is o que ignoramos que o que co\u00f1ecemos\". E isto \u00e9 un reto para atrevernos a saber, para sermos ousados nos nosos intentos de co\u00f1ecemento cient\u00edfico.\nClasificaci\u00f3n das ciencias.\nAs ciencias poden organizarse en grandes disciplinas cient\u00edficas, especialmente en matem\u00e1ticas, qu\u00edmica, biolox\u00eda, f\u00edsica, mec\u00e1nica, \u00f3ptica, farmacia, medicina, astronom\u00eda, arqueolox\u00eda, econom\u00eda, sociolox\u00eda, e outras. Estas disciplinas non se distinguen s\u00f3 polos obxectos de estudo e polos m\u00e9todos empregados, sen\u00f3n tam\u00e9n polas s\u00faas instituci\u00f3ns: revistas, sociedades de membros, c\u00e1tedras ou mesmo polos seus diplomas.\nEn primeiro lugar podemos distinguir entre as ciencias da natureza e as ciencias sociais ou humanas. As primeiras, como a f\u00edsica, centran o seu estudo nos fen\u00f3menos naturais, mentres que as segundas, como a sociolox\u00eda, estudan os fen\u00f3menos ligados \u00e1 acci\u00f3n humana.\nUn esquema algo m\u00e1is detallado de clasificaci\u00f3n prop\u00faxoo o epistem\u00f3logo alem\u00e1n Rudolf Carnap, o primeiro en dividir a ciencia en ciencias puras, ciencias aplicadas e ciencias sociais ou humanas.\nM\u00e1is recentemente alg\u00fans autores, como Herbert Simon, mencionan a aparici\u00f3n doutra categor\u00eda, a das ciencias do artificial, que centran o seu estudo nos sistemas creados polo ser humano \u2014artificiais\u2014 pero que presentan un comportamento independente ou relativamente independente da acci\u00f3n humana. Tr\u00e1tase, por exemplo das ciencias do enxe\u00f1eiro.\nO sentido com\u00fan asocia unha disciplina a un obxecto de estudo. Por exemplo a sociolox\u00eda oc\u00fapase da sociedade; a psicolox\u00eda, do pensamento; a f\u00edsica, dos fen\u00f3menos mec\u00e1nicos, t\u00e9rmicos, \u00f3pticos etc.; a qu\u00edmica, das caracter\u00edsticas dos elementos, das reacci\u00f3ns da materia etc. Para Robert Nadeau, \"reco\u00f1\u00e9cese xeralmente que se poden clasificar [as ciencias] segundo o seu obxecto (...), segundo o seu m\u00e9todo (...), e segundo a s\u00faa finalidade\".\nPero as investigaci\u00f3ns modernas mostran unha ausencia de fronteiras e a necesidade de desenvolver transversalidades. Por exemplo, en certas disciplinas f\u00e1lase de \"f\u00edsico-qu\u00edmica\" ou de \"quimio-biolox\u00eda\", expresi\u00f3ns que permiten amosar as fortes ligaz\u00f3ns das especialidades entre elas. Unha disciplina def\u00ednese, \u00f3 final, polo conxunto de referenciais que utiliza para estudar un conxunto de obxectos, o que forma a s\u00faa \"cientificidade\". Por\u00e9n, este criterio non \u00e9 absoluto.\nPara o soci\u00f3logo Raymond Boudon, non existe unha cientificidade \u00fanica e transdisciplinar. Ap\u00f3iase na noci\u00f3n de \"aires de familia\", noci\u00f3n que xa teorizara o fil\u00f3sofo Ludwig Wittgenstein, segundo a cal non existen m\u00e1is que parecidos formais entre as ciencias, sen polo tanto poder deducir unha regra xeral que permita dicir o que \u00e9 \"a ciencia\". Raymond Boudon, en \"L'art de se persuader des id\u00e9es douteuses, fragiles ou fausses\" explica as\u00ed que s\u00f3 o relativismo permite unha aproximaci\u00f3n realista e obxectiva ao fen\u00f3meno cient\u00edfico.\nOutra maneira de categorizar as ciencias consiste en distinguir as ciencias fundamentais, nas que a finalidade primeira \u00e9 a de producir co\u00f1ecementos, das ciencias aplicadas, que tratan sobre todo de aplicar estes co\u00f1ecementos \u00e1 resoluci\u00f3n de problemas concretos.\nDe maneira xeral, ningunha categorizaci\u00f3n \u00e9 completamente exacta nin enteiramente xustific\u00e1bel, e as \u00e1reas epistemol\u00f3xicas entre elas son difusas.\nCiencias fundamentais e aplicadas.\nEsta clasificaci\u00f3n primeira responde \u00e1 noci\u00f3n de utilidade: certas ciencias producen co\u00f1ecementos que poden actuar sobre o mundo (as ciencias aplicadas, que non hai que confundir coa t\u00e9cnica en tanto que aplicaci\u00f3n de co\u00f1ecementos emp\u00edricos), \u00e9 dicir, na perspectiva dun obxectivo pr\u00e1ctico, econ\u00f3mico ou industrial, mentres que outras (as ciencias fundamentais) tratan prioritariamente da adquisici\u00f3n de co\u00f1ecementos novos abstractos.\nPor\u00e9n, este l\u00edmite \u00e9 difuso. As matem\u00e1ticas, a f\u00edsica ou a biolox\u00eda poden ser fundamentais e aplicadas, segundo o contexto. Certas disciplinas permanecen, por\u00e9n, m\u00e1is ancoradas nun dominio do que noutro. A cosmolox\u00eda \u00e9, por exemplo, unha ciencia exclusivamente fundamental. A astronom\u00eda \u00e9, igualmente unha disciplina que permanece en gran medida como ciencia fundamental. A medicina ou a enxe\u00f1ar\u00eda son, pola contra, ciencias esencialemente aplicadas (pero non exclusivamente). As ciencias aplicadas e as ciencias fundamentais non est\u00e1n \"tabicadas\".\nOs descubrimentos tirados da ciencia fundamental encontran finalidades \u00fatiles (por exemplo, o l\u00e1ser e a s\u00faa aplicaci\u00f3n ao son num\u00e9rico en CD-ROM). Do mesmo xeito, certos problemas t\u00e9cnicos necesitan \u00e1s veces novos descubrimentos da ciencia fundamental. As\u00ed, os laboratorios de investigaci\u00f3n e os investigadores poden facer paralelamente investigaci\u00f3n aplicada e investigaci\u00f3n fundamental. Por outra parte, a investigaci\u00f3n en ciencias fundamentais utiliza as tecnolox\u00edas tiradas das ciencias aplicadas, como a microscop\u00eda, as posibilidades do c\u00e1lculo dos ordenadores para a simulaci\u00f3n num\u00e9rica, por exemplo.\nPor outra parte, as matem\u00e1ticas consid\u00e9ranse frecuentemente como unha cousa distinta que unha ciencia. En parte, porque a verdade matem\u00e1tica non ten nada que ver coa verdade das outras ciencias. O obxecto das matem\u00e1ticas \u00e9, en efecto, interno a esta disciplina. Tam\u00e9n, nesta base, as matem\u00e1ticas aplicadas perc\u00edbense nun principio como unha rama matem\u00e1tica ao servizo doutras ciencias (como o demostran os traballos do matem\u00e1tico Jacques-Louis Lions, que explica: \"o que me gusta das matem\u00e1ticas aplicadas \u00e9 que ambicionan dar ao mundo dos sistemas unha representaci\u00f3n que permite comprender e actuar\") non ter\u00edan, en principio, finalidade pr\u00e1ctica. \"A contrario\", as matem\u00e1ticas pos\u00faen un importante n\u00famero de ramas, en principio abstractas, que se desenvolveron en contacto con outras disciplinas como a estat\u00edstica, a teor\u00eda dos xogos, a l\u00f3xica combinatoria, a teor\u00eda da informaci\u00f3n, a teor\u00eda dos grafos entre outros exemplos, mentres que ten ramas que non est\u00e1n catalogadas como matem\u00e1ticas aplicadas pero que, por\u00e9n, nutren a outras ramas cient\u00edficas.\nCiencias nomot\u00e9ticas e idiogr\u00e1ficas.\nUnha clasificaci\u00f3n das ciencias pode apoiarse nos m\u00e9todos empregados. Unha primeira distinci\u00f3n desta orde pode facerse entre as ciencias nomot\u00e9ticas e as ciencias idiogr\u00e1ficas:\n\u00c9 con Wilhelm Windelband, fil\u00f3sofo alem\u00e1n do s\u00e9culo XIX, cando se fai o primeiro esbozo desta distinci\u00f3n. A reflexi\u00f3n de Windelband prod\u00facese sobre a natureza das ciencias sociais. Na s\u00faa \"Historia e ciencia da natureza\" (1894), afirma que a oposici\u00f3n entre ciencias da natureza e do esp\u00edrito bas\u00e9ase nunha distinci\u00f3n de m\u00e9todo e de \"formas de obxectivaci\u00f3n\".\nCiencias emp\u00edricas e l\u00f3xico-formais.\nProp\u00faxose unha categorizaci\u00f3n pola epistemolox\u00eda distinguindo as \"ciencias emp\u00edricas\" e as \"ciencias l\u00f3xico-formais\". O seu punto com\u00fan reside nas matem\u00e1ticas e no seu uso nas disciplinas ligadas. Por\u00e9n, segundo Gilles-Gaston Granger, \"a realidade non \u00e9 tan simple. Porque, por unha parte, \u00e9 frecuente, en relaci\u00f3n a cuesti\u00f3ns baseadas na observaci\u00f3n emp\u00edrica, que se liberen de conceptos matem\u00e1ticos; e por outra parte, se a matem\u00e1tica non \u00e9 unha ciencia da natureza, non ten por iso menos verdadeiros obxectos\". Segundo L\u00e9na Soler, na s\u00faa \"Introduction \u00e0 l\u2019\u00e9pist\u00e9mologie\", distingue por unha parte as ciencias formais das ciencias emp\u00edricas, e por outra parte entre as ciencias da natureza das ciencias humanas e sociais.\nCiencias da natureza e ciencias humanas e sociais.\nSegundo Gilles-Gaston Granger, existe outra maneira de oposici\u00f3n epistemol\u00f3xica, distinguindo por unha parte as \"ciencias da natureza\", que te\u00f1en como obxectivo o estudo dos obxectos que emanan do mundo sens\u00edbel, mensur\u00e1beis e clasific\u00e1beis, e, por outra parte as \"ciencias do home\" tam\u00e9n chamadas ciencias humanas, para as cales o seu obxecto \u00e9 abstracto. Gilles-Gaston Granger rexeita por outra parte facer do estudo do fen\u00f3meno humano unha ciencia propiamente dita. El di: \"Aplicar o cualificativo de \"ciencias\" ao co\u00f1ecemento dos feitos humanos est\u00e1 considerado por alg\u00fans como un abuso da linguaxe. Est\u00e1 bastante claro, en efecto, que nin os saberes sociol\u00f3xicos ou psicol\u00f3xicos, econ\u00f3micos ou ling\u00fc\u00edsticos poden pretender, no seu estado presente e pasado, ter a solidez e a fecundidade dos saberes f\u00edsico-qu\u00edmicos, ou incluso biol\u00f3xicos\".\nA oposici\u00f3n tradicional entre ciencias humanas e ciencias naturais repousa sobre a diferenza entre natureza e cultura.\nRazoamento cient\u00edfico.\nTipo formal puro.\nSegundo Immanuel Kant a l\u00f3xica formal \u00e9 a \"ciencia que exp\u00f3n con detalle e proba de maneira estrita unicamente as regras formais de todo pensamento\". As matem\u00e1ticas e a l\u00f3xica formalizadas compo\u00f1en este tipo de razoamento. \nEsta clase f\u00fandase sobre os dous principios constitutivos dos sistemas formais: o axioma e as regras de deduci\u00f3n e tam\u00e9n na noci\u00f3n de siloxismo, expresada por primeira vez por Arist\u00f3teles e ligada ao \"razoamento dedutivo\" (f\u00e1lase tam\u00e9n de razoamento \"hipot\u00e9tico-dedutivo\"), que exp\u00f3n nos seus \"T\u00f3picos\" e no seu tratado sobre a l\u00f3xica: \"\u00d3rganon\".\nTr\u00e1tase igualmente do tipo que \u00e9 o m\u00e1is adecuado \u00e1 realidade, para a t\u00e9cnica especialmente. A palabra clave do tipo formal puro \u00e9 a demostraci\u00f3n l\u00f3xica e non contraditoria (entendida como a demostraci\u00f3n que non poder\u00e1 desviarse no sistema estudado sexa cal for a proposici\u00f3n) . Noutras palabras, non se trata propiamente de falar dun razoamento sobre o obxecto, sen\u00f3n m\u00e1is ben dun m\u00e9todo para tratar os feitos no seo de demostraci\u00f3ns cient\u00edficas e, polo tanto, sobre as proposici\u00f3ns e os postulados.\nDist\u00ednguense as\u00ed neste tipo d\u00faas disciplinas fundamentais:\nO tipo formal desenvolveuse particularmente no s\u00e9culo XX, co loxicismo e a filosof\u00eda anal\u00edtica. Bertrand Russell desenvolve en efecto un \"m\u00e9todo at\u00f3mico\" (ou atomismo l\u00f3xico) que se esforza en dividir a linguaxe nas s\u00faas partes elementais, nas s\u00faas estruturas m\u00ednimas, a frase simple en suma.\nWittgenstein proxectou elaborar unha linguaxe formal com\u00fan para todas as ciencias que permitise evitar o recurso \u00e1 linguaxe natural, e na que o c\u00e1lculo proposicional representa o seu termo.\nCon todo, e a despeito dunha estabilidade epistemol\u00f3xica propia, \"a contrario\" dos outros tipos, o tipo formal puro \u00e9 igualmente tributario da historicidade das ciencias.\nTipo emp\u00edrico-formal.\nO modelo deste tipo, fundado no empirismo, \u00e9 a f\u00edsica. O obxecto \u00e9 aqu\u00ed concreto e exterior, non constru\u00eddo pola disciplina (como no caso do tipo formal puro). Este tipo \u00e9 de feito a uni\u00f3n de d\u00faas compo\u00f1entes:\nO tipo emp\u00edrico-formal progresa deste xeito da teor\u00eda \u2014dada como \"a priori\"\u2014 \u00e1 experiencia, pois volve \u00e1 primeira v\u00eda nun razoamento circular destinado a confirmar ou refutar os axiomas. O \"modelo\" \u00e9 ent\u00f3n o intermediario entre a teor\u00eda e a pr\u00e1ctica. Tr\u00e1tase dunha esquematizaci\u00f3n que permite probar puntualmente a teor\u00eda. A noci\u00f3n de \"teor\u00eda\" \u00e9 desde hai moito tempo central na filosof\u00eda das ciencias, pero substit\u00faese, baixo o impulso empirista, pola de modelo, desde mediados do s\u00e9culo XX .\nA experiencia (no sentido da posta en pr\u00e1ctica) \u00e9 aqu\u00ed central, segundo a expresi\u00f3n de Karl Popper: \"Un sistema que forme parte da ciencia emp\u00edrica debe poder ser refutado pola experiencia\".\nEntre as ciencias emp\u00edricas, dist\u00ednguense d\u00faas grandes familias de ciencias: as ciencias da natureza e as ciencias humanas. Por\u00e9n, o empirismo s\u00f3 non permite, separado da imaxinaci\u00f3n, elaborar teor\u00edas innovadoras, fundadas sobre a intuici\u00f3n do cient\u00edfico, que permitan superar as contradici\u00f3ns que a simple observaci\u00f3n dos feitos non poder\u00eda resolver.\nExisten, por\u00e9n, debates sobre na natureza emp\u00edrica de certas ciencias humanas, como a econom\u00eda ou a historia, que non se sustentan nun m\u00e9todo totalmente emp\u00edrico, sendo o obxecto virtual nas d\u00faas disciplinas.\nTipo hermen\u00e9utico.\nAs ciencias hermen\u00e9uticas (do grego antigo \u1f11\u03c1\u03bc\u03b7\u03bd\u03b5\u03c5\u03c4\u03b9\u03ba\u03ae [\u03c4\u03ad\u03c7\u03bd\u03b7], \"hermeneutik\u00e9 [t\u00e9chne]\", \"arte de interpretar\", de \u1f11\u03c1\u03bc\u03b7\u03bd\u03b5\u03cd\u03b5\u03b9\u03bd, \"interpretar\", e do nome do deus da mitolox\u00eda grega \u1f19\u03c1\u03bc\u1fc6\u03c2, Hermes, mensaxeiro dos deuses e int\u00e9rprete das s\u00faas ordes), descodifican os signos naturais e establecen interpretaci\u00f3ns. Este tipo de discurso cient\u00edfico \u00e9 caracter\u00edstico das ciencias humanas, onde o obxecto \u00e9 o home. No m\u00e9todo hermen\u00e9utico, os efectos vis\u00edbeis consid\u00e9ranse como un texto para descodificar, coa significaci\u00f3n agochada. A fenomenolox\u00eda \u00e9 as\u00ed a explicaci\u00f3n filos\u00f3fica m\u00e1is pr\u00f3xima deste tipo, que comprende, entre outras, a sociolox\u00eda, a ling\u00fc\u00edstica, a econom\u00eda, a etnolox\u00eda, a teor\u00eda dos xogos etc.\nPoden tratarse daquela de d\u00faas categor\u00edas de discurso:\nCon relaci\u00f3n aos dous outros tipos formais, o estatuto cient\u00edfico do tipo hermen\u00e9utico \u00e9 contestado polos partidarios dunha ciencia matem\u00e1tica chamada \"dura\". \u00c1 concepci\u00f3n da unidade da ciencia postulada polo positivismo toda unha corrente de pensamento, seguindo a Wilhelm Dilthey (1833 - 1911), afirma a existencia dunha separaci\u00f3n radical entre as ciencias da natureza e as ciencias do esp\u00edrito. As ciencias da natureza non buscan m\u00e1is que explicar o seu obxecto, mentres que as ciencias do home, e a historia en particular, piden igualmente comprender o interior e, polo tanto, tomar en consideraci\u00f3n o vivido.\nEstas \u00faltimas non deben adoptar o m\u00e9todo que se usa nas ciencias da natureza porque elas te\u00f1en un obxecto totalmente diferente. As ciencias sociais deben ser obxecto dunha introspecci\u00f3n, o que Wilhelm Dilthey chama unha \"marcha hermen\u00e9utica\", \u00e9 dicir, un cami\u00f1o de interpretaci\u00f3n das manifestaci\u00f3ns concretas do esp\u00edrito humano.\nO tipo hermen\u00e9utico marca o s\u00e9culo XX, con autores como Hans-Georg Gadamer que publicou, en 1960, \"Verdade e m\u00e9todo\" obra na que, opo\u00f1\u00e9ndose ao todopoderoso empirismo, afirma que \"o m\u00e9todo non \u00e9 suficiente\".\nCientificidade.\nA cientificidade \u00e9 a calidade das pr\u00e1cticas e as teor\u00edas que buscan establecer regularidades reproduc\u00edbeis, mensur\u00e1beis e refut\u00e1beis nos fen\u00f3menos por medio do medidas experimentais, e as\u00ed producir unha representaci\u00f3n expl\u00edcita.\nM\u00e1is xeralmente, \u00e9 o \"car\u00e1cter do que responde aos criterios da ciencia\".. De maneira xeral a todas as ciencias, o m\u00e9todo cient\u00edfico bas\u00e9ase en catro criterios:\npor\u00e9n, cada un destes puntos \u00e9 problem\u00e1tico, e os cuestionamentos da epistemolox\u00eda tratan principalmente dos criterios de cientificidade. As\u00ed, con respecto \u00e1 coherencia interna das disciplinas, o epistem\u00f3logo Thomas Kuhn ataca este criterio de cientificidade, establecendo que os paradigmas cambian nas \"revoluci\u00f3ns cient\u00edficas\". O principio de obxectividade, que frecuentemente se presenta como un atributo da ciencia, \u00e9, por si mesmo, fonte de interrogantes, sobre todo no seo das ciencias humanas. A psican\u00e1lise por exemplo non se acepta como ciencia polos partidarios da cientificidade. Karl Popper, como Ludwig Wittgenstein, rexeitan este estatuto en raz\u00f3n do seu car\u00e1cter non refut\u00e1bel pola experiencia. Popper engade, en \"A l\u00f3xica do descubrimento cient\u00edfico\" (1934) que \"a actitude cient\u00edfica [\u00e9] a actitude cr\u00edtica\", o que constit\u00fae o n\u00facleo da cientificidade.\nPara o soci\u00f3logo da ciencia Roberto Migu\u00e9lez \"semella que a idea da ciencia sup\u00f3n, primeiramente, a dunha l\u00f3xica da actividade cient\u00edfica; e en segundo lugar, a dunha sintaxe do discurso cient\u00edfico. Noutros termos, parece que, para poder falar da ciencia, c\u00f3mpre postular a existencia dun conxunto de regras \u2014e s\u00f3 dun\u2014 para o tratamento dos problemas cient\u00edficos \u2014o que se chamar\u00e1 ent\u00f3n \"o m\u00e9todo cient\u00edfico\"\u2014, e dun conxunto de regras \u2014e s\u00f3 se un\u2014 para a construci\u00f3n dun discurso cient\u00edfico\". A sociolox\u00eda das ciencias estuda en efecto cada vez m\u00e1is os criterios de cientificidade, no seo do espazo social cient\u00edfico, pasando dunha visi\u00f3n interna, a da epistemolox\u00eda, a unha visi\u00f3n m\u00e1is global.\nO m\u00e9todo cient\u00edfico.\nO \"m\u00e9todo cient\u00edfico\" (do grego antigo \u03bc\u03ad\u03b8\u03bf\u03b4\u03bf\u03c2, \"m\u00e9thodos\", que significa a persecuci\u00f3n ou a busca dunha v\u00eda para realizar calquera cousa, \u00e9 \"o conxunto dos procedementos razoados para alcanzar un fin; o que pode conducir a un razoamento segundo as regras da rectitude l\u00f3xica, de resolver un problema de matem\u00e1ticas, de conducir a unha experimentaci\u00f3n para verificar unha hip\u00f3tese cient\u00edfica\". Est\u00e1 estreitamente ligado \u00e1 historia da ciencia. O m\u00e9todo cient\u00edfico comprende catro operaci\u00f3ns distintas:\nExperimentaci\u00f3n.\nA \"experimentaci\u00f3n\" \u00e9 un procedemento cient\u00edfico que consiste en verificar por experiencias repetidas a validez dunha hip\u00f3tese e en obter datos cuantitativos que permitan afinala. Bas\u00e9ase nos protocolos experimentais que permiten normalizar os pasos.\nA f\u00edsica ou a biolox\u00eda constr\u00faense sobre un cami\u00f1o activo do cient\u00edfico que constr\u00fae e controla un dispositivo experimental reproducindo certos aspectos dos fen\u00f3menos naturais estudados. A maior parte das ciencias empregan tam\u00e9n o m\u00e9todo experimental, no que o protocolo se adapta ao seu obxecto e \u00e1 s\u00faa cientificidade. De maneira xeral, unha experiencia debe subministrar precisi\u00f3ns cuantificadas (ou estat\u00edsticas) que permitan refutar ou sustentar o modelo. Os resultados das experiencias non son sempre cuantific\u00e1beis, como nas ciencias humanas. A experiencia dobe tam\u00e9n poder refutar os modelos te\u00f3ricos.\nA experimentaci\u00f3n foi impulsada pola corrente do empirismo. Con todo, o epistem\u00f3logo Karl Popper oponlle a abduci\u00f3n (ou m\u00e9todo para a conxectura e refutaci\u00f3n). A abduci\u00f3n (ou conxectura) \u00e9 un procedemento consistente en introducir unha regra a t\u00edtulo de hip\u00f3tese a fin de considerar ese resultado como un caso particular que cae baixo esta regra. Consiste na invenci\u00f3n a priori dunha conxectura que precede \u00e1 experiencia. En suma, isto significa que a induci\u00f3n subministra directamente a teor\u00eda, mentres que no proceso abdutivo a teor\u00eda inv\u00e9ntase antes da experiencia e esta \u00faltima non fai m\u00e1is que responder pola afirmaci\u00f3n ou pola negaci\u00f3n \u00e1 hip\u00f3tese.\nObservaci\u00f3n.\nA \"observaci\u00f3n\" \u00e9 a acci\u00f3n de seguir atentamente os fen\u00f3menos, sen vontade de modificalos, sexa a simple vista o coa axuda de medios de estudo apropiados. Os cient\u00edficos recorren a ela principalmente cando seguen un m\u00e9todo emp\u00edrico. \u00c9, por exemplo, o caso da astronom\u00eda ou da f\u00edsica. Tr\u00e1tase de observar o fen\u00f3meno ou o obxecto sen desnaturalizalo, ou incluso interferir na s\u00faa realidade. Algunhas ciencias, como a f\u00edsica cu\u00e1ntica ou a psicolox\u00eda, te\u00f1en en conta a observaci\u00f3n como un paradigma explicativo que infl\u00fae no comportamento do obxecto observado. A fil\u00f3sofa Catherine Chevalley resume as\u00ed este novo estatuto da observaci\u00f3n: \"\"O propio da teor\u00eda cu\u00e1ntica \u00e9 de facer caduca a situaci\u00f3n cl\u00e1sica dun \"obxecto\" existente indrpendentemente da observaci\u00f3n que se faga\"\".\nA ciencia definiu a noci\u00f3n de observaci\u00f3n no cadro da aproximaci\u00f3n obxectiva do co\u00f1ecemento, observaci\u00f3n permitida por unha medida e seguindo un protocolo fixado de avance.\nTeor\u00eda e modelo.\nUnha \"teor\u00eda\" (do grego antigo \u03b8\u03b5\u03c9\u03c1\u03af\u03b1, \"theor\u00eda\", \"visi\u00f3n do mundo\", de \u03b8\u03b5\u03c9\u03c1\u03b5\u03af\u03bd, \"theore\u00edn\", \"mirar\", \"observar\") \u00e9 un modelo ou un cadro de traballo para a comprensi\u00f3n da natureza e do humano. En f\u00edsica, o termo teor\u00eda designa xeralmente o soporte matem\u00e1tico, derivado dun pequeno conxunto de principios de base e de ecuaci\u00f3ns, que permite producir previsi\u00f3ns experimentais para unha categor\u00eda dada de sistemas f\u00edsicos. Un exemplo \u00e9 a \"teor\u00eda electromagn\u00e9tica\", habitualmente confundida co electromagnetismo cl\u00e1sico, e na que os resultados espec\u00edficos obt\u00e9\u00f1ense a partir das ecuaci\u00f3ns de Maxwell. O adxectivo \"te\u00f3rico\" adxunto \u00e1 descrici\u00f3n dun fen\u00f3meno indica frecuentemente que un resultado particular foi predito por unha teor\u00eda, pero que non foi a\u00ednda observado. A teor\u00eda non \u00e9 as\u00ed a mi\u00fado m\u00e1is que un modelo entre a experimentaci\u00f3n e a observaci\u00f3n que a\u00ednda non est\u00e1 confirmada.\nA concepci\u00f3n cient\u00edfica da teor\u00eda v\u00e9n ser as\u00ed unha fase provisoria do m\u00e9todo experimental. Claude Bernard, na s\u00faa \"Introduction \u00e0 la m\u00e9decine exp\u00e9rimentale\" insiste no papel clave das preguntas e sobre a importancia da imaxinaci\u00f3n na construci\u00f3n das hip\u00f3teses, unha especie de teor\u00eda en v\u00edas de desenvolvemento. O neurobi\u00f3logo Jean-Pierre Changeux di: \nEn efecto, se a experimentaci\u00f3n \u00e9 preponderante, non \u00e9 por\u00e9n suficiente, conforme \u00e1 m\u00e1xima de Claude Bernard: \"O m\u00e9todo experimental non dar\u00e1 ideas novas aos que non as te\u00f1an\", a teor\u00eda e o modelo permiten probar a realidade \"a priori\".\nSimulaci\u00f3n.\nA \"simulaci\u00f3n\" \u00e9 a \"reproduci\u00f3n artificial\" do funcionamento dun aparello, dunha m\u00e1quina, dun sistema, dun fen\u00f3meno, coa axuda dunha maqueta ou dun programa inform\u00e1tico, con fins de estudo, de demostraci\u00f3n ou de explicaci\u00f3n\".. Est\u00e1 directamente ligada \u00e1 utilizaci\u00f3n da inform\u00e1tica desde mediados do s\u00e9culo XX. Existen dous tipos de simulaci\u00f3ns:\nPublicaci\u00f3n. Literatura cient\u00edfica.\nO termo \"publicaci\u00f3n cient\u00edfica\" agrupa varios tipos de comunicaci\u00f3ns que os investigadores fan dos seus traballos dirixidas a un p\u00fablico de especialistas, e que sufriron unha forma de exame do rigor do m\u00e9todo cient\u00edfico empregada para estes traballos como, por exemplo, o exame independente ou revisi\u00f3n por pares.\nA publicaci\u00f3n cient\u00edfica \u00e9, pois, a validaci\u00f3n de traballos pola comunidade cient\u00edfica. \u00c9 tam\u00e9n o lugar de debates contraditorios a prop\u00f3sito de asuntos pol\u00e9micos ou de discusi\u00f3ns de m\u00e9todos.\nExisten varios tipos de publicaci\u00f3ns:\nAs publicaci\u00f3ns destacadas enriba son xeralmente as \u00fanicas que se consideran para a avaliaci\u00f3n dos investigadores e os estudos bibliom\u00e9tricos, at\u00e9 tal punto que o adaxio \"publish or perish\" (publicar ou perecer) est\u00e1 totalmente fundado.\nA cienciometr\u00eda \u00e9, en efecto, un m\u00e9todo estat\u00edstico que se aplica \u00e1s publicaci\u00f3ns cient\u00edficas. Util\u00edzano os organismos e entidades que financian a investigaci\u00f3n como intrumento para a avaliaci\u00f3n. As pol\u00edticas orzamentarias desenvolvidas nos laboratorios e nas unidades de investigaci\u00f3n dependen tam\u00e9n frecuentemente destes indicadores cientom\u00e9tricos.\nEpistemolox\u00eda: o discurso sobre a ciencia.\nEpistemolox\u00eda, ou filosof\u00eda das ciencias?\nO termo \"epistemolox\u00eda\" substit\u00fae ao de filosof\u00eda das ciencias ao principio do s\u00e9culo XX. Tr\u00e1tase dun neoloxismo constru\u00eddo por James Frederick Ferrier, na s\u00faa obra \"Institutes of metaphysics\" (1854). A palabra est\u00e1 composta coa ra\u00edz \"epistemo-\" do termo grego \u03b5\u03c0\u03b9\u03c3\u03c4\u03ae\u03bc\u03b7, \"epist\u00e9me\", que significa \"ciencia, no sentido de saber e de co\u00f1ecemento\" e o sufixo \"lox\u00eda\", do grego \u03bb\u03cc\u03b3\u03bf\u03c2, \"l\u00f3gos\", que significa \"discurso\". Ferrier opono ao concepto antagonista da \"agnoiolox\u00eda\", ou teor\u00eda da ignorancia. O fil\u00f3sofo anal\u00edtico Bertrand Russell empregouno de contado, no seu \"Ensaio sobre os fundementos da xeometria\" en 1901, baixo a definici\u00f3n de an\u00e1lise rigorosa dos discursos cient\u00edficos, para examinar os modos de razoamento no que act\u00faan e describir a estrutura formal das s\u00faas teor\u00edas. Noutras palabras, os epistem\u00f3logos c\u00e9ntranse na marcha do co\u00f1ecemento, dos modelos e as teor\u00edas cient\u00edficas, que presentan como aut\u00f3nomas con relaci\u00f3n \u00e1 filosof\u00eda.\nJean Piaget propo\u00f1\u00eda definir a epistemolox\u00eda como a \"primeira aproximaci\u00f3n como o estudo da constituci\u00f3n dos co\u00f1ecementos v\u00e1lidos\", denominaci\u00f3n que, segundo Jean-Louis Le Moigne, permite formular as tres grandes cuesti\u00f3ns da disciplina:\nAntes destas investigaci\u00f3ns, a ciencia concib\u00edase como un \"corpus\" de co\u00f1ecementos e de m\u00e9todos, obxecto de estudo da filosof\u00eda das ciencias, que estudaba o discurso cient\u00edfico en relaci\u00f3n aos postulados ontol\u00f3xicos ou filos\u00f3ficos, \u00e9 dicir, non aut\u00f3nomos en si. A epistemolox\u00eda permitir\u00e1 o reco\u00f1ecemento da ciencia e das ciencias como disciplinas aut\u00f3nomas en realci\u00f3n coa filosof\u00eda. As an\u00e1lises da ciencia (a expresi\u00f3n \"metaciencia\" empr\u00e9gase \u00e1s veces) levaron inicialmente a ciencia como \"corpus\" de co\u00f1ecemento, e hai moito tempo situ\u00e1rona na filosof\u00eda. \u00c9 o caso de Arist\u00f3teles, de Francis Bacon, de Ren\u00e9 Descartes, de Gaston Bachelard, do c\u00edrculo de Viena, e despois de Popper, Quine, Lakatos, en fin, entre os m\u00e1is importantes. A epistemolox\u00eda, pola contra, ap\u00f3iase na an\u00e1lise de cada disciplina particular que po\u00f1en de relevo as epistemolox\u00edas chamadas \"rexionais\". Aurel David explica as\u00ed que \"a ciencia conseguiu pecharse nela mesma. Aborda as s\u00faas novas dificultades polos seus propios medios e non se axuda en ningunha das produci\u00f3ns m\u00e1is elevadas e m\u00e1is recentes do pensamento metacient\u00edfico\".\nPara o premio Nobel de f\u00edsica Steven Weinberg, autor de \"Le R\u00eave d'une th\u00e9orie ultime\" (1997) a filosof\u00eda das ciencias \u00e9 in\u00fatil porque non axudou nunca a avanzar o co\u00f1ecemento cient\u00edfico.\nInterrogantes da epistemolox\u00eda.\nLigada \u00e1 teor\u00eda do co\u00f1ecemento, a epistemolox\u00eda trata de explicar e de racionalizar un conxunto de cuesti\u00f3ns filos\u00f3ficas. A ciencia progresa de maneira fundamentalmente descontinua, e os cambios das presentaci\u00f3ns dos sabios, tam\u00e9n chamados \"paradigmas cient\u00edficos\", segundo a expresi\u00f3n de Thomas Kuhn, est\u00e1n igualmente no n\u00facleo dos interrogantes epistemol\u00f3xicos.\nEntre estas cuesti\u00f3ns centrais da epistemolox\u00eda dist\u00ednguense:\nMoitos fil\u00f3sofos ou epistem\u00f3logos interrogaron as\u00ed a natureza da ciencia e en primeiro lugar a tese da s\u00faa unicidade. O epistem\u00f3logo Paul Feyerabend, en \"Contre la m\u00e9thode\", foi un dos primeiros, nos anos 1960, en rebelarse contra as ideas recibidas con respecto \u00e1 ciencia e a relativizar a idea demasiado simple de \"m\u00e9todo cient\u00edfico\". Expuxo unha teor\u00eda anarquista do co\u00f1ecemento avogando pola diversidade das raz\u00f3ns e das opini\u00f3ns, e explica en efecto que \"a ciencia est\u00e1 moito m\u00e1is pr\u00f3xima ao mito do que unha filosof\u00eda cient\u00edfica est\u00e1 disposta a admitir\". O fil\u00f3sofo Louis Althusser, que seguiu unha traxectoria sobre esta cuesti\u00f3n desde unha perspectiva marxista, di que: \"todo cient\u00edfico est\u00e1 afectado por unha ideolox\u00eda ou por unha filosof\u00eda cient\u00edfica\" que el chama \"filosof\u00eda espont\u00e1nea dos sabios\" (P.S.S) ). Dominique Pestre ded\u00edcase a mostrar a inutilidade dunha distinci\u00f3n entre \"racionalistas\" e \"relativistas\", en \"Introduction aux Sciences Studies\".\nGrandes modelos epistemol\u00f3xicos.\nA historia das ciencias e da filosof\u00eda produciu numerosas teor\u00edas sobre a natureza e o alcance do fen\u00f3meno cient\u00edfico. Existe tam\u00e9n un conxunto de grandes modelos epistemol\u00f3xicos que pretenden explicar a especificidade da ciencia.\nO s\u00e9culo XX marcou un xiro radical. Moi esquematicamente, \u00e1s primeiras reflexi\u00f3ns puramente filos\u00f3ficas e frecuentemente normativas xunt\u00e1ronse reflexi\u00f3ns m\u00e1is sociol\u00f3xicas e psicol\u00f3xicas, despois aproximaci\u00f3ns sociol\u00f3xicas e antropol\u00f3xicas nos anos 1980, e despois en fin aproximaci\u00f3ns fundamentalmente heterox\u00e9neas a partir dos anos 1990 cos \"Science studies\". O discurso ser\u00e1 igualmente interrogado pola psicolox\u00eda coa corrente do construtivismo. Finalmente, a epistemolox\u00eda inter\u00e9sase pola \"ciencia en acci\u00f3n\" (expresi\u00f3n de Bruno Latour), \u00e9 dicir, en traballar o coti\u00e1n e non s\u00f3 a natureza das cuesti\u00f3ns te\u00f3ricas que produce.\nCartesianismo e racionalismo.\nO racionalismo \u00e9 unha corrente epistemol\u00f3xica nacida no s\u00e9culo XVII e para a cal \"todo co\u00f1ecemento v\u00e1lido prov\u00e9n, sexa exclusivamente, sexa esencialmente, do uso da raz\u00f3n\". Autores como Ren\u00e9 Descartes (f\u00e1lase ent\u00f3n de cartesianismo), ou Leibniz, fundan as bases conceptuais deste movemento que pon diante o razoamento en xeral e m\u00e1is particularmente o razoamento dedutivo tam\u00e9n chamado \"anal\u00edtico\". Tr\u00e1tase pois dunha teor\u00eda do co\u00f1ecemento que postula a primac\u00eda do intelecto. A experimentaci\u00f3n ten un estatuto particular: non serve m\u00e1is que para validar ou refutar as hip\u00f3teses. Dito doutro xeito, a raz\u00f3n \u00e9 suficiente para discernir o verdadeiro do falso no razoamento racionalista. Os racionalistas toman as\u00ed como exemplo o c\u00e9lebre episodio do di\u00e1logo de Plat\u00f3n, onde S\u00f3crates proba que un mozo escravo iletrado, etapa por etapa e sen a s\u00faa axuda, pode refacer e redemostrar o teorema de Pit\u00e1goras.\nO racionalismo, sobre todo o moderno, pondera o poder das matem\u00e1ticas sobre as outras ciencias. As matem\u00e1ticas representan en efecto o medio intelectual, demostrando que o intelecto e a raz\u00f3n poden pasar da observaci\u00f3n e da experiencia. Xa Galileo explicaba en 1623 na s\u00faa obra \"O ensaiador\" (\"Il Saggiatore\", en italiano) \u2014que \u00e9 igualmente unha demostraci\u00f3n de l\u00f3xica\u2014, que \nEmpirismo.\nO empirismo postula que todo co\u00f1ecemento prov\u00e9n esencialmente da experiencia. Representado polos fil\u00f3sofos ingleses Roger Bacon, John Locke e George Berkeley, esta corrente postula que o co\u00f1ecemento se funda na acumulaci\u00f3n de observaci\u00f3ns e de feitos mensur\u00e1beis, das que se poden extraer leis por un razoamento indutivo (tam\u00e9n chamado \"sint\u00e9tico\"), indo en consecuencia do concreto ao abstracto.\nA induci\u00f3n consiste, segundo Hume na xeneralizaci\u00f3n de datos da experiencia pura. Por\u00e9n, Bertrand Russell menciona na s\u00faa obra \"Ciencia e relixi\u00f3n\" o que denomina \"o esc\u00e1ndalo da induci\u00f3n\", este m\u00e9todo de razoamento non ten nada de universal; en efecto, segundo el as leis admitidas como xerais pola induci\u00f3n non foron, por\u00e9n, verificadas m\u00e1is que por un certo n\u00famero de casos experimentais.\nNo empirismo, o razoamento \u00e9 secundario mentres que a observaci\u00f3n \u00e9 primaria. Os traballos de Isaac Newton testemu\u00f1an un m\u00e9todo emp\u00edrico na formalizaci\u00f3n da lei da gravidade.\nO positivismo de Auguste Comte.\nAuguste Comte distingue tres etapas hist\u00f3ricas: na etapa teol\u00f3xica, o esp\u00edrito do home trataba de explicar os fen\u00f3menos naturais por axentes sobrenaturais. Na etapa metaf\u00edsica, a explicaci\u00f3n f\u00fandase nas forzas naturais pero a\u00ednda personificadas (a teor\u00eda do \u00e9ter, por exemplo). Coa etapa positiva, o esp\u00edrito non busca explicar os fen\u00f3menos polas s\u00faas causas, sen\u00f3n que se edifica polos feitos constat\u00e1beis e mensur\u00e1beis. O personaxe de Newton \u00e9, para Comte, revelador desta \"marcha progresiva do esp\u00edrito humano.\nCr\u00edtica da induci\u00f3n de Mach.\nInventor da medida da velocidade de propagaci\u00f3n do son, Ernst Mach desenvolve un pensamento epistemol\u00f3xico que influir\u00eda notabelmente en Albert Einstein. En \"La M\u00e9canique, expos\u00e9 historique et critique de son d\u00e9veloppement\" Mach desvela a concepci\u00f3n mitol\u00f3xica que alimenta as representaci\u00f3ns mecanicistas da s\u00faa \u00e9poca, que acabar\u00e1n no conflito entre os espiritualistas e os materialistas. Pero a cr\u00edtica de Mach descansa sobre todo no m\u00e9todo da induci\u00f3n, pendente da deduci\u00f3n. En \"La Connaissance et l'erreur\" (1905), Mach explica que o traballo do sabio implica sobre todo as relaci\u00f3ns dos obxectos estudados entre eles, e non na s\u00faa clasificaci\u00f3n. A marcha da investigaci\u00f3n \u00e9 ante todo mental, concl\u00fae Mach: \"Antes de comprender a natureza, c\u00f3mpre aprender na imaxinaci\u00f3n, para dar aos conceptos un contido intuitivo vivente\". Ademais, Mach defende a idea de que a ciencia \u00e9 simb\u00f3lica, tese que retoma Karl Pearson na \"Grammaire de la science\" (1892) e que explica que a ciencia \u00e9 \"unha escenograf\u00eda conceptual\". Mach anuncia que s\u00f3 o m\u00e9todo emp\u00edrico \u00e9 cient\u00edfico: \nRefutabilidade de Karl Popper e os \"programas de investigaci\u00f3n cient\u00edfica\" de Imre Lakatos.\nO fil\u00f3sofo austr\u00edaco Karl Popper (1902 - 1994) revoluciona a epistemolox\u00eda cl\u00e1sica propo\u00f1endo unha nova teor\u00eda do co\u00f1ecemento, en 1959, coa \"L\u00f3xica do descubrimento cient\u00edfico\".\nD\u00e1 \u00e1 epistemolox\u00eda novos conceptos e ferramentas de exame, como a \"falsifiabilidade\" (capacidade dunha teor\u00eda cient\u00edfica de someterse a un m\u00e9todo cr\u00edtico severo) ou a \"infalibilidade\" (que define \"a contrario\" as teor\u00edas metaf\u00edsicas, psicanal\u00edticas, marxistas, astrol\u00f3xicas). Prop\u00f3n tam\u00e9n ver na \"refutabilidade\" o criterio que permite distinguir a ciencia da non-ciencia. Un enunciado \u00e9 as\u00ed \"\"empiricamente informativo, s\u00f3 se \u00e9 verific\u00e1bel ou falsifi\u00e1bel, \u00e9 dicir, se \u00e9 pos\u00edbel, polo menos en principio, que certos feitos poidan contradicilo\" . Por\u00e9n, Popper admite que os enunciados non refut\u00e1beis poden ser heur\u00edsticos e ter un sentido (\u00e9 o caso das ciencias humanas).\nO pensamento de Imre Lakatos (1922 - 1974) est\u00e1 na mesma li\u00f1a que o de Popper. \u00c9 o creador da noci\u00f3n de \"programas de investigaci\u00f3n cient\u00edfica\" (P.I.C.), que \u00e9 un \"corpus\" de hip\u00f3teses te\u00f3ricas ligado a un plan de investigaci\u00f3n no seo dun dominio particular (un \"paradigma\") como a metaf\u00edsica cartesiana, por exemplo. Lakatos, a\u00ednda que foi alumno de Karl Popper, op\u00f3nselle no punto da refutabilidade. Un programa de investigaci\u00f3n est\u00e1, segundo el, caracterizado \u00e1 vez por unha heur\u00edstica positiva (o que hai que buscar e coa axuda de que m\u00e9todo) e unha heur\u00edstica negativa (as hip\u00f3teses son inviol\u00e1beis).\n\"Ciencia normal\" de Thomas Kuhn.\nOs traballos de Thomas Kuhn marcan unha ruptura fundamental na filosof\u00eda, na historia e na sociolox\u00eda das ciencias. Repasa a historia da ciencia, e rexeita unha concepci\u00f3n fixista nela. Na s\u00faa principal obra sobre esta materia, \"La Structure des R\u00e9volutions Scientifiques\" (publicada en ingl\u00e9s en 1962) di que \"\u00e9 dif\u00edcil considerar o desenvolvemento cientif\u00edco como un proceso de acumulaci\u00f3n, porque \u00e9 dif\u00edcil illar os descubrimentos e os inventos individuais\".\nengade, cualificando estas bases pr\u00e1cticas de paradigmas cient\u00edficos (como por exemplo a luz considerada como un corp\u00fasculo, despois como unha onda, e despois en fin como unha part\u00edcula). Estes \"episodios extraordinarios\" son como \"revoluci\u00f3ns cient\u00edficas\" (como as achegadas por Isaac Newton, Nicol\u00e1s Cop\u00e9rnico, Lavoisier, ou Einstein): todos eles cambian un paradigma dominante. O estado dunha ciencia, dos co\u00f1ecementos, dos paradigmas, nun per\u00edodo dado constit\u00fae a \"ciencia normal\" que \u00e9 segundo Kuhn \nConstrutivismo.\nO termo \"construtivismo\" xurdiu a principios do s\u00e9culo XX co matem\u00e1tico holand\u00e9s Brouwer, que o utilizou para caracterizar a s\u00faa posici\u00f3n sobre a cuesti\u00f3n dos fundamentos das matem\u00e1ticas como disciplina mestra.\nPero \u00e9 sobre todo Jean Piaget quen fai ao construtivismo a s\u00faa principal achega coa publicaci\u00f3n en 1967 da enciclopedia da \"Pl\u00e9iade\" e sobre todo do artigo \"Logique et connaissance scientifique\", que opera, segundo Jean-Louis Le Moigne, un \"renacemento do construtivismo epistemol\u00f3xico, notabelmente a partir dos traballos de Bachelard\". Por\u00e9n, segundo Ian Hacking, Kant foi o \"gran pioneiro da construci\u00f3n\".\nA escola construtivista non acepta como verdade o que o cient\u00edfico pode constru\u00edr, a partir de ideas e de hip\u00f3teses, que a intuici\u00f3n (como fundamento das matem\u00e1ticas) acepta como verdades, e que son represent\u00e1beis. O psic\u00f3logo e epistem\u00f3logo Jean Piaget explicou as\u00ed que a \"o feito \u00e9 (...) sempre o produto da composici\u00f3n, entre unha parte subministrada polos obxectos, e outra constru\u00edda polo suxeito\". A experimentaci\u00f3n non serve ent\u00f3n m\u00e1is que para verificar a coherencia interna da construci\u00f3n (\u00e9 a noci\u00f3n de modelo epistemol\u00f3xico). Piaget estender\u00e1 o cadro construtivista ao que el denomina \"epistemolox\u00eda xen\u00e9tica\", que estuda as condici\u00f3ns do co\u00f1ecemento e as leis do seu crecemento, en relaci\u00f3n co densenvolvemento neurol\u00f3xico da intelixencia. Para el, a epistemolox\u00eda engloba a teor\u00eda do co\u00f1ecemento e a filosof\u00eda das ciencias (o que el denomina \"c\u00edrculo das ciencias\": cada ciencia reforza o edificio das outras ciencias). Tam\u00e9n dixo que \"a sucesi\u00f3n das ciencias na historia obedece \u00e1 mesma l\u00f3xica que a ontox\u00e9nese dos co\u00f1ecementos\". Sen falar de semellanza total, os mecanismos, do individuo ou grupo de investigadores e, polo tanto, das disciplinas cient\u00edficas, son com\u00fans.\nRexeitando o empirismo, a epistemolox\u00eda construtivista postula que o co\u00f1ecemento faise no medio dunha dial\u00e9ctica do suxeito ao obxecto e do obxecto ao suxeito, nun ir e vir experimental.\nCiencia e sociedade.\nInfluencia da ciencia na sociedade.\nO desenvovemento moderno da ciencia avanza en paralelo co desenvolvemento tecnol\u00f3xico, e ambos os campos imp\u00falsanse mutuamente. Dado o car\u00e1cter universal da ciencia, a s\u00faa influencia est\u00e9ndese a todos os campos da sociedade, desde o desenvolvemento tecnol\u00f3xico, aos modernos problemas de tipo xur\u00eddico relacionados con asuntos da medicina ou a xen\u00e9tica, e temas con implicaci\u00f3ns morais, como o desenvolvemento das armas nucleares e a clonaci\u00f3n, por citar s\u00f3 alg\u00fans casos.\nPor\u00e9n, desde o mundo acad\u00e9mico perc\u00edbese un afastamento entre ciencia e sociedade. En ocasi\u00f3ns, a investigaci\u00f3n cient\u00edfica permite abordar temas de gran sona social como o Proxecto Xenoma Humano. \u00c9 importante, polo tanto, que a divulgaci\u00f3n cient\u00edfica chegue a toda a sociedade. Para iso, ademais dos cient\u00edficos, os medios de comunicaci\u00f3n e os museos te\u00f1en un papel de vital importancia.\nA ciencia pract\u00edcase en universidades e outros institutos cient\u00edficos, as\u00ed como no campo, pero tam\u00e9n se practica por afeccioados, que tipicamente se encadran na parte de \"observaci\u00f3n\" da ciencia. Os traballadores de laboratorios de investigaci\u00f3n de corporaci\u00f3ns ou empresas tam\u00e9n practican ciencia, a pesar de que os seus resultados son xeralmente considerados segredo de mercado e non son publicados en revistas p\u00fablicas. Os cient\u00edficos de corporaci\u00f3ns e os universitarios xeralmente cooperan, os \u00faltimos centr\u00e1ndose en investigaci\u00f3ns b\u00e1sicas e os primeiros aplicando os achados daqueles nunha tecnolox\u00eda espec\u00edfica que sexa de interese para a s\u00faa compa\u00f1\u00eda. Persoas implicadas no campo da educaci\u00f3n da ciencia argumentan que o proceso da ciencia se realiza por todos os individuos cando aprenden sobre o seu mundo.\nA\u00ednda as\u00ed, a investigaci\u00f3n cient\u00edfica moderna require, \u00e1s veces, de grandes investimentos en instalaci\u00f3ns como, por exemplo, o acelerador de part\u00edculas (CERN), a exploraci\u00f3n do Sistema Solar ou a investigaci\u00f3n da fusi\u00f3n nuclear en proxectos como ITER. En todos estes casos \u00e9 desex\u00e1bel que os avances cient\u00edficos alcanzados sexan trasladados \u00e1 sociedade. En realidade, en todos os casos \u00e9 desex\u00e1bel que os avances cient\u00edficos cheguen \u00e1 sociedade.\nOs m\u00e9todos da ciencia pract\u00edcanse en moitos lugares para acadar metas espec\u00edficas. Por exemplo:\nA ciencia ao servizo da humanidade: o \"progreso\".\nO termo de progreso v\u00e9n do lat\u00edn \"progressus\", que significa \"acci\u00f3n de avanzar\". Segundo esta etimolox\u00eda o progreso designa un paso a un grao superior, \u00e9 dicir, a un estado mellor, que participa na mellor\u00eda econ\u00f3mica da sociedade. A civilizaci\u00f3n f\u00fandase as\u00ed, no seu desenvolvemento, nunha serie de progresos, entre eles o progreso cient\u00edfico. A ciencia ser\u00eda, ante todo, un medio para procurar a felicidade da humanidade, sendo o motor do progreso material e moral. \nEsta identificaci\u00f3n da ciencia co progreso \u00e9 moi antiga, remont\u00e1ndose aos fundamentos filos\u00f3ficos da ciencia.. Esta tese \u00e9 distinta da ciencia chamada pura (en si mesma), e establece o problema da autonom\u00eda da ciencia, en particular na s\u00faa relaci\u00f3n co poder pol\u00edtico. As cuesti\u00f3ns \u00e9ticas tam\u00e9n limitan esta definici\u00f3n da ciencia como un progreso Alg\u00fans descubrimentos cient\u00edficos te\u00f1en aplicaci\u00f3ns militares ou incluso poden ser letais, a pesar de ter un uso en principio ben\u00e9fico \nSegundo os usuarios da ciencia como medio de mellor\u00eda da sociedade (entre eles, Ernest Renan ou Auguste Comte est\u00e1n entre os m\u00e1is representativos), o progreso ofrece:\nA tese da ciencia pura postula, pola s\u00faa parte, que a ciencia \u00e9 ante todo, o propio do humano, o que fai do home un animal diferente dos outros. Nunha carta do 2 de xullo de 1830 dirixida a Legendre, o matem\u00e1tico Charles Gustave Jacob Jacobi escribe as\u00ed, a prop\u00f3sito do f\u00edsico Joseph Fourier: \nOutras correntes de pensamento como o cientifismo contemplan o progreso baixo un \u00e1ngulo a\u00ednda m\u00e1is utilitarista.\nFinalmente, correntes a\u00ednda m\u00e1is radicais afirman que a ciencia e a t\u00e9cnica permitir\u00e1n superar a condici\u00f3n ontol\u00f3xica e biol\u00f3xica do home. O transhumanismo ou o extropismo son, por exemplo, correntes de pensamento que consideran que o fin da humanidade \u00e9 deixar atr\u00e1s as inxustizas biol\u00f3xicas (como as enfermidades xen\u00e9ticas, grazas ao xenio [talento] xen\u00e9tico) e sociais (polo racionalismo), e que a ciencia \u00e9 o \u00fanico medio que o pode conseguir. En oposici\u00f3n, as correntes tecn\u00f3fobas rexeitan a idea dunha ciencia \"salvadora\" e sinalan, pola contra, as desigualdades sociais e ecol\u00f3xicas, entre outras, que xera a ciencia.\nCiencia e pseudociencias.\nUnha pseudociencia (do grego \u03c8\u03b5\u03c5\u03b4\u03ae\u03c2, \"pseud\u1e17s\", 'falso', 'farsante', 'mentireiro') \u00e9 unha maneira de pesar, ou de razoar, pretendidamente cient\u00edfica pero que non respecta os canons do m\u00e9todo cient\u00edfico, entre eles o da refutabilidade.\nEste termo, de connotaci\u00f3n normativa, util\u00edzase co fin de denunciar certas disciplinas para desmarcalas dos razoamentos de car\u00e1cter cient\u00edfico reco\u00f1ecido.\nFoi no s\u00e9culo XIX, (baixo a influencia do positivismo de Auguste Comte, do cientifismo e do materialismo) cando se exclu\u00edu do \u00e1mbito da ciencia todo o que non \u00e9 verfic\u00e1bel polo m\u00e9todo experimental. Un conxunto de criterios explica por que unha teor\u00eda pode clasificarse como pseudociencia. Karl Popper relega tam\u00e9n a psican\u00e1lise ao rango de pseudociencia, ao mesmo nivel que, por exemplo, a astrolox\u00eda, a frenolox\u00eda ou a adivi\u00f1aci\u00f3n.\nO criterio de Popper \u00e9, por\u00e9n, contestado por certas disciplinas; pola psican\u00e1lise, por exemplo, porque que a psican\u00e1lise non pretende ser unha ciencia exacta. Por outra parte, Popper foi, no seu sistema, bastante ambiguo sobre o estatuto da teor\u00eda da evoluci\u00f3n.\nOs esc\u00e9pticos, como Richard Dawkins, Mario Bunge, Carl Sagan, Richard Feynman ou a\u00ednda James Randi consideran toda pseudociencia como perigosa.\nNa definici\u00f3n de ciencia, ao principio deste artigo, res\u00e1ltase explicitamente que non se admiten, por principio, entidades e causas sobrenaturais como elementos respons\u00e1beis de fen\u00f3menos naturais ou sociais, pois, neste caso, haber\u00eda un lapso na causalidade inherente ao m\u00e9todo cient\u00edfico (e ao mundo natural), estando ent\u00f3n as relaci\u00f3ns causa-efecto suxeitas \u00e1s \"vontades imprevis\u00edbeis\" das entidades e forzas sobrenaturais, non sendo as mesmas, polo tanto, verific\u00e1beis ou false\u00e1beis polo propio m\u00e9todo cient\u00edfico, espi\u00f1a dorsal do que se chama por principio ciencia.\nCiencia e protociencia.\nSe o termo normativo pseudociencia separa as \"verdadeiras\" ciencias das \"falsas\" ciencias, o termo protociencia (do grego \u03c0\u03c1\u1ff6\u03c4\u03bf\u03c2, \"protos\", 'primeiro', 'inicial') inscribe os campos de investigaci\u00f3n nun \"continuum\" temporal: \u00e9 protocient\u00edfico o que \"poder\u00eda\", no porvir, integrarse na ciencia, ou non integrarse.\nCiencia ou t\u00e9cnica?\nA t\u00e9cnica (do grego \u03c4\u03ad\u03c7\u03bd\u03b7, \"t\u00e9chn\u0113\", que significa \"arte, of\u00edcio\") \"ref\u00edrese \u00e1s aplicaci\u00f3ns da ciencia, do co\u00f1ecemento cient\u00edfico ou te\u00f3rico, nas realizaci\u00f3ns pr\u00e1cticas e nas produci\u00f3ns industriais e econ\u00f3micas\". A t\u00e9cnica cobre as\u00ed o conxunto dos m\u00e9todos de fabricaci\u00f3n, de mantemento, de xesti\u00f3n, de reciclaxe, e de eliminaci\u00f3n dos refugallos, que utilizan m\u00e9todos procedentes de co\u00f1ecementos cient\u00edficos ou simplemente m\u00e9todos ditados pola pr\u00e1ctica de certos oficios e innovaci\u00f3ns emp\u00edricas. P\u00f3dese ent\u00f3n falar de arte, no seu sentido primeiro, ou de \"ciencia aplicada\". A ciencia \u00e9, por outro lado, un estudo m\u00e1is abstracto. As\u00ed a epistemolox\u00eda examina especialmente as relaci\u00f3ns entre a ciencia e a t\u00e9cnica, como a articulaci\u00f3n entre o abstracto e o oficio. Non obstante, historicamente, a t\u00e9cnica veu primeiro. \"O home foi \"homo faber\", antes de ser \"homo sapiens\"\", explica o fil\u00f3sofo Bergson. Contrariamente \u00e1 ciencia, a t\u00e9cnica non ten por vocaci\u00f3n interpretar o mundo, simplemente est\u00e1 para transformalo, a s\u00faa vocaci\u00f3n \u00e9 pr\u00e1ctica, e non te\u00f3rica.\nA t\u00e9cnica frecuentemente consid\u00e9rase como se formase parte integrante da historia das ideas ou da historia das ciencias. Por\u00e9n, \u00e9 efectivamente necesario admitir a posibilidade dunha t\u00e9cnica \"non-cient\u00edfica\", isto \u00e9, evolucionando f\u00f3ra de calquera corpo cient\u00edfico o que se resume nas palabras de Bertrand Gille: \"o progreso t\u00e9cnico s\u00f3 se fai por unha suma de erros que acabaron nalg\u00fans espectaculares \u00e9xitos\". A t\u00e9cnica, na acepci\u00f3n de co\u00f1ecemento intuitivo e emp\u00edrico da materia e as leis naturais, \u00e9 as\u00ed a \u00fanica forma de co\u00f1ecemento pr\u00e1ctico.\nArtes e ciencia.\nHerv\u00e9 Fischer fala, no libro \"A sociedade no div\u00e1n\" (2007), dunha nova corrente art\u00edstica que usa a ciencia e os seus descubrimentos como inspiraci\u00f3n, como as biotecnolox\u00edas, as manipulaci\u00f3ns xen\u00e9ticas, a intelixencia artificial, a rob\u00f3tica.\nAl\u00e9n diso, o tema da ciencia foi frecuentemente a orixe de cadros ou de esculturas. O movemento futurista, por exemplo, considera que o campo social e cultural deben racionalizarse.\nPor \u00faltimo, os descubrimentos cient\u00edficos axudan aos peritos en arte:\nDivulgaci\u00f3n ou vulgarizaci\u00f3n cient\u00edfica.\nA divulgaci\u00f3n cient\u00edfica pretende facer doado o co\u00f1ecemento cient\u00edfico \u00e1 sociedade m\u00e1is al\u00f3 do mundo puramente acad\u00e9mico. A divulgaci\u00f3n pode referirse aos descubrimentos cient\u00edficos do momento, como a determinaci\u00f3n da masa do neutrino, a teor\u00edas xa ben establecidas como a teor\u00eda da evoluci\u00f3n, ou a campos enteiros do co\u00f1ecemento cient\u00edfico. Todo iso utilizando unha linguaxe comprens\u00edbel aos non iniciados na ciencia.\nA divulgaci\u00f3n cient\u00edfica \u00e9 unha importante tarefa que levan a cabo escritores, cient\u00edficos, museos e, tam\u00e9n, de xeito ocasional, pero cada d\u00eda con m\u00e1is frecuencia, os medios de comunicaci\u00f3n.\nAlg\u00fans cient\u00edficos not\u00e1beis te\u00f1en contribu\u00eddo especialmente \u00e1 divulgaci\u00f3n do co\u00f1ecemento cient\u00edfico. Entre os m\u00e1is co\u00f1ecidos est\u00e1n Stephen Hawking, Carl Sagan, Richard Dawkins, Stephen Jay Gould, Martin Gardner, e autores de ciencia ficci\u00f3n como Isaac Asimov. Outros cient\u00edficos realizan tarefas de vulgarizaci\u00f3n tanto en libros divulgativos coma en novelas de ciencia ficci\u00f3n, como Fred Hoyle. A maior\u00eda das axencias ou institutos cient\u00edficos importantes dos Estados Unidos te\u00f1en un departamento de divulgaci\u00f3n (chamado \"Education and Outreach\"), pero isto non \u00e9 unha pr\u00e1ctica com\u00fan noutros lugares.\nA comprensi\u00f3n da ciencia polo gran p\u00fablico \u00e9 obxecto de estudos; os autores falan de \"Public Understanding of Science\", expresi\u00f3n consagrada na Gran Breta\u00f1a; \"Science literacy\", nos Estados Unidos) ou \"culture scientifique\" en Francia. N\u00f3s non posu\u00edmos un termo espec\u00edfico, pero basta cos xen\u00e9ricos e internacionalmente aceptados \"divulgaci\u00f3n cient\u00edfica\" ou \"vulgarizaci\u00f3n cient\u00edfica\".\nSegundo os senadores franceses Marie-Christine Blandin e Ivan Renard a divulgaci\u00f3n cient\u00edfica \u00e9 un dos principais vectores da democratizaci\u00f3n e da xeneralizaci\u00f3n do saber.\nEn varias democracias, a vulgarizaci\u00f3n da ciencia d\u00e1se mediante variados proxectos que mesturan diferentes actores econ\u00f3micos, institucionais e pol\u00edticos. En Francia, a Educaci\u00f3n Nacional ten a misi\u00f3n de sensibilizar aos alumnos cara \u00e1 curiosidade cient\u00edfica, a trav\u00e9s de conferencias, de visitas regulares ou de talleres de experimentaci\u00f3n. A \"Cit\u00e9 des sciences et de l'industrie\" \u00e9 un establecemento p\u00fablico que pon \u00e1 disposici\u00f3n de todos exposici\u00f3ns sobre os descubrimentos cient\u00edficos, mentres que o \"Centre de culture scientifique, technique et industrielle\" ten por misi\u00f3n \"favorecer os intercambios entre a comunidade cient\u00edfica e o p\u00fablico\". \"Futuroscope, \"Vulcania\" e o \"Palais de la d\u00e9couverte\" son outros exemplos de dispo\u00f1ibilidade de co\u00f1ecementos cient\u00edficos.\nOs Estados Unidos tam\u00e9n pos\u00faen instituci\u00f3ns que posibilitan unha experiencia m\u00e1is acces\u00edbel a trav\u00e9s dos sentidos e nas que os nenos poden experimentar, como o \"Exploratorium\" de San Francisco.\nNos \u00faltimos anos en Espa\u00f1a inici\u00e1ronse iniciativas como as citadas m\u00e1is arriba, sendo pioneira neste aspecto a cidade galega da Coru\u00f1a, coa inauguraci\u00f3n, no ano 1985, da Casa das Ciencias, un museo cultural de car\u00e1cter cient\u00edfico, localizado no Parque de Santa Margarida.\nBaixo o lema \"prohibido non tocar\", e cualificado por Umberto Eco como \"o museo m\u00e1is formid\u00e1bel do mundo\", cont\u00e9n, entre outras cousas, m\u00f3dulos para experimentar fen\u00f3menos sorprendentes, unha incubadora onde se ven nacer pitos de gali\u00f1a, exposici\u00f3ns, e un planetario (o segundo instalado en Espa\u00f1a) que ofrece programas en directo e pregravados.\nA continuaci\u00f3n naceron a Casa do Home, ou \"Domus\", e a Casa dos Peixes, ou \"Aquarium Finisterrae\", museos cient\u00edficos divulgativos onde, como na Casa das Ciencias, esta prohibido \"non tocar\" para facilitar a interrelaci\u00f3n cos visitantes.\nO primeiro presidente dos \"Amigos de los Museos Cient\u00edficos Coru\u00f1eses (=mc2)\", Manuel Toharia, inspirouse neles para crear e dotar de contido os \"Museos de la Ciudad de las Ciencias de Valencia\", coa que se intercambian periodicamente m\u00f3dulos de exposici\u00f3ns.\nEstes museos coru\u00f1eses te\u00f1en cada ano un importante n\u00famero de visitas de escolares de toda Espa\u00f1a.\nA vulgarizaci\u00f3n concret\u00edzase, en consecuencia, a trav\u00e9s das instituci\u00f3ns e dos museos, pero tam\u00e9n, de acordo con Bernard Schiele no libro \"Les territoires de la culture scientifique\", a trav\u00e9s das animaci\u00f3ns p\u00fablicas, como a \"Nuit des \u00e9toiles\" (Noite das estrelas), de revistas e de personalidades cient\u00edficas destacadas.\nCiencia e ideolox\u00eda.\nCientifismo ou \"relixi\u00f3n\" da ciencia.\nO cientifismo, tam\u00e9n chamado cientificismo, e unha ideolox\u00eda que xurdiu no s\u00e9culo XVIII, segundo a cal o co\u00f1ecemento cient\u00edfico permitir\u00eda escapar da ignorancia e, por conseguinte, de acordo coa f\u00f3rmula de Ernest Renan no libro \"L'avenir de la science\" (\"O futuro da ciencia\"), de \"organizar cientificamente a humanidade\".\nTr\u00e1tase, pois dunha \"fe\" na aplicaci\u00f3n dos principios da ciencia en todos os dominios. Para varios detractores, hai unha verdadeira relixi\u00f3n da ciencia, particularmente no Occidente. Baixo acepci\u00f3ns menos t\u00e9cnicas, o cientifismo pode ser asociado \u00e1 idea de que s\u00f3 os co\u00f1ecementos cientificamente establecidos son verdadeiros. Pode tam\u00e9n causar un certo exceso de confianza na ciencia que a transformar\u00eda en dogma. A corrente do escepticismo cient\u00edfico, que se inspira no escepticismo filos\u00f3fico, tenta aprehender eficazmente a realidade mediante enquisas e experiencias que se apoian no m\u00e9todo cient\u00edfico, e que ten como obxectivo contribu\u00edr \u00e1 formaci\u00f3n e cada individuo dunha capacidade de apropiaci\u00f3n cr\u00edtica do saber humano, sendo, neste sentido, unha forma de cientifismo.\nPara certos epistem\u00f3logos, o cientifismo aparece de moitas formas. Robert Nadeau, apoi\u00e1ndose nun estudo realizado en 1984, considera que a cultura escolar est\u00e1 constitu\u00edda por \"clich\u00e9s epistemol\u00f3xicos\" que formar\u00edan unha especie de \"mitolox\u00eda dos tempos modernos\" que non ser\u00eda m\u00e1is que unha modalidade de cientifismo. Estes clich\u00e9s incl\u00faen a historia da ciencia, resumida e reducida aos descubrimentos que marcan o desenvolvemento da sociedade, e as ideas que consideran que as leis, e m\u00e1is xeralmente os co\u00f1ecementos cient\u00edficos, son verdades absolutas e \u00faltimas, e que as probas cient\u00edficas son non menos absolutas e definitivas, pero que, de acordo con Thomas Kuhn, non cesan de sufrir revoluci\u00f3ns e inversi\u00f3ns.\nPor \u00faltimo, foi sobre todo a sociolox\u00eda do co\u00f1ecemento, entre os anos 1940 a 1970, quen puxo termo \u00e1 hexemon\u00eda do cientifismo. Os traballos de Ludwig Wittgenstein, Alexandre Koyr\u00e9 e Thomas Kuhn, sobre todo, demostraron a incoherencia do positivismo. As experiencias non constit\u00faen, en efecto, probas absolutas das teor\u00edas, e os paradigmas est\u00e1n destinados a desapareceren.\nCiencias ao servizo da ideolox\u00eda e da guerra.\nDurante a primeira guerra mundial, as ciencias foron utilizadas polos Estados co fin de desenvolver novas armas qu\u00edmicas, e promoveron novos estudos bal\u00edsticos. Tivo lugar o nacemento da chamada econom\u00eda de guerra, que se apoia sobre m\u00e9todos cient\u00edficos. O \"OST\", ou \"Organizaci\u00f3n Cient\u00edfica do Traballo\", de Frederick Winslow Taylor, \u00e9 un esforzo para mellorar a produtividade industrial grazas \u00e1 ordenaci\u00f3n das tarefas facilitada especialmente pola cronometraxe.\nPor\u00e9n, foi durante a segunda guerra mundial cando a ciencia pasou a utilizarse para fins militares. As armas secretas da Alema\u00f1a nazi, como o V2 ou o radar est\u00e1n no centro dos descubrimentos desta \u00e9poca.\nTodas as disciplinas cient\u00edficas son as\u00ed dignas de interese para os gobernos. O \"secuestro\" de cient\u00edficos alem\u00e1ns \u00e1 fin da guerra, quer polos sovi\u00e9ticos, quer polos americanos, fixo nacer a noci\u00f3n de \"guerra dos cerebros\", que culminar\u00eda na carreira armamentista da guerra fr\u00eda. Este per\u00edodo \u00e9, en efecto, o que conta co maior n\u00famero de descubrimentos cient\u00edficos, especialmente a bomba at\u00f3mica e, en seguida, a bomba de hidr\u00f3xeno.\nNumerosas disciplinas nacen en principio no campo militar, como a criptograf\u00eda inform\u00e1tica ou o desenvolvemento da bacteriolox\u00eda para a s\u00faa aplicaci\u00f3n \u00e1 guerra biol\u00f3xica. Amy Dahan e Dominique Pestre explican as\u00ed, a prop\u00f3sito deste per\u00edodo de investigaci\u00f3ns desenfreadas, que se trata dun r\u00e9xime epistemol\u00f3xico espec\u00edfico. Comentando o seu libro, Lo\u00efc Petitgirard explica: \"Este novo r\u00e9xime de ciencia est\u00e1 caracterizado pola multiplicaci\u00f3n de novas pr\u00e1cticas e relaci\u00f3ns sempre m\u00e1is estreitas entre ciencia, Estado e sociedade.\" A concepci\u00f3n deste chamado ent\u00f3n complexo militar-industrial aparece en relaci\u00f3n moi \u00edntima coa pol\u00edtica.\nA partir de 1945, coa constataci\u00f3n do aumento das tensi\u00f3ns debido \u00e1 oposici\u00f3n dos bloques capitalista e comunista, a guerra v\u00f3lvese en si mesma o obxecto da ciencia: a polemolox\u00eda.\nPor \u00faltimo, se ben a ciencia \u00e9 por definici\u00f3n neutra, permanece a mercede dos homes, e das ideolox\u00edas dominantes. As\u00ed, de acordo cos soci\u00f3logos relativistas Barry Barnes e David Bloor da Universidade de Edimburgo, as teor\u00edas son en primeiro lugar aceptadas polo poder pol\u00edtico. Unha teor\u00eda impor\u00edase ent\u00f3n non porque sexa verdadeira, sen\u00f3n porque \u00e9 defendida polo m\u00e1is forte. Noutros termos, a ciencia ser\u00eda, se non unha expresi\u00f3n elitista, unha opini\u00f3n maioritaria reco\u00f1ecida como unha verdade cient\u00edfica.\nA sociolox\u00eda das ciencias inter\u00e9sase as\u00ed, a partir dos anos 1970, pola influencia do contexto macro-social sobre o espazo cient\u00edfico. Robert King Merton mostrou, en \"Elementos da teor\u00eda e do m\u00e9todo sociol\u00f3xico\" (1965) as relaci\u00f3ns estreitas entre o desenvolvemento da Royal Society, fundada en 1660, e a \u00e9tica puritana dos seus autores. Para el, a visi\u00f3n do mundo protestante da \u00e9poca permitiu o crecemento do campo cient\u00edfico.\nCiencia e relixi\u00f3n.\nO pensamento relixioso e o pensamento cient\u00edfico perseguen obxectivos diferentes, mais non opostos. A ciencia procura saber \"como\" o universo existe e funciona desta maneira. A relixi\u00f3n procura saber \"por que\" o universo existe e funciona desta maneira. Os conflitos entre a ciencia e a relixi\u00f3n prod\u00facense cando un dos dous pretende responder as cuesti\u00f3ns atribu\u00eddas ao outro.\nPor\u00e9n, para os soci\u00f3logos e os etn\u00f3logos, como Emile Durkheim, a fronteira que separa a ciencia do pensamento relixioso non \u00e9 imperme\u00e1bel. No libro \"Nas formas elementais da vida relixiosa\" (1912), Durkheim mostra que os cadros de pensamento cient\u00edfico como a l\u00f3xica ou as noci\u00f3ns de tempo e de espazo te\u00f1en a s\u00faa orixe nos pensamentos relixiosos e mitol\u00f3xicos.\nCon todo, a pesar deste parentesco, os discursos cient\u00edfico e teol\u00f3xico frecuentemente chocaron na historia. No cristianismo, o proceso de Galileo Galilei, en 1633, marca o divorcio do pensamento cient\u00edfico e o pensamento relixioso, iniciado pola execuci\u00f3n de Giordano Bruno en 1600. O Concilio de Nicea de 325 instaurara na Igrexa o argumento dogm\u00e1tico segundo o cal Deus creara o ceo e a terra en sete d\u00edas. Por\u00e9n, as explicaci\u00f3ns cient\u00edficas foran pos\u00edbeis a partir deste credo, que non se pronunciaba sobre a creaci\u00f3n do mundo.\nEsta lagoa teol\u00f3xica permitiu certa actividade cient\u00edfica at\u00e9 a Idade Media, entre as cales a principal foi a da astronom\u00eda. O Concilio de Trento (1545-1563) autorizou \u00e1s comunidades relixiosas a efectuar investigaci\u00f3ns cient\u00edficas.\nSe o primeiro paso a prol do heliocentrismo (que sit\u00faa a Terra en rotaci\u00f3n ao redor do Sol) deuno Nicol\u00e1s Cop\u00e9rnico, Galileo enfr\u00f3ntase coa posici\u00f3n da Igrexa a favor de Arist\u00f3teles, e por conseguinte, do xeocentrismo. Foi necesario esperar a que Johannes Kepler prolongara os traballos de Galileo e de Tycho Brahe para facer aceptar o movemento da Terra. A separaci\u00f3n definitiva entre ciencia e relixi\u00f3n cons\u00famase no s\u00e9culo XVIII, durante a Ilustraci\u00f3n.\nNa maior\u00eda das outras relixi\u00f3ns, a ciencia tampouco se op\u00f3n \u00e1 relixi\u00f3n. No Islamismo, a ciencia resulta favorecida porque nel non existe clero institu\u00eddo; al\u00e9n diso, o mundo vese como un c\u00f3digo a descifrar para comprender as mensaxes divinas. As\u00ed, na Idade Media, a ciencia \u00e1rabe-musulm\u00e1n prosperou e desenvolveu a medicina, a matem\u00e1tica e principalmente a astronom\u00eda.\nNo s\u00e9culo XIX os cient\u00edficos afirman que a ciencia \u00e9 a \u00fanica que pode explicar o universo e que a relixi\u00f3n, din alg\u00fans, \u00e9 o \"opio do pobo\", como dir\u00eda m\u00e1is tarde Karl Marx, que fundou a visi\u00f3n materialista. Os \u00e9xitos cient\u00edficos e t\u00e9cnicos, que melloran a civilizaci\u00f3n e a calidade de vida, s\u00famanse ao progreso cient\u00edfico e baten de fronte cos dogmas relixiosos na s\u00faa totalidade.\nAs teor\u00edas da f\u00edsica (principalmente a teor\u00eda cu\u00e1ntica) e da biolox\u00eda (coa teor\u00eda da evoluci\u00f3n de Charles Darwin), os descubrimentos da psicolox\u00eda (para a cal o sentimento relixioso \u00e9 un fen\u00f3meno interno ou mesmo neurol\u00f3xico), superan as explicaci\u00f3ns m\u00edsticas e espirituais.\nCon todo, moitos relixiosos, como Pierre Teilhard de Chardin e Georges Lema\u00eetre, intentan combinar as explicaci\u00f3ns cient\u00edficas e a ontolox\u00eda relixiosa. A enc\u00edclica \"Fides et ratio\" (1993), do papa Xo\u00e1n Paulo II, reco\u00f1ece que a relixi\u00f3n cristi\u00e1 e a ciencia son dous modos de explicar o mundo.\nNo s\u00e9culo XX, a confrontaci\u00f3n dos partidarios da teor\u00eda da evoluci\u00f3n cos creacionistas, frecuentemente procedentes das correntes relixiosas m\u00e1is radicais, cristalizan o dif\u00edcil di\u00e1logo da fe e da raz\u00f3n. \"O proceso do mono\" (a prop\u00f3sito da \"ascendencia\" do home) ilustra as\u00ed un debate permanente na sociedade.\nPor \u00faltimo, alg\u00fans fil\u00f3sofos e epistem\u00f3logos interr\u00f3ganse sobre a natureza da relaci\u00f3n entre as d\u00faas instituci\u00f3ns. O paleont\u00f3logo Stephen Jay Gould, en \"Que Darwin sexa!\" fala de dous maxisterios, cada un permanecendo mestre do seu territorio mais sen entremeterse nos asuntos do outro, mentres que Bertrand Russell menciona na s\u00faa obra \"Ciencia e relixi\u00f3n\" os conflitos entre os opo\u00f1entes.\nA comunidade cient\u00edfica internacional.\nA comunidade cient\u00edfica est\u00e1 formada polo corpo total de cient\u00edficos, as s\u00faas relaci\u00f3ns e as s\u00faas interacci\u00f3ns. Adoita dividirse normalmente en subcomunidades, cada unha traballando nun campo particular da ciencia (por exemplo, existe unha comunidade de entom\u00f3logos dentro do campo da zoolox\u00eda).\nOs membros da mesma comunidade non necesitan traballar en conxunto. A comunicaci\u00f3n entre os membros establ\u00e9cese pola diseminaci\u00f3n de traballos de investigaci\u00f3n e hip\u00f3teses a trav\u00e9s de artigos en revistas cient\u00edficas, que son revisadas por pares, ou asistindo a congresos e outros tipos de reuni\u00f3ns onde se presentan as novas investigaci\u00f3ns, se intercambian ideas e son debatidas.\nExisten tam\u00e9n moitos m\u00e9todos informais de comunicaci\u00f3n de traballos cient\u00edficos, as\u00ed como de resultados, a\u00ednda que a verdadeira validez e importancia de cada un depender\u00e1 de cada subcomunidade.\nOrganizaci\u00f3ns cient\u00edficas internacionais, como o \"International Council for Science\", institu\u00edronse para promover a cooperaci\u00f3n entre as comunidades cient\u00edficas de diferentes pa\u00edses. M\u00e1is recentemente, axencias gobernamentais influentes cre\u00e1ronse para dar soporte \u00e1 investigaci\u00f3n cient\u00edfica, inclu\u00edndo a \"National Science Foundation\" nos Estados Unidos.\nOutras organizaci\u00f3ns incl\u00faen as academias de ciencias de varios pa\u00edses e instituci\u00f3ns como a \"Deutsche Forschungsgemeinschaft\" en Alema\u00f1a, o \"Centre national de la recherche scientifique\" en Francia, o CSIC en Espa\u00f1a, a Academia de Ciencias de Rusia, o CSIRO en Australia e a \"CONICET\" na Arxentina,\nSociedades cient\u00edficas para a comunicaci\u00f3n e promoci\u00f3n de ideas e experimentaci\u00f3ns cient\u00edficas existiron xa desde o per\u00edodo do Renacemento. A m\u00e1is antiga instituci\u00f3n que a\u00ednda existe actualmente \u00e9 a \"Accademia dei Lincei\" en Italia. As academias de ciencias nacionais son instituci\u00f3ns especiais que existen en varios pa\u00edses, comezando pola inglesa \"Royal Society\" institu\u00edda en 1660 e a francesa \"Acad\u00e9mie des Sciences\", desde 1666.\nDo sabio ao investigador.\nSe a ciencia \u00e9 ante todo un asunto de m\u00e9todo, depende tam\u00e9n moito do estatuto dos que a fan. O devanceiro do investigador \u00e9, na Antig\u00fcidade, o escriba.\nO termo \"sabio\" non aparece at\u00e9 o s\u00e9culo XVII, distingu\u00edndose do cl\u00e9rigo e do humanista.\nNo s\u00e9culo XIX esta figura difum\u00ednase e deixa o lugar \u00e1 do \"cient\u00edfico universitario\" e \u00e1 do \"investigador especializado\", ao lado das cales evolucionan o \"investigador industrial\" e o \"investigador funcionario\". Hoxe existe a figura do \"investigador empresario\", que domina, segundo os autores Yves Gingras, Peter Keating e Camille Limoges, como podemos ver no seu \"Du scribe au savant. Les porteurs du savoir, de l'Antiquit\u00e9 \u00e0 la R\u00e9volution industrielle\"..\nFoi a creaci\u00f3n de instituci\u00f3ns como o \"Jardin royal des plantes m\u00e9dicinales\" ou a \"Acad\u00e9mie royale des sciences\" de Par\u00eds o que marcou a chegada do estatuto de investigador especializado no s\u00e9culo XIX. E foi en Alema\u00f1a, con Wilhelm von Humboldt, en 1809, cando a investigaci\u00f3n se incorpora \u00e1s Universidades.\nDesde aquela comeza a \"industrializaci\u00f3n\" da produci\u00f3n de investigadores, que acelerar\u00eda a especializaci\u00f3n do saber. Despois da segunda guerra mundial, son os institutos de investigaci\u00f3n e os organismos gobernamentais os que dominan, a trav\u00e9s da figura do investigador funcionario.\nOs soci\u00f3logos e antrop\u00f3logos Bruno Latour , Steve Woolgar, Karin Knorr-Cetina ou a\u00ednda Michael Lynch estudaron o espazo cient\u00edfico, os laboratorios e os investigadores. Latour est\u00e1 en particular interesado na produci\u00f3n do discurso cient\u00edfico, que semella seguir un proceso de estabilizaci\u00f3ns progresivas, o que permite aos enunciados adquirir credibilidade, mentres que Jean-Fran\u00e7ois Sabouret e Paul Caro, en \"Chercher. Jours apr\u00e8s jours, les aventuriers du savoir\" presentan retratos de investigadores de todos os dominios que traballan d\u00eda a d\u00eda.\nInvestigaci\u00f3n.\nO termo investigaci\u00f3n cient\u00edfica designa en primeiro lugar o conxunto das acci\u00f3ns emprendidas con vistas a producir e desenvolver os co\u00f1ecementos cient\u00edficos. Por extensi\u00f3n meton\u00edmica, a investigaci\u00f3n cient\u00edfica designa igualmente o cadro social, econ\u00f3mico, institucional e xur\u00eddico destas acci\u00f3ns.\nNa maior\u00eda dos pa\u00edses que financian a investigaci\u00f3n, esta \u00e9 unha instituci\u00f3n independente, ou unha instancia ministerial (como en Espa\u00f1a ou en Francia, onde forma parte dun Ministerio \u2014de Investigaci\u00f3n ou de Educaci\u00f3n, segundo os casos\u2014 porque constit\u00fae unha vantaxe xeopol\u00edtica e social importante para un pa\u00eds.\nO premio Nobel (existe un para cada disciplina cient\u00edfica \u2014\u00e1 parte dos de Literatura e da Paz\u2014) recompensa tam\u00e9n \u00e1 personalidade cient\u00edfica que contribu\u00edu m\u00e1is, polas s\u00faas investigaci\u00f3ns e as do seu equipo, ao desenvolvemento dos co\u00f1ecementos.\nOs \"\"Science studies\" son unha corrente recente que agrupa os estudos interdisciplinares das ciencias.\nCr\u00edticas e pol\u00e9micas.\nAuxe moderno da pseudociencia.\nEn contra da ciencia formal e o m\u00e9todo cient\u00edfico, as sociedades humanas desenvolveron dende antigo un sistema de crenzas m\u00e1xicas ou m\u00edticas. En ocasi\u00f3ns ch\u00e1maselles Ciencias ocultas ou alternativas: co\u00f1ecementos e pr\u00e1cticas misteriosas que dende a antig\u00fcidade pretenden dominar os segredos da natureza. Non seguen o m\u00e9todo cient\u00edfico polo que non son reco\u00f1ecidas como disciplinas cient\u00edficas e son consideradas en xeral como pseudociencias. Entre as m\u00e1is populares en Occidente est\u00e1 a astrolox\u00eda.\nUnha \u00e1rea de estudos, ou de especulaci\u00f3n, enmascarada como ciencia como unha tentativa de alegar unha lexitimidade, que doutro modo non ser\u00eda pos\u00edbel conseguir, \u00e9 \u00e1s veces chamada pseudociencia, ciencia das fronteiras, ou ciencia alternativa. Outro termo, ciencia lixo, \u00fasase \u00e1s veces para describir hip\u00f3teses ou conclusi\u00f3ns cient\u00edficas que, a\u00ednda que poidan ser lex\u00edtimas por si s\u00f3, p\u00e9nsase que se usan para dar soporte a unha posici\u00f3n que non se ve como lex\u00edtima pola totalidade das evidencias. Unha gran variedade de propagandas comerciais, que van desde unha simple campa\u00f1a publicitaria at\u00e9 simplemente unha fraude, poden entrar nesta categor\u00eda.\n\u00c1s veces unha investigaci\u00f3n pode caracterizarse como \"ciencia ru\u00edn\", unha investigaci\u00f3n que \u00e9 ben intencionada, pero que \u00e9 vista como incorrecta, obsoleta, incompleta, ou cunha exposici\u00f3n moi simplificada de ideas cient\u00edficas.\nO termo fraude cient\u00edfica ref\u00edrese a situaci\u00f3ns en que os investigadores intencionadamente presentan incorrectamente as s\u00faas informaci\u00f3ns. Os cient\u00edficos son homes como os demais, e alg\u00fans enganan por varias raz\u00f3ns: para salvar dificultades na s\u00faa investigaci\u00f3n, por di\u00f1eiro (para poder financiar investigaci\u00f3ns, proxectos, instituci\u00f3ns, ou por mero af\u00e1n de lucro, grazas ao cobro de patentes), ou para acadar fama e prestixio. A fraude cient\u00edfica nos \u00faltimos tempos pasou a ser un feito bastante habitual, o que fixo necesario establecer, para combatelo, comisi\u00f3ns investigadoras especializadas.\nOs medios de comunicaci\u00f3n e o debate cient\u00edfico.\nOs medios de comunicaci\u00f3n enfrontan alg\u00fans problemas \u00e1 hora de escoller o m\u00e1is correctamente pos\u00edbel cal das alegaci\u00f3ns cient\u00edficas pos\u00fae maior credibilidade dentro da comunidade cient\u00edfica. Determinar o forte que \u00e9 cada un dos bandos do debate cient\u00edfico require un co\u00f1ecemento consider\u00e1bel sobre o asunto. \nPoucos xornalistas pos\u00faen un co\u00f1ecemento cient\u00edfico real, e mesmo reporteiros especializados no asunto, que saben moito sobre determinada cuesti\u00f3n cient\u00edfica, poden saber pouco sobre outras cuesti\u00f3ns que, de s\u00fapeto, precisan cubrir.\nPol\u00edtica.\nMoitas cuesti\u00f3ns danan a relaci\u00f3n da ciencia cos medios e o uso da ciencia e de argumentos cient\u00edficos por pol\u00edticos. Xeneralizando, moitos pol\u00edticos buscan certezas e feitos mentres que os cient\u00edficos normalmente ofrecen probabilidades e advertencias. Por\u00e9n, a habilidade dos pol\u00edticos para seren escoitados polos medios de comunicaci\u00f3n moitas veces distorsiona o entendemento cient\u00edfico para o p\u00fablico. Exemplos en Inglaterra incl\u00faen a controversia sobre a inoculaci\u00f3n MMR e a dimisi\u00f3n forzada en 1988 da ministra de sa\u00fade Edwina Currie por revelar a alta probabilidade de que os ovos batidos contiveran \"Salmonella\".\nCr\u00edticas filos\u00f3ficas.\nO historiador Jacques Barzun designou a ciencia como \"unha fe tan fan\u00e1tica como calquera outra na historia\"\", e alertou contra o uso do pensamento cient\u00edfico para invalidar consideraci\u00f3ns sobre o significado da existencia humana.\nAlg\u00fans pensadores recentes, como Carolyn Merchant, Theodor Adorno e E. F. Schumacher, consideran que a revoluci\u00f3n cient\u00edfica no s\u00e9culo XVII cambiou o centro de atenci\u00f3n da ciencia, de estudar e entender a natureza ou sabedor\u00eda, pasou a estudar cuesti\u00f3ns sobre a manipulaci\u00f3n da natureza, e que este novo enfoque da ciencia leva inevitabelmente \u00e1 manipulaci\u00f3n das persoas.\nO psic\u00f3logo Carl Jung cr\u00eda que a pesar de que a ciencia intentaba entender toda a natureza, o m\u00e9todo experimental usado impor\u00eda cuesti\u00f3ns artificiais e condicionais que proporcionar\u00edan s\u00f3 respostas parciais. David Parkin chegou a comparar a presenza epistemol\u00f3xica da ciencia coa adivi\u00f1aci\u00f3n. Suxeriu que, as\u00ed como a adivi\u00f1aci\u00f3n \u00e9 un medio epistemol\u00f3xico espec\u00edfico para conseguir introspecci\u00f3n nunha cuesti\u00f3n dada, a propia ciencia pode ser considerada unha forma de adivi\u00f1aci\u00f3n.\nVarios acad\u00e9micos fixeron cr\u00edticas en relaci\u00f3n coa \u00e9tica na ciencia. No libro \"Science and Ethics\", por exemplo, o fil\u00f3sofo Bernard Rollin examinou a relevancia da \u00e9tica para a ciencia, e argumenta a favor de facer da educaci\u00f3n en \u00e9tica parte do adestramento cient\u00edfico."}
{"id": "72", "revid": "89787", "url": "https://gl.wikipedia.org/wiki?curid=72", "title": "Ciencias exactas", "text": "Baixo a denominaci\u00f3n de ciencias exactas incl\u00faense a matem\u00e1tica e todas aquelas ciencias que, malia sosterse na experimentaci\u00f3n e observaci\u00f3n, se poden sistematizar expresando os seus desenvolvementos con obxectividade e serv\u00edndose, \u00e1s veces, da linguaxe e o rigor matem\u00e1tico. As ciencias exactas admiten predici\u00f3ns especialmente precisas e m\u00e9todos rigorosos para comprobar as hip\u00f3teses formuladas, ben sexa mediante deduci\u00f3ns ou razoamentos irrefutables, ou ben a trav\u00e9s de experimentos repetibles nos que as medidas e as predici\u00f3ns sexan cuantificables obxectivamente.\nEste termo implica unha dicotom\u00eda entre as ciencias exactas e as chamadas ciencias humanas como por exemplo a sociolox\u00eda e a econom\u00eda. Nestoutras ciencias a experimentaci\u00f3n e a predici\u00f3n non xogan papeis tan relevantes, e non producen, nin procuran normalmente producir, resultados que sexan calculables dun xeito obxectivo, sen\u00f3n que encerran certo grao de subxectividade.\nOutros nomes cun uso parecido ao de ciencias exactas son o de ciencias duras, ciencias puras, ou ciencias fundamentais.\nComo exemplos cl\u00e1sicos de ciencias exactas teriamos a matem\u00e1tica, a f\u00edsica, a xeolox\u00eda, a qu\u00edmica, e certas ramas da biolox\u00eda. Hoxe en d\u00eda a denominaci\u00f3n destas ciencias co nome de ciencias exactas est\u00e1 en desuso por varios motivos. Por unha banda a presenza de m\u00e9todos aproximados coma por exemplo os estat\u00edsticos ou afirmaci\u00f3ns baseadas na probabilidade \u00e9 frecuente na actualidade en case que t\u00f3dalas ciencias exactas, as\u00ed como en numerosas ciencias humanas.\nPor outra banda os traballos de modernos historiadores da ciencia coma Thomas Kuhn, ou soci\u00f3logos do co\u00f1ecemento cient\u00edfico coma os relacionados co Programa Forte, acurtan as diferenzas entre ciencias exactas e non exactas ao afirmar que no establecemento da veracidade dunha teor\u00eda te\u00f1en un influxo especial factores subxectivos coma o contexto social ou intereses persoais."}
{"id": "73", "revid": "5863", "url": "https://gl.wikipedia.org/wiki?curid=73", "title": "Ciencias experimentais", "text": ""}
{"id": "74", "revid": "55340", "url": "https://gl.wikipedia.org/wiki?curid=74", "title": "Ciencia ficci\u00f3n", "text": "A ciencia ficci\u00f3n (do ingl\u00e9s \"science fiction\") ou ficci\u00f3n cient\u00edfica \u00e9 un x\u00e9nero literario e cinematogr\u00e1fico baseado nos efectos de hipot\u00e9ticos avances cient\u00edficos e tecnol\u00f3xicos, presentes ou futuros, sobre a sociedade ou os individuos. \nA expresi\u00f3n \"science fiction\" utilizouna por primeira vez en 1851 un escritor ingl\u00e9s chamado William Wilson no seu libro \"A Little Earnest Book upon a Great Old Subject\", pero o termo non se xeneralizou coa s\u00faa acepci\u00f3n actual ata que Hugo Gernsback o incorporou en 1926 \u00e1 portada da revista estadounidense de narrativa especulativa \"Amazing Stories\" (logo de facer un intento previo co termo \"scientifiction\", que non chegou a callar). Ata esa data as narraci\u00f3ns que hoxe d\u00eda non dubidamos en cualificar de ficci\u00f3n cient\u00edfica recib\u00edan diversos nomes: viaxes fant\u00e1sticas, relatos de mundos perdidos, utop\u00edas, novelas cient\u00edficas.\nAs fronteiras do x\u00e9nero son dif\u00edciles de definir, e as li\u00f1as que delimitan os subx\u00e9neros son a mi\u00fado flu\u00eddas. (en \"Strong Opinions\", Vladimir Nabokov arg\u00fciu medio en broma que se f\u00f3semos rigorosos coas nosas definici\u00f3ns, \"A tempestade\" de Shakespeare deber\u00eda considerarse ficci\u00f3n cient\u00edfica.)\nDistinci\u00f3n entre ficci\u00f3n cient\u00edfica e fantas\u00eda.\nSeguindo a Isaac Asimov, podemos clasificar do seguinte xeito as obras de ficci\u00f3n:\nCon todo, os diversos lectores te\u00f1en diferentes opini\u00f3ns sobre o que consideran posible; unha persoa sen educaci\u00f3n ter\u00e1 expectativas distintas \u00e1s dun f\u00edsico profesional sobre o que pode facer a ciencia. As\u00ed, ata obras que utilicen innovaci\u00f3ns rexeitadas pola teor\u00eda cient\u00edfica actual, como as viaxes m\u00e1is r\u00e1pidas que a luz, poder\u00edan a\u00ednda clasificarse como ficci\u00f3n cient\u00edfica.\nDoutra banda, como indica a famosa terceira lei de Clarke, \"calquera tecnolox\u00eda avanzada dabondo \u00e9 indistinguible da maxia.\" Por esta raz\u00f3n a raia entre fantas\u00eda e ficci\u00f3n cient\u00edfica vese difuminada; e ambos x\u00e9neros comparten autores, lectores, galard\u00f3ns e andeis nas librar\u00edas."}
{"id": "75", "revid": "22570", "url": "https://gl.wikipedia.org/wiki?curid=75", "title": "Ciencias humanas", "text": "As ciencias humanas son as ciencias que te\u00f1en por obxecto de estudo o home e a sociedade nos seus distintos aspectos e manifestaci\u00f3ns. \u00c9 un concepto epistemol\u00f3xico que designa a un grupo de ciencias cuxo obxecto \u00e9 o home ou os grupos humanos e a s\u00faa cultura. Non \u00e9 de utilizaci\u00f3n moi xeneralizada, a\u00ednda que est\u00e1 presente nalgunhas denominaci\u00f3ns institucionais. Pode considerarse dalgunha forma semellante a conceptos pouco utilizados na actualidade, como os de ciencias morais e ciencias pol\u00edticas; ou o moito m\u00e1is empregado de humanidades. Ad\u00f3itase agrupar \u00e1s ciencias humanas xunto co concepto de ciencias sociais, das que non te\u00f1en unha distinci\u00f3n clara (historia, xeograf\u00eda, econom\u00eda, ciencia pol\u00edtica, sociolox\u00eda, antropolox\u00eda etc.); mesmo nalg\u00fans casos enum\u00e9ranse con elas disciplinas do contorno das ciencias da sa\u00fade, como a psicolox\u00eda, ou saberes m\u00e1is xerais, como a filosof\u00eda.\nNa teor\u00eda de Wilhelm Dilthey, as \"ciencias humanas\" reciben a denominaci\u00f3n de ciencias do esp\u00edrito (\"Geisteswissenschaften\")."}
{"id": "77", "revid": "22570", "url": "https://gl.wikipedia.org/wiki?curid=77", "title": "Ciencias aplicadas", "text": "Unha ciencia aplicada \u00e9 a aplicaci\u00f3n do co\u00f1ecemento dunha ou m\u00e1is campos da ciencias naturais para resolver problemas pr\u00e1cticos."}
{"id": "78", "revid": "27155", "url": "https://gl.wikipedia.org/wiki?curid=78", "title": "Comportamento", "text": "O comportamento ou conduta \u00e9 o conxunto de respostas, ben por presenza ou por ausencia, que presenta un ser vivo en relaci\u00f3n co seu contorno ou mundo de est\u00edmulos. O comportamento pode ser consciente ou inconsciente, p\u00fablico ou oculto, voluntario ou involuntario, segundo as circunstancias que o afecten. A ciencia que estuda o comportamento animal \u00e9 a etolox\u00eda e a ciencia que estuda a conduta desde o punto de vista da evoluci\u00f3n \u00e9 a ecolox\u00eda do comportamento. A ciencia que estuda a conduta humana \u00e9 a psicolox\u00eda, se ben \u00e9 tam\u00e9n obxecto de estudo noutras ciencias como a sociolox\u00eda e a antropolox\u00eda.\nTipo de comportamento.\nO comportamento humano pode verse condicionado pola xen\u00e9tica (os instintos, sobre todo), a educaci\u00f3n recibida, a moral ou a situaci\u00f3n onde act\u00faa. O ser humano xulga sempre todo comportamento desde unha vertente \u00e9tica, a diferenza doutros animais, polo que considera as condutas como aceptables ou non segundo as normas da s\u00faa cultura.\nDelimitaci\u00f3n do termo.\nO comportamento das especies est\u00fadao a etolox\u00eda, que forma parte tanto da biolox\u00eda coma da psicolox\u00eda experimental. En psicolox\u00eda faise unha distinci\u00f3n importante entre conduta e cognici\u00f3n, pois se ben todos os seres vivos presentan comportamento, non necesariamente todos presentan cognici\u00f3n.\nEn ciencias sociais consid\u00e9rase que o comportamento vese influ\u00eddo, non s\u00f3 por aspectos psicol\u00f3xicos, sen\u00f3n tam\u00e9n por aspectos xen\u00e9ticos, sociol\u00f3xicos, econ\u00f3micos e culturais.\nNa fala com\u00fan, non as\u00ed no discurso cient\u00edfico, o termo \"comportamento\" ten unha connotaci\u00f3n definitoria. Unha persoa ou mesmo un grupo social, como suma de persoas, son definidos e clasificados polos seus comportamentos, pode que m\u00e1is ca polas s\u00faas ideas, e isto serve para fixar expectativas ao respecto: \"o que se pode esperar\". O conxunto de patr\u00f3ns de comportamento m\u00e1is protot\u00edpico e estable dunha persoa ou grupo social, ser\u00eda o n\u00facleo do que usualmente se denomina personalidade.\nComportamento en psicolox\u00eda.\nTecnicamente, en psicolox\u00eda, o comportamento def\u00ednese de dous xeitos:\nO comportamento nun ser humano individual (e outros organismos e a\u00ednda mecanismos) cae dentro dun rango, sendo alg\u00fans comportamentos com\u00fans, alg\u00fans infrecuentes, alg\u00fans aceptados, e outros f\u00f3ra dos l\u00edmites aceptados. A aceptaci\u00f3n ou non dun comportamento prod\u00facese mediante a s\u00faa avaliaci\u00f3n polas normas sociais, e reg\u00falase por varios medios de control social.\nComportamento en biolox\u00eda.\nDos seis reinos reco\u00f1ecidos (animais, fungos, plantas, protistas, Archae, Eubacteris), obs\u00e9rvase o fen\u00f3meno do comportamento principalmente nos animais e, de forma moito m\u00e1is limitada, nos protistas. Por\u00e9n, son poucos os casos noutros reinos en que se poidan observar movementos organizados especificamente para actuar f\u00f3ra do organismo. \nO comportamento nas plantas.\nO comportamento vexetal \u00e9 un fen\u00f3meno extremadamente limitado. O movemento da planta depende principalmente do mecanismo hidrodin\u00e1mico da turxencia. \"Variaci\u00f3ns de turxencia de c\u00e9lulas localizadas de numerosas plantas producen movementos dos \u00f3rganos, como por exemplo o peche dos p\u00e9talos das flores ou fol\u00edolos (diversas \"Papilionaceae\" ou casos moi espectaculares como a \"Mimosa pudica\"), ou movementos dos estames (\"Berberis vulgaris\"), ou o repregamento dos tent\u00e1culos trampas das plantas carn\u00edvoras, as follas etc.\". \nNas plantas, o caso t\u00edpico de movementos especificamente organizados que te\u00f1an como funci\u00f3n unha relaci\u00f3n co medio ambiente son os movementos de peche das trampas nunha planta carn\u00edvora (\"Dionaea muscipula\", Drosera etc.).\nO comportamento dos protistas.\nO comportamento nos protistas \u00e9 moi sinxelo e lim\u00edtase principalmente \u00e1 conduta da locomoci\u00f3n. As estruturas e os procesos biol\u00f3xicos que permiten estes movementos organizados son os movementos amiboides da membrana plasm\u00e1tica, especialmente os cilios e os flaxelos. \"Na bacteria intestinal \"Escherichia coli\", por exemplo, cada flaxelo \u00e9 un filamento r\u00edxido de 14 mil\u00e9simas de micr\u00f3n de di\u00e1metro e 10 micr\u00f3metros de lonxitude, que vai \u00e1 incrible velocidade de 200 revoluci\u00f3ns por segundo grazas a un pequeno motor rotatorio inserido na membrana e a parede da c\u00e9lula. \nA direcci\u00f3n de desprazamento est\u00e1 controlada pola detecci\u00f3n dun gradiente de concentraci\u00f3n dunha mol\u00e9cula, que \u00e9 detectado polos receptores (o fen\u00f3meno da quimiotaxe). \"O desprazamento non \u00e9 \u00f3 chou, e mesmo nas c\u00e9lulas m\u00e1is sinxelas semella preciso dispo\u00f1er de mecanismos de estimulaci\u00f3n e de inhibici\u00f3n do movemento. \nO comportamento nos animais.\nO comportamento en mam\u00edferos.\nO comportamento dos mam\u00edferos pode ser moi complexo. Prod\u00facese grazas a estruturas e \u00f3rganos especializados, altamente organizados: esqueleto articulado, m\u00fasculos e un sistema nervioso especializado. O estudo do comportamento dos mam\u00edferos ten aspectos etol\u00f3xicos, ecol\u00f3xicos, bioqu\u00edmicos, fisiol\u00f3xicos, prote\u00f3micos, patol\u00f3xicos, xeneticomoleculares e evolutivos.\nOs mam\u00edferos foron os \u00faltimos animais en aparecer no mundo, feito que implica unha maior acumulaci\u00f3n de evoluci\u00f3ns non s\u00f3 f\u00edsicas sen\u00f3n tam\u00e9n no seu comportamento. A s\u00faa biodiversidade fai que o seu comportamento sexa moi variado entre as diferentes especies que a forman. Entre os mam\u00edferos hai animais acu\u00e1ticos, terrestres e voadores, b\u00edpedes ou cuadr\u00fapedes, solitarios ou gregarios, migratorios ou sedentarios, todos moi diferentes entre si. Dende as enormes baleas, que se desprazan polos oc\u00e9anos en pequenos grupos migratorios que as levan a percorrer medio mundo, at\u00e9 os morcegos, mam\u00edferos voadores que cazan de noite e poden vivir en colonias de milleiros de individus, pasando polos roedores, pequenos animais que xeralmente se alimentan de froitos e viven en grupos en agochos baixo terra, os primates, alg\u00fans dos cales son quen de aprender novas t\u00e9cnicas para obter alimentos, ou os felinos, entre os cales se atopan alg\u00fans dos meirandes depredadores.\nDentro desta clase at\u00f3panse as especies m\u00e1is evolucionadas da terra, sobre todo o ser humano, unha das poucas que \u00e9 quen de modelar a s\u00faa contorna para adaptala \u00e1s s\u00faas necesidades, no m\u00e1is alto da cadea evolutiva. Posiblemente \u00e9 esta especie a que amosa un comportamento m\u00e1is complexo, a mi\u00fado influenciado polos sentimentos e o razoamento, un caso excepcional dentro do mundo dos seres vivos. Neste senso, \u00e9 especialmente complexo o comportamento desta especie pola s\u00faa relaci\u00f3n con outros individuos ou mesmo con outras especies. A relaci\u00f3n entre o ser humano e outras especies \u00e9 un caso \u00fanico, xa que non se limita s\u00f3 a unha relaci\u00f3n de depredaci\u00f3n.\nComportamento dos sistemas sociais.\nA estrutura social \u00e9 o patr\u00f3n de relaci\u00f3ns, posici\u00f3ns e n\u00famero de persoas que conforman a organizaci\u00f3n social dunha poboaci\u00f3n, sexa xa un grupo pequeno ou toda unha sociedade. As relaci\u00f3ns danse sempre que as persoas se implican en patr\u00f3ns de interacci\u00f3n continuada relativamente estables. As posici\u00f3ns (status social) consisten en lugares reco\u00f1ecidos na rede de relaci\u00f3ns sociais que levan aparelladas expectativas de comportamento, chamadas roles. Normas e regras son impostas para garantir que se viva \u00e1 altura das expectativas do rol social, e se impo\u00f1en sanci\u00f3ns positivas e negativas para asegurar que se cumpran. As normas e regras son a expresi\u00f3n observable dos valores dun sistema social particular. Os roles, normas e valores deben integrarse nun sistema para que este sexa completamente funcional.\nUnha conduta humana consid\u00e9rase \"formal\" cando no comportamento se cumpren unha serie de regras reco\u00f1ecidas como valiosas nunha comunidade ou sociedade. Nas sociedades occidentais, por exemplo, consid\u00e9rase formal ser expl\u00edcito, determinado, preciso, serio, puntual. Esta palabra ten a s\u00faa base na aplicaci\u00f3n, principalmente na conduta, que te\u00f1en as persoas con respecto aos seus valores."}
{"id": "79", "revid": "1987", "url": "https://gl.wikipedia.org/wiki?curid=79", "title": "Ciencias da Terra", "text": "As ciencias da Terra ou xeociencias son as disciplinas das ciencias naturais que estudan a estrutura, morfoloxa, evoluci\u00f3n e din\u00e1mica do planeta Terra. Forman tam\u00e9n parte das ciencias planetarias, as cales oc\u00fapanse do estudo dos planetas do Sistema Solar.\nParticularidades respecto doutras ciencias.\nAs ciencias da Terra abarcan o estudo temporal e espacial do planeta desde un punto de vista f\u00edsico, inclu\u00edndo a s\u00faa interacci\u00f3n cos seres vivos. \nAs variadas escalas espazo-temporais da estrutura e a historia da Terra fan que os procesos que nela te\u00f1en lugar sexan resultado dunha complexa interacci\u00f3n entre procesos de distintas escalas espaciais (desde o mil\u00edmetro ata os miles de quil\u00f3metros) e escalas temporais que abarcan desde as cent\u00e9simas de segundo ata os miles de mill\u00f3ns de anos. Un exemplo desta complexidade \u00e9 o distinto comportamento mec\u00e1nico que algunhas rochas te\u00f1en en funci\u00f3n dos procesos que se estuden: mentres as rochas que compo\u00f1en o manto superior responden el\u00e1sticamente ao paso das ondas s\u00edsmicas (con per\u00edodos t\u00edpicos de fracci\u00f3ns de segundo), responden como un flu\u00eddo nas escalas de tempo da tect\u00f3nica de placas. Outro exemplo do amplo abanico de escalas temporais \u00e9 o cambio clim\u00e1tico, que se produce en per\u00edodos de entre mill\u00f3ns de anos a uns poucos anos, onde se confunde coas escalas propias do cambio meteorol\u00f3xico.\nComo o obxecto de estudo (a Terra) non \u00e9 manipulable e a obtenci\u00f3n de datos directos \u00e9 limitada, as t\u00e9cnicas de simulaci\u00f3n an\u00e1loga ou computacional son de moita utilidade.\nRelevancia.\nAs ciencias da Terra constit\u00faen unha ferramenta para planificar unha explotaci\u00f3n racional dos recursos naturais, comprender as causas que orixinan os fen\u00f3menos naturais que afectan ao ser humano e como o ser humano infl\u00fae na natureza coas s\u00faas acci\u00f3ns.\nDoutra banda, as ciencias da Terra perm\u00edtennos entender os procesos naturais que favoreceron e/ou ameazan a vida do home, e o seu estudo est\u00e1 ligado tanto ao estudo dos fluxos de enerx\u00eda na natureza e ao aproveitamento dos mesmos, como \u00e1 prevenci\u00f3n de riscos medioambientais, s\u00edsmicos, meteorol\u00f3xicos e volc\u00e1nicos, entre outros.\nHistoria.\nAs ciencias da Terra at\u00f3panse en constante evoluci\u00f3n. A xeograf\u00eda de Plinio o Vello s\u00f3 describ\u00eda os elementos da superficie da Terra sen ligalos a trav\u00e9s de procesos, e d\u00e1base pouca importancia \u00e1 din\u00e1mica de cambios e a interacci\u00f3n cos elementos que compo\u00f1en o medio ambiente. Durante os primeiros s\u00e9culos de exploraci\u00f3n europea iniciouse unha etapa de co\u00f1ecemento moito m\u00e1is detallado dos continentes e oc\u00e9anos. Cartograf\u00e1ronse en detalle, por exemplo, as ali\u00f1aci\u00f3ns magn\u00e9ticas no oc\u00e9ano Atl\u00e1ntico, que ser\u00edan de grande utilidade para a navegaci\u00f3n intercontinental. En 1596, por exemplo, Abraham Ortelius albisca xa a hip\u00f3tese da deriva continental, precursora da teor\u00eda da tect\u00f3nica de placas. Antes, os exploradores espa\u00f1ois e portugueses, acumularan un detallado co\u00f1ecemento do campo magn\u00e9tico terrestre. O nacemento dos conceptos b\u00e1sicos da xeolox\u00eda (gradualismo, superposici\u00f3n, etc), no s\u00e9culo XVII e XVIII (p.e., James Hutton) ou a meteorolox\u00eda, deu paso a unha eclosi\u00f3n no estudo da Terra. Hoxe, as ciencias da Terra son unha extensi\u00f3n m\u00e1is das ciencias f\u00edsicas cuantitativas baseadas no empirismo, a experimentaci\u00f3n e a reproducibilidade das observaci\u00f3ns."}
{"id": "81", "revid": "89787", "url": "https://gl.wikipedia.org/wiki?curid=81", "title": "Cartograf\u00eda", "text": "A cartograf\u00eda \u00e9 a rama da xeograf\u00eda que se ocupa da representaci\u00f3n da Terra sobre unha superficie, o que se denomina mapa. Ao ser a Terra esf\u00e9rica ha de valerse dun sistema de proxecci\u00f3n para pasar da esfera ao plano. No fondo este \u00e9 o problema da cadratura do c\u00edrculo.\nPero ademais de representar os contornos das cousas, as superficies e os \u00e1ngulos oc\u00fapase, tam\u00e9n de representar outra informaci\u00f3n que aparece sobre o mapa, segundo se considere que \u00e9 relevante ou non. Isto, normalmente, depende do que se queira representar no mapa e da escala deste.\nO m\u00e9todo da cartograf\u00eda bas\u00e9ase na fotogrametr\u00eda: as fotos a\u00e9reas (en Galicia antes realizadas polos servizos militares e agora transferidos aos centros correspondentes da Xunta de Galicia) son combinadas, axuntadas, interpretadas e convencionalizadas antes de obter un resultado final.\nPara unha correcta interpretaci\u00f3n da cartograf\u00eda (feita a escala rexional ou nacional-estatal), debe recorrerse aos fundamentos da xeograf\u00eda matem\u00e1tica. O tipo de proxecci\u00f3n xeod\u00e9sica utilizada debe considerarse no reprantexamento cartogr\u00e1fico.\nHistoria.\nA cartograf\u00eda ven xa do imperio exipcio e do co\u00f1ecemento dos gregos, cando Tolomeo realizou unhas primeiras medidas aproximadas da curvatura terrestre dependendo da lonxitude da sombra de dous esteos situados en ambos os dous lados do Mar Mediterr\u00e1neo.\nMoito m\u00e1is tarde buscouse unha referencia xeogr\u00e1fica universal: froito disto foron os meridianos de Barcelona, de Par\u00eds e o definitivamente aceptado de Greenwich. A importancia da cartograf\u00eda foi tal que influ\u00edu nos fundamentos do sistema internacional de pesos e medidas, de xeito que a primeira definici\u00f3n do metro foi \"a dezmillon\u00e9sima parte do cuadrante superior do meridiano que pasa por Par\u00eds\"."}
{"id": "83", "revid": "98629", "url": "https://gl.wikipedia.org/wiki?curid=83", "title": "Cine", "text": "O cinema ou cine, abreviaturas de cinemat\u00f3grafo ou de cinematograf\u00eda (do grego \u03ba\u03b9\u03bd\u03ae \"kin\u0113\" ou \u03ba\u03af\u03bd\u03b7\u03bc\u03b1 \"kin\u0113ma\", \"movemento\", e \u03b3\u03c1\u03ac\u03c6\u03c9 \"graph\u014d\" \"escribir\", \"gravar\") \u00e9 unha arte, un espect\u00e1culo e unha industria que apareceu a finais do s\u00e9culo XIX froito dos avances tecnol\u00f3xicos que se desenvolveron no mundo da \u00f3ptica ao longo do mesmo. Foi presentado ao p\u00fablico o 28 de decembro de 1895 en Par\u00eds polo cinemat\u00f3grafo dos irm\u00e1ns Lumi\u00e8re, un dispositivo que nos seus comezos serv\u00eda de c\u00e1mara para o rexistro de imaxes e de proxector para unha audiencia colectiva. Ao longo de 1896 difundiuse polas cidades europeas e norteamericanas. Anos antes no laboratorio de Edison nos Estados Unidos, Edison e W. K. L. Dickson (un empregado seu) desenvolveran o quinetoscopio e o kinet\u00f3grafo, un proxector individual e unha c\u00e1mara respectivamente.\nCaracter\u00edsticas.\nA caracter\u00edstica principal do cinema no seu nacemento foi a s\u00faa capacidade para captar e reproducir a imaxe en movemento. Isto producir\u00e1 grande impacto nos primeiros espectadores, que se sorprenden e se asustan coa proxecci\u00f3n da chegada do tren que se achega cara a eles nunha das primeiras pel\u00edculas dos irm\u00e1ns Lumi\u00e8re (a\u00ednda que esta an\u00e9cdota parece ser m\u00e1is unha lenda que unha realidade).\nEn esencia o cinema consiste na filmaci\u00f3n dunha serie de imaxes fixas -fotogramas- que ao proxectarse reproducen a sensaci\u00f3n de movemento. No cinema mudo o n\u00famero de fotogramas oscilaba entre 15 e 18 por segundo, e no cinema sonoro pasaron a ser 24. Durante moito tempo afirmouse que iso se deb\u00eda \u00e1 persistencia retiniana, unha caracter\u00edstica do ollo que fai que a imaxe permaneza na retina durante unha fracci\u00f3n de segundo, pero agora sosp\u00e9itase que o proceso \u00e9 moito m\u00e1is complexo. Un dos fen\u00f3menos fisiol\u00f3xicos que o explicar\u00edan ser\u00eda o chamado efecto phi, segundo o cal \u00e9 o cerebro, e non a retina, quen reconstr\u00fae o movemento a partir de imaxes en movemento. Sexa como for, calquera secuencia de imaxes fixas proxectadas a m\u00e1is de 10-12 fotogramas por segundo (o efecto parece variar segundo a persoa e segundo a similitude das imaxes) produce no ollo a sensaci\u00f3n de continuidade no movemento.\nComo resultado dos inventos dos Lumi\u00e8re e de Edison-Dickson axi\u00f1a se percibiu unha importante diferenza nas pel\u00edculas que fac\u00edan. Uns, os Lumi\u00e8re, filmaban pel\u00edculas no exterior como \"La sortie des usines Lumi\u00e8re\" de 1895 e outras moitas semellantes inspiradas na s\u00faa concepci\u00f3n na fotograf\u00eda. Outros, Edison-Dickson, na t\u00e9cnica teatral coas pel\u00edculas filmadas no primeiro estudo cinematogr\u00e1fico, o \"Black Maria\", cos actores situados sobre un pano de fondo.\nOutros historiadores opinan, pola contra, que esta diferenza se debe \u00f3 xeito que ti\u00f1an os Lumi\u00e8re e Edison de explotar as s\u00faas filmaci\u00f3ns e os seus trebellos. Edison inventara unha m\u00e1quina, o kinetoscopio, de visionado individual. Cada espectador deb\u00eda introducir unha moeda no aparello e v\u00edan unha breve pel\u00edcula completamente debruzados no visor do kinestoscopio. En cambio, o cinemat\u00f3grafo dos Lumi\u00e8re proxectaba a pel\u00edcula para varias persoas a un tempo (e que pagaran previamente unha entrada para accederen \u00e1 estanza onde se fai a proxecci\u00f3n). Isto \u00e9 o que hoxe co\u00f1ecemos coma cine, e por iso os Lumi\u00e8re son considerados os inventores do cinema, malia que Edison obtivese a s\u00faa patente. Esta diferenza tivo repercusi\u00f3n en como se filmaban as pel\u00edculas de Edison e as dos Lumi\u00e8re. Mentres Edison custodiaba celosamente o seu kinet\u00f3grafo e fornec\u00eda as salas de kinetoscopios s\u00f3 coas s\u00faas filmaci\u00f3ns, os Lumi\u00e8re venderon cinemat\u00f3grafos, enviaron cineastas por todo o mundo e distribu\u00edron pel\u00edculas s\u00faas e dos seus axentes por todo o mundo.\nNon obstante, nin sequera Edison puido impedir que outros inventores constru\u00edsen as s\u00faas propias c\u00e1maras, unhas veces de xeito independente, outras plaxiando os inventos de Edison ou de Lumi\u00e8re. Decidido a impedir esta competencia, Edison f\u00edxose coa patente do cinema e tratou de impedir que se constru\u00edsen c\u00e1maras e se f\u00edlmase pel\u00edculas sen a s\u00faa autorizaci\u00f3n. Durante a chamada \"guerra da patente\", Edison perseguiu nos tribunais e f\u00f3ra deles a quen pretendese filmar pel\u00edculas. O nacemento de Hollywood atrib\u00faese en parte \u00f3 intento dos cineastas independentes de librarse no afastado Oeste norteamericano das insaciables gadoupas de Edison e os seus avogados. Con todo, \u00e9 ben m\u00e1is probable que a produci\u00f3n cinematogr\u00e1fica se trasladase dende a chuvi\u00f1osa Nova York e do ventoso e x\u00e9lido Chicago a Hollywood por mor do clima benigno e soleado e pola gran variedade de escenarios naturais, urbanos, rurais e salvaxes.\nNacemento dunha industria.\nA \"guerra da patente\" finalizou coa derrota parcial de Edison, quen aceptou compartir os dereitos da s\u00faa patente cos membros da Motion Picture Patents Company (MPPC), os que mediante o pago dunha licenza, permit\u00eda rodar. Al\u00e9n da MPPC, os independentes, pese a non pagaren a licenza, seguiron rodando e distribu\u00edndo as s\u00faas obras grazas a que Eastman Kodak, principal fabricante mundial de pel\u00edcula cinematogr\u00e1fica, se negou reiteradamente \u00e1s pretensi\u00f3ns de Edison de que s\u00f3 abastecese \u00f3s socios da MPPC.\nFinalmente, os independentes derrotan a MPPC. A principios dos anos 1920 ning\u00fan dos membros da MPPC, inclu\u00edda a empresa de Edison, continuaba no negocio. Os independentes val\u00e9ronse da integraci\u00f3n vertical para dominaren o mercado e, a partir de mediados dos anos 1920, lanzarse \u00e1 conquista dos mercados mundiais por parte de Hollywood. A integraci\u00f3n vertical consist\u00eda en que os estudios, co\u00f1ecidos na \u00e9poca coma as \"majors\", produc\u00edan, distribu\u00edan a trav\u00e9s das s\u00faas propias redes e exhibici\u00f3n nas s\u00faas propias salas de cine.\nF\u00f3ra deste sistema vertical s\u00f3 quedaron un fato de produtores independentes, as \"minors\", que non posu\u00edan unha rede propia de cines e depend\u00edan das \"majors\". As salas de exhibici\u00f3n que non pertenc\u00edan \u00e1s \"majors\" estaban sometidas mediante un sistema de distribuci\u00f3n controlado por Hollywood mediante t\u00e9cnicas escasamente competitivas como o \"blind-booking\" (contrataci\u00f3n \u00e1s cegas, se unha sala quere contratar unha pel\u00edcula interesante acepta contratar un certo n\u00famero doutras pel\u00edculas que lle ofrece o estudo pero que non pode escoller) e o \"block-booking\" (contrataci\u00f3n pechada ou por bloques, se unha sala quere unha pel\u00edcula dun estudo debe contratala dentro dun grupo ou bloque con outras pel\u00edculas e non separadamente).\nEste sistema de control da exhibici\u00f3n derivou nun sistema de produci\u00f3n. As salas eran estratificadas en salas de estrea (xeralmente, nas grandes cidades), salas de reestrea (na periferia das grandes cidades e un vilas medianas) e salas de circu\u00edto e de dobre sesi\u00f3n (no rural e no arrabalde). As salas de estreas eran subministradas con pel\u00edculas de clase A (maior orzamento e estrelas m\u00e1is rutilantes). Unha vez finalizaba a explotaci\u00f3n destas pel\u00edculas nas salas de estrea, pasaban \u00e1s salas de reestrea e logo as de circu\u00edto. As pel\u00edculas de clase B ou C eran estreadas directamente nas salas de reestrea ou, mesmo, nas de circu\u00edto e as de dobre sesi\u00f3n.\nEste sistema de explotaci\u00f3n cinematogr\u00e1fica converteu \u00f3 cinema no principal motor econ\u00f3mico dos Estados Unidos, xunto coa industria automobil\u00edstica, e perdurou ata 1956, cando unha sentenza do Tribunal Supremo dos Estados Unidos, en aplicaci\u00f3n das leis antimonopolio, obrigou \u00e1s majors a desfacerse dos seus circu\u00edtos de salas. Foi, en m\u00e1is dun sentido, o final do Hollywood cl\u00e1sico, xa moi danado polo influxo da recentemente inventada televisi\u00f3n.\nNarraci\u00f3n e entretemento.\nTras un per\u00edodo no que o cinema imitaba a outras t\u00e9cnicas e/ou artes, atopou o seu cami\u00f1o propio, e non pasou moito ata que aparecesen os primeiros elementos narrativos nas pel\u00edculas. En \"L'arroseur arros\u00e9\" (1895) dos Lumi\u00e8re xa vemos o xerme, a\u00ednda que moi esquem\u00e1tico, dunha historia. Nunha primeira \u00e9poca, entre 1895 e 1903, asistimos a un momento pleno de experimentos: \"Le voyage dans la Lune\" (1902), de Georges M\u00e9li\u00e8s, introduce un suxerinte mundo de fantas\u00eda nas pel\u00edculas e o comezo dos efectos especiais nos filmes; \"The Life of a American Fireman\" (1902) e, sobre todo \"The Great Train Robbery\" (1903) de Edwin S. Porter, son exemplos dunha emerxente utilizaci\u00f3n da montaxe e amosan esbozos de narraci\u00f3n. \n\u00c9 en Francia, Reino Unido, Estados Unidos, Dinamarca e Italia onde comezan a sentar as bases dunha arte nova, primeiro asociado ao espect\u00e1culo de feira e as variedades, unha especie de \"teatro dos pobres\" que enseguida acada un status propio. Contra 1915 David Wark Griffith, o pioneiro cineasta norteamericano, sintetiza e estrutura en \"The Birth of a Nation\" todos os descubrimentos dos anos anteriores. Griffith comeza a superar a forma primitiva, entendida esta coma un estadio anterior do cine, e senta as bases da narrativa cl\u00e1sica. Na pel\u00edcula aparecen sistematizados recursos propios do modelo de narraci\u00f3n que reinar\u00e1 d\u00e9cadas despois: un espazo narrativo que se constr\u00fae co plano de situaci\u00f3n, a estruturaci\u00f3n en torno ao eixe, o plano-contraplano, a inserci\u00f3n de primeiros planos, a elaboraci\u00f3n da continuidade na montaxe xunto coa montaxe en paralelo e a montaxe converxente.\nHoxe en d\u00eda, como pasa con outros filmes da \u00e9poca, circulan varias versi\u00f3ns da montaxe de \"The Birth of aNation\", unha obra que trata da guerra de secesi\u00f3n norteamericana. A an\u00e1lise da secuencia do asasinato de Abraham Lincoln constit\u00fae un exemplo significativo deste modelo de forma cinematogr\u00e1fica. Neste fragmento conviven rastros da forma primitiva co corpus da montaxe que dar\u00e1 p\u00e9 ao cinema cl\u00e1sico. Xunto co plano de situaci\u00f3n (un plano que define e acouta o espazo da escena), unha continuidade que prefigura o concepto de \"raccord\", aparecen tratamentos coma o do asasino de Lincoln (John Wilkes Booth) que parece tomado no antigo \"Black Maria\" de Edison. O modelo est\u00e1 formul\u00e1ndose pero a\u00ednda quedan titubeos.\nEn paralelo \u00e1 historia das d\u00e9cadas dos 20 e 30 do s\u00e9culo XX o cinema vive un per\u00edodo de particular fecundidade. A forma cinematogr\u00e1fica do cinema mudo multipl\u00edcase en diversos modelos: o cinema org\u00e1nico americano, o cinema dial\u00e9ctico sovi\u00e9tico, o expresionismo alem\u00e1n, o realismo po\u00e9tico franc\u00e9s ademais doutros movementos vangardistas."}
{"id": "84", "revid": "98629", "url": "https://gl.wikipedia.org/wiki?curid=84", "title": "Coci\u00f1a", "text": "A coci\u00f1a \u00e9 un espazo ou lugar dun edificio especialmente equipado para a preparaci\u00f3n, cocci\u00f3n e degustaci\u00f3n dos alimentos e pratos (comida). Normalmente disp\u00f3n de auga corrente e diversos aparellos electrodom\u00e9sticos. En casas pequenas ad\u00f3itase atopar a coci\u00f1a-comedor para aforrar espazo.\nTam\u00e9n \u00e9 a arte e t\u00e9cnica de preparar os alimentos para o seu consumo por parte de seres humanos.\nA coci\u00f1a pode xuntar t\u00f3dalas noci\u00f3ns pr\u00e1cticas en torno \u00e1 selecci\u00f3n e compra dos ingredientes para a fabricaci\u00f3n da comida. Est\u00e1 igualmente asociada \u00e1 arte da mesa, \u00e1 enolox\u00eda e a gastronom\u00eda.\nA coci\u00f1a, lugar de vida e de actividade.\nDende que o lume estivo dispo\u00f1ible, deuse a reuni\u00f3n ao redor do fogar com\u00fan, interpretado como o nacemento de lugar colectivo de consumo de nutrici\u00f3n coci\u00f1ada. Coa complexidade da preparaci\u00f3n alimentaria, nas mansi\u00f3ns de xente m\u00e1is podente, aparece a necesidade de dispo\u00f1er dun espazo distinto para esta actividade. En certas sociedades tribais, este espazo queda \u00e1 dispo\u00f1ibilidade de todos, pola noci\u00f3n de repartimento que prevalece nelas.\nCoa divisi\u00f3n dos grupos humanos en partes m\u00e1is pequenas (c\u00e9lula familiar), a funci\u00f3n da coci\u00f1a subsiste, pero individual\u00edzase (a coci\u00f1a \u00e9 parte da casa). Hai casos onde, a\u00ednda que o aloxamento \u00e9 individualista, a funci\u00f3n de preparaci\u00f3n dos alimentos \u00e9 comunal. Atopamos por exemplo coci\u00f1as comunais na Antiga Roma.\nA coci\u00f1a dom\u00e9stica.\nNunha casa, a coci\u00f1a \u00e9 o lugar onde se preparan e moi a mi\u00fado onde se comen as comidas.\nPara a actividade propiamente dita de preparaci\u00f3n, debe dispo\u00f1erse dun espazo de traballo, canto m\u00e1is preto dun punto de auga mellor, e dun dispositivo de cocci\u00f3n. Un complemento xa indispensable nos pa\u00edses desenvolvidos \u00e9 o frigor\u00edfico para a conservaci\u00f3n dos elementos perecedoiros e dos sobrantes.\nA coci\u00f1a industrial.\nEnt\u00e9ndese como \"coci\u00f1a industrial\" todo establecemento no cal se prepara os alimentos en cantidade suficiente para moitas persoas: restaurantes, cantinas escolares ou empresariais, para distribuci\u00f3n en grande etc.\nAs obrigas de hixiene e seguridade alimentaria que pesan sobre os industriais contribu\u00edron a que se controle e estude, para que non haxan cruces, as entradas e sa\u00eddas. As\u00ed evitan posibles contaminaci\u00f3ns entre as materias primas que entran, os lixos que saen, os alimentos en curso de preparaci\u00f3n e os xa acabados.\nO material e o local son especialmente concibidos para simplificar a limpeza e mantemento. O aceiro inoxidable \u00e9 o material de referencia para os aparellos como o son os azulexos ou revestimentos inalterables do chan e paredes que permiten tirar directamente un chorro de auga.\nA concepci\u00f3n das maquinarias e m\u00e9todos de produci\u00f3n tenden a reducir o contacto directo dos operarios coas preparaci\u00f3ns alimentarias, sexa impo\u00f1endo o porte de luvas, m\u00e1scaras, roupa e gorro ou simplemente evitando tocar os mandos dos aparellos coas mans: un exemplo \u00e9 o das billas de auga que se activan co p\u00e9. Os locais son cada vez m\u00e1is illados do exterior con fiestras e portas illantes e a utilizaci\u00f3n do aire acondicionado permite reducir o risco de introduci\u00f3n de xermes.\nEstas regras sanitarias fanse obrigatorias polas cadeas de manipulaci\u00f3n cada vez m\u00e1is grandes. Cada vez hai m\u00e1is e m\u00e1is intermediarios e a distancia xeogr\u00e1fica \u00e9 moito m\u00e1is longa entre os produtores e os consumidores.\nHistoria da coci\u00f1a.\nA coci\u00f1a, como espazo diferenciado, apareceu no s\u00e9culo V AdC, conservando un marcado car\u00e1cter relixioso: o propio fogar onde eran cocidas t\u00f3dalas viandas era tam\u00e9n utilizado como lugar de culto aos deuses lares. As coci\u00f1as romanas estaban moi ben equipadas, dispo\u00f1endo de lavadoiro, forno de pan, cisterna, tr\u00edpodes de bronce, cavidades para picar as especias...\nXa na Idade Media, as coci\u00f1as dos castelos pasaron a ser un lugar importante, a actividade diaria era constante. Eran enormes habit\u00e1culos con xigantescas chemineas, en cada coci\u00f1a pod\u00edase atopar unha ou varias delas. Estaban divididas en numerosos anexos (panadar\u00eda, froitar\u00eda...). Por contra nas casas burguesas e granxas a coci\u00f1a adoitaba ser un habit\u00e1culo com\u00fan tanto para a recepci\u00f3n de persoas, como para a realizaci\u00f3n da comida e o seu posterior consumo.\nNo Renacemento perfecci\u00f3nanse, tanto os equipos, como a decoraci\u00f3n. As coci\u00f1as nobres europeas comezan a ser moi luxosas, propiciado sobre todo pola revoluci\u00f3n culinaria que se produciu.\nNo s\u00e9culo XIX os progresos t\u00e9cnicos, como o foron a bater\u00eda de coci\u00f1a e sobre todo o forno, transformaron as coci\u00f1as no que os grandes chefs bautizaron como \"laboratorio\". Nas casas burguesas era un espazo totalmente separado do resto da casa e que ata ti\u00f1a unha porta de servizo. Chegouse a situar no soto ou ao final de longos corredores. Os utensilios usados comezaron a ser moi abundantes: balanzas, servizos de cubertos, bater\u00edas, tixolas, tarros de especias etc. Foi considerado o terreo da ama de casa e como proba diso en Alema\u00f1a creouse o estereotipo das \"tres K\" (\"Kinder\": nenos, \"Kirche\": igrexa, e \"K\u00fcche\":coci\u00f1a).\nXa foi no s\u00e9culo XX cando, debido aos progresos en iluminaci\u00f3n, os conceptos de decoraci\u00f3n e a aparici\u00f3n dos aparellos de refrixeraci\u00f3n, foise integrando a coci\u00f1a no resto da casa. Foi a mediados de s\u00e9culo cando debido \u00e1s limitaci\u00f3ns de espazo comezaron a aparecer equipamentos m\u00e1is funcionais e comezou a comercializaci\u00f3n de coci\u00f1as xa equipadas.\nA preparaci\u00f3n das comidas.\nO tipo de coci\u00f1a depende, do coci\u00f1eiro, dos ingredientes e dos costumes ou obrigaci\u00f3ns culturais, m\u00e9dicas e relixiosas para uns alimentos en concreto.\nPara que un alimento sexa parte \u00edntegra do modo de alimentaci\u00f3n ter\u00e1 que estar doadamente dispo\u00f1ible, en cantidade adaptada \u00e1s necesidades humanas e, se \u00e9 posible, a bo prezo.\nComo o home se nutre, non soamente para asegurar o seu crecemento e desenvolvemento sen\u00f3n tam\u00e9n por pracer, os alimentos ter\u00e1n que ter a mi\u00fado unhas calidades gustativas, as cales cambian segundo as sociedades. Comer \u00e9 tam\u00e9n un acto social, algunhas persoas intentan non comer certos alimentos pola s\u00faa imaxe desvalorizante (o aceite de colza logo da primeira guerra mundial), buscan uns m\u00e1is raros e caros (o foie-gras ou o caviar) e/ou rivalizan de imaxinaci\u00f3n para preparar alg\u00fan prato de xeito complexo, apetitosa e visualmente satisfactoria.\nA coci\u00f1a \u00e9 ademais o soporte e manifestaci\u00f3n dalgunha posici\u00f3n relixiosa e ata pol\u00edtica. As\u00ed, alg\u00fans costumes culturais ou algunhas relixi\u00f3ns puxeron tab\u00fas sobre certos alimentos ou preparaci\u00f3ns.\nOs alimentos e modos de preparaci\u00f3n elixidos dependen dos principios de cada consumidor. Buscar alimentos con Label de calidade ou Denominaci\u00f3n de Orixe, de agricultura biol\u00f3xica ou o refugo para comer alimentos de orixe animal (vexetarianos, por exemplo) v\u00e9n a mi\u00fado dunha elecci\u00f3n \u00e9tica, igual que o desexo de non-violencia aos animais, ou para non impo\u00f1er un impacto tan grande para a biosfera (dende o punto de vista enerx\u00e9tica, a produci\u00f3n de 1 quilo de prote\u00ednas animais resulta m\u00e1is cara que a mesma cantidade de prote\u00ednas vexetais). Estas posici\u00f3ns son moi defendidas polos ecoloxistas, ver tam\u00e9n macrobi\u00f3ticos.\nA elecci\u00f3n inicial dos alimentos depende de varias variables: antes, o primeiro factor foi o da dispo\u00f1ibilidade, por exemplo a carne de mamut nunha eco-rexi\u00f3n ao norte de Europa ou os per\u00edodos de recolecci\u00f3n dos agroalimentos. Os\ncostumes e t\u00e9cnicas alimentarios form\u00e1ronse \u00e1 roda deses per\u00edodos favorables e da dispo\u00f1ibilidade dos combustibles (madeira, carb\u00f3n).\nAgora, para a maior parte da humanidade, os alimentos utilizados, m\u00e1is ou menos variados, ve\u00f1en dos hortos e invernadoiros, segundo a biodiversidade de cada rexi\u00f3n. Nos pa\u00edses industrializados c\u00f3mpranse nos comercios pr\u00f3ximos ou en supermercados. Atopamos alimentos sen transformar, parcial e/ou completamente preparados para o seu consumici\u00f3n. Neste caso o \u00fanico que fai falta \u00e9 quentalo.\nGrazas \u00e1 multiplicaci\u00f3n dos intercambios entre pa\u00edses p\u00f3dese atopar froitas e verduras en todo momento do ano, cousa que antes era imposible. Esta dispo\u00f1ibilidade permanente dalg\u00fans comestibles xa cambiou a conduta alimentaria e numerosos ritos. Tam\u00e9n se observou un abandono progresivo da consumici\u00f3n de varios alimentos, v\u00edtimas do fen\u00f3meno da moda ou simplemente esquecidos pola industria agroalimentaria.\nAlimentarse.\nAlimentarse consiste en satisfacer as necesidades do organismo en auga, prote\u00ednas, l\u00edpidos, gl\u00edcidos, vitaminas e oligoelementos, para asegurar o crecemento e mantemento do corpo segundo a idade, sexo e grao de actividade f\u00edsica e/ou ps\u00edquica.\nOs alimentos fornecen, pero de xeito desequilibrado en relaci\u00f3n \u00e1s necesidades, as prote\u00ednas, l\u00edpidos e gl\u00edcidos que constit\u00faen unha fonte de enerx\u00eda e mol\u00e9culas necesarias ao corpo humano, as\u00ed como vitaminas e outros elementos. Resultando que s\u00f3 a asociaci\u00f3n, equilibrada de alimentos de tipos nutricionais diferentes, asegura achegas de elementos indispensables.\nNecesidades.\nOs meni\u00f1os e infantes necesitan a vitamina D, a cal ter\u00eda que ser achegada pola comida, pero, ao atoparse esta en baixa dispo\u00f1ibilidade na porci\u00f3n coti\u00e1, ad\u00f3itaselles dar complementos vitam\u00ednicos.\nDe igual xeito, as mulleres necesitan un 77% de ferro m\u00e1is que os homes polas perdas mensuais ou despois do parto, as\u00ed como m\u00e1is calcio na menopausa, para evitar no posible a aparici\u00f3n de osteoporose.\nDe forma similar, a raci\u00f3n h\u00eddrica var\u00eda da mesma forma que as achegas enerx\u00e9ticas. Un cuarto do almacenamento de auga extracelular \u00e9 renovado diariamente nos meni\u00f1os e s\u00f3 unha s\u00e9tima parte no adulto."}
{"id": "86", "revid": "785", "url": "https://gl.wikipedia.org/wiki?curid=86", "title": "Carneiro", "text": "Carneiro \u00e9 nome de diferentes animais:\nTam\u00e9n se lle chama as\u00ed \u00e1 constelaci\u00f3n de Aries, o Carneiro, as\u00ed como tam\u00e9n ao signo zodiacal Aries."}
{"id": "90", "revid": "43327", "url": "https://gl.wikipedia.org/wiki?curid=90", "title": "Corpo (hom\u00f3nimos)", "text": "O termo corpo p\u00f3dese referir:"}
{"id": "93", "revid": "5863", "url": "https://gl.wikipedia.org/wiki?curid=93", "title": "Comunicaci\u00f3n", "text": "A comunicaci\u00f3n pode referirse a:\nEn inform\u00e1tica, a comunicaci\u00f3n pode ser s\u00edncrona (establecida entre equipos co mesmo ciclo de reloxo) ou as\u00edncrona (que non necesita de ritmos temporais iguais entre os extremos conectados)."}
{"id": "94", "revid": "132", "url": "https://gl.wikipedia.org/wiki?curid=94", "title": "Charles Chaplin", "text": ""}
{"id": "97", "revid": "5863", "url": "https://gl.wikipedia.org/wiki?curid=97", "title": "Distrito electoral", "text": "Un distrito electoral \u00e9 unha divisi\u00f3n electoral formada polo conxunto de persoas dun territorio que votan e constit\u00faen unha unidade de voto. Nas elecci\u00f3ns municipais o distrito \u00e9 o concello; nas elecci\u00f3ns ao Parlamento galego e \u00e1s Cortes espa\u00f1olas, cada provincia \u00e9 un distrito; nas elecci\u00f3ns ao Parlamento europeo cada estado membro da Uni\u00f3n Europea constit\u00fae un distrito electoral."}
{"id": "98", "revid": "23204", "url": "https://gl.wikipedia.org/wiki?curid=98", "title": "Colexio maior", "text": "Colexio maior ou colexio universitario \u00e9 unha instituci\u00f3n propia da universidade, que historicamente era unha parte esencial dela. Son similares \u00e1s residencias universitarias, pero difer\u00e9ncianse delas en que nos colexios maiores, ademais de aloxamento, ofr\u00e9cense actividades culturais, acad\u00e9micas, relixiosas ou deportivas. Na actualidade est\u00e1n desprovistos de funci\u00f3ns docentes e investigadoras, na maior\u00eda dos casos, que quedaron circunscritas \u00e1s facultades e escolas universitarias.\nHistoria.\nHistoricamente, especialmente nas universidades espa\u00f1olas desde a Baixa Idade Media ata fins do XVIII, un \"colexio maior\" era unha instituci\u00f3n que daba formaci\u00f3n universitaria de \"grados maiores\" (licenciatura e doutoramento), ademais de dar aloxamento aos estudantes. \u00c1s veces eran unha especie de prolongaci\u00f3n dunha Universidade e outras foron o xerme dunha Universidade. A mi\u00fado eran fundaci\u00f3ns de mecenas cun fin moi determinado (p.e. o Colexio Maior de Santiago o Zebedeo, de Salamanca foi creado polo arcebispo de Santiago, Alonso de Fonseca, para os estudantes galegos).\nFuncionaban cunha grande autonom\u00eda; os profesores \u00edan dar clases neles, a\u00ednda que logo os \"colexiais\" deb\u00edan render exame na Universidade. Os propios colexiais rex\u00edan o seu Colexio nos aspectos administrativos e econ\u00f3micos e nomeaban reitor de entre eles. Os estudantes dos colexios de m\u00e1is renome presum\u00edan durante toda a s\u00faa vida de pertencer a eles.\nNa Espa\u00f1a do s\u00e9culo XVII hab\u00eda seis Colexios Maiores; catro en Salamanca: os de San Bartolomeu ou \"Colexio Vello\" (1401), de Cuenca (1500), de Santiago o Zebedeo (1519) e de Oviedo (1521); un en Valladolid: o de Santa Cruz (1482) e outro en Alcal\u00e1 de Henares: o de San Ildefonso (1499).\nTam\u00e9n exist\u00edan os \"Colexios Menores\" (ou simplemente \"Colexios\"), onde se daba o \"grado menor\": Bacharelato; que por ent\u00f3n xa serv\u00eda para exercer unha profesi\u00f3n.\nEn San Ildefonso, os estudantes pod\u00edan ser bolseiros \"porcionistas\" cuxos estudos eran pagados por algunha instituci\u00f3n ou por membros da alta nobreza, en ocasi\u00f3ns en condici\u00f3n de asistentes dos novos membros desas casas nobres que acud\u00edan a estudar. Ambos ti\u00f1an que facer fronte a oito cursos dun ano de duraci\u00f3n cada un (estudos de artes, dereito can\u00f3nico, teolox\u00eda).\nFundados e dotados por cl\u00e9rigos de alto rango, os colexios estaban orixinalmente destinados aos estudantes de m\u00e9rito pero de orixe modesta. Os colexios maiores apart\u00e1ronse do seu destino inicial a medida que as prazas que ofertaban foron monopolizadas polos fillos da elite pol\u00edtica espa\u00f1ola (aristocracia, nobreza e \"letrados\"), fen\u00f3meno que alcanzou unha rixidez total a partir de mediados do s\u00e9culo XVII. Nun contexto de multiplicaci\u00f3n dos t\u00edtulos e escaseza de cargos a desempe\u00f1ar, estes \u00faltimos asegur\u00e1ronse, por cooptaci\u00f3n, o acceso aos colexios de maior prestixio, a mellor opci\u00f3n como trampol\u00edn para acceder a brillantes carreiras nas funci\u00f3ns m\u00e1is elevadas dos medios eclesi\u00e1sticos ou nos consellos e audiencias. Para un sistema puxante de clientelismo e padroado, os colexios maiores convert\u00e9ronse \"nunha m\u00e1quina formidable de reproduci\u00f3n dos servidores reais entre os fillos dos \"letrados\"\", contribu\u00edndo a unha extensa captaci\u00f3n de cargos e \u00e1 pechadura do aparello do Estado. Desta forma, estes \"letrados\" representaban o 57,9 % dos membros do Consello de Castela con Filipe II (1578-1598-1621), o 68,5 % con Filipe IV (1605-1621-1665) e o 72,5 % con Carlos II (1661-1665-1700). De tal feito naceu sen d\u00fabida o alcume de \"Colexio Maior\" que se aplicaba ironicamente a esa instituci\u00f3n.\nNon se librou deste acaparamento de cargos a propia Universidade e tal cousa tam\u00e9n ocorr\u00eda coas c\u00e1tedras, na que os \"colexiais\", acabaron coa anterior e saudable \"meritocracia\" cambi\u00e1ndoa por un elitismo \"de berce\". Como mostra, pode verse a lista de reitores de Salamanca que d\u00e1 Alejandro Vidal y D\u00edaz na que, a partir de 1610, c\u00f3ntanse moi poucos reitores que non sexan nobres ou fillos de nobres, cando en datas anteriores ocorr\u00eda exactamente o contrario.\nOs \"Colexios Maiores\" en Espa\u00f1a foron suprimidos temporalmente como consecuencia das reformas ilustradas, en 1798.\nNa actualidade.\nActualmente, os Colexios Maiores son centros que proporcionan aloxamento e promoven a formaci\u00f3n dos estudantes universitarios. Frecuentemente o centro at\u00f3pase integrado nunha organizaci\u00f3n universitaria, pero outras veces son aut\u00f3nomos.\nHoxe en d\u00eda difer\u00e9nciase un Colexio Maior dunha Residencia de Estudantes en que no primeiro a organizaci\u00f3n de actividades formativas, culturais, deportivas e ata gran peso da organizaci\u00f3n do mesmo recae sobre os mesmos residentes, consider\u00e1ndose necesario este tipo de xesti\u00f3n interna para a formaci\u00f3n e capacitaci\u00f3n dos colexiais.\nOs colexios maiores est\u00e1n situados normalmente nas inmediaci\u00f3ns do campus. En xeral, adoitan ofrecer unha serie de servizos demandados polos estudantes universitarios, desde o aloxamento e a manutenci\u00f3n ata lavander\u00eda e biblioteca, pasando por cine, concertos, excursi\u00f3ns ou deportes.\nEn Latinoam\u00e9rica estas instituci\u00f3ns te\u00f1en a denominaci\u00f3n de Residencia Universitaria, moito m\u00e1is adecuada pola s\u00faa funci\u00f3n actual, posto que non se dan clases no seu recinto (non son Colexios). Tam\u00e9n reciben os nomes de pensi\u00f3n ou pensi\u00f3n universitaria."}
{"id": "103", "revid": "736", "url": "https://gl.wikipedia.org/wiki?curid=103", "title": "Castelao", "text": ""}
{"id": "105", "revid": "54334", "url": "https://gl.wikipedia.org/wiki?curid=105", "title": "Carlos \u00c1lvarez Fern\u00e1ndez-Cid", "text": "Carlos \u00c1lvarez Fern\u00e1ndez-Cid, nado en Santiago de Compostela en maio de 1918 e finado en Ribadeo no ano 1984, foi un farmac\u00e9utico e afeccionado \u00e1 m\u00fasica galego.\nTraxectoria.\nNado en Santiago, chegou a Ribadeo antes de cumprir o ano. Farmac\u00e9utico, deu clases no instituto \u00e1 s\u00faa creaci\u00f3n. A s\u00faa faceta como m\u00fasico \u00e9 a que fixo del un persoeiro en Ribadeo. \u00d3s 16 anos era organista da igrexa e director do Coro Parroquial. Dirixiu a tuna universitaria de Santiago nos anos 1943 e 1944 e tam\u00e9n a Banda Municipal de Ribadeo no 1946 e logo en 1949. No 1948 dirixiu unha formaci\u00f3n musical en Abres. \nCreou en 1955 e mantivo en Ribadeo a Coral Polif\u00f3nica at\u00e9 o 1983, as\u00ed como animou diversas outras formaci\u00f3ns musicais. Refundou unha rondalla en funcionamento nos anos 1960 e 70,\nCentenario.\nDurante o 2018, ano do centenario do seu nacemento, organizados pola Coral Polif\u00f3nica de Ribadeo e a Sociedade Filantr\u00f3pico Dram\u00e1tica, prepar\u00e1ronse en Ribadeo diversos actos para a s\u00faa celebraci\u00f3n, como a descoberta dunha placa na s\u00faa casa ou a charla de inicio de curso no IES de Ribadeo Dionisio Gamallo sobre a s\u00faa figura."}
{"id": "106", "revid": "22570", "url": "https://gl.wikipedia.org/wiki?curid=106", "title": "C", "text": "O C (ce) \u00e9 a terceira letra do alfabeto galego. Representa o fonema /\u03b8/, fricativo interdental xordo, antes de \"e\" e \"i\" (fonema /s/ en zonas con seseo), ou o fonema /k/, oclusivo velar xordo, antes de \"a\", \"o\" e \"u\". \nO ce cedillado (\u00c7) non forma parte do galego normativo actual, empreg\u00e1ndose s\u00f3 en estranxeirismos. O galego reintegracionista, por\u00e9n, si o usa.\nUsos.\nEn qu\u00edmica, C \u00e9 a abreviatura do elemento qu\u00edmico carbono.\nA vitamina C adoita designar o \u00e1cido asc\u00f3rbico.\nA linguaxe de programaci\u00f3n C para computadoras.\nEn f\u00edsica, c \u00e9 unha constante que representa a velocidade da luz no baleiro.\nEn bioqu\u00edmica \u00e9 a abreviatura da citosina, unha base dos \u00e1cidos nucleicos (ADN ou ARN).\nEn ling\u00fc\u00edstica, c \u00e9 abreviatura da expresi\u00f3n latina \"circa\"."}
{"id": "107", "revid": "22570", "url": "https://gl.wikipedia.org/wiki?curid=107", "title": "Campionato", "text": "Un campionato \u00e9 un conxunto de partidos seleccionados que se disputan por un \u00fanico trofeo. Existen moitos campionatos como poden ser o de baloncesto, f\u00fatbol ect. Normalmente x\u00f3gase por equipos, a\u00ednda que tam\u00e9n hai competici\u00f3ns individuais."}
{"id": "108", "revid": "98629", "url": "https://gl.wikipedia.org/wiki?curid=108", "title": "Casa", "text": "Unha casa (do lat\u00edn \"casa\") \u00e9 unha construci\u00f3n destinada a vivenda, constru\u00edda a fin de ser habitada polos seres humanos, polo xeral por unha unidade familiar e/ou por un grupo de persoas vencelladas por v\u00ednculos de convivencia. A casa, formada polo teito e as paredes que pechan un recinto, serve para refuxiarse da choiva, o vento, o fr\u00edo e a calor ou outras inclemencias meteorol\u00f3xicas as\u00ed como de posibles intrusos humanos ou animais. Unha vivenda unifamiliar, que pode ser illada ou apegada a outras casas similares compartindo as paredes medianeiras ou formando fileiras m\u00e1is ou menos longas nas r\u00faas da maior parte das cidades e pobos. Pode organizarse nunha ou varias plantas: normalmente non superando as tres alturas. Pode tam\u00e9n dispo\u00f1er dun rocho ou un semirocho, e dunha cuberta superior transitable, denominada azotea. Se disp\u00f3n de terreo suficiente, pode contar tam\u00e9n con patio e xard\u00edn. Algunhas poden ter terraza.\n\u00c9 o lugar no que historicamente se desenvolveron as actividades e relaci\u00f3ns espec\u00edficas da vida social ou familiar, desde o nacemento \u00e1 morte de moitos dos seus compo\u00f1entes. Ademais \u00e9 o lugar onde almacenar os aparellos e propiedades dos seus habitantes.\nO paradigma m\u00e1is estendido da casa urbana actual, corresponde \u00e1 tipolox\u00eda de casas apegadas que proliferan nas novas promoci\u00f3ns inmobiliarias. Componse de dous ambientes: o de d\u00eda, coa sala de estar como espazo ou habitaci\u00f3n principal a cal, habitualmente fai as funci\u00f3ns de comedor constitu\u00edndo unha peza polifuncional chamada comedor-estar, onde se re\u00fanen e fan varias actividades os diferentes membros da familia. O \u00e1mbito nocturno, ou de descanso f\u00f3rmano as diferentes habitaci\u00f3ns, a principal \u00e9 a dos xefes de familia e as outras son as dos fillos, que poden compartir con outros inquilinos da casa como alg\u00fan av\u00f3 ou outros parentes ou amigos. Este paradigma ideal que forma a casa urbana de entre 70 a 100 metros cadrados de superficie co comedor-estar, coci\u00f1a e d\u00faas, tres ou ata catro dormitorios, un ba\u00f1o e outro ba\u00f1o pequeno (chamado lavabo ou aseo) etc., nunha casa apegada ou, con maior frecuencia, nun piso dentro dun edificio plurifamiliar atop\u00e1molo na base do urbanismo actual, como un \u00edndice estat\u00edstico fundamental para a planificaci\u00f3n do crecemento urbano.\nA casa ou a vivenda familiar \u00e9 o principal produto e, xa que logo, a base da industria da construci\u00f3n e de todo o sector econ\u00f3mico derivado que vai desde as f\u00e1bricas de materiais de construci\u00f3n ata as axencias inmobiliarias ou as tendas de utensilios.\nPero por encima de todo, a casa \u00e9 o lugar da vida familiar, consecuentemente, na s\u00faa organizaci\u00f3n espacial e no seu dese\u00f1o reflicte as formas de vida e de organizaci\u00f3n social. A casa aglutina o conxunto de significado e significantes m\u00e1is amplo da \"vida privada\". \u00c9 neste sentido que moitos autores (ver bibliograf\u00eda) ven a casa como o resultado hist\u00f3rico dun proceso cultural, o reflexo dunha sociedade determinada, por exemplo, a Uma que ilustra este artigo, \u00e9 a casa comunal tradicional do pobo mentawai de Indonesia e reflicte un esquema organizativo local propio dunha cultura moi diferente da nosa, a casa xaponesa, o Yurt dos pobos siberianos, o Tippi dos indios das pradeiras dos Estados Unidos etc., reflicten as correspondentes culturas, con matices e diferenzas ata a nivel rexional.\nTam\u00e9n se denomina casa a alg\u00fans edificios destinados a servizos comunitarios, como a casa consistorial, a casa de beneficencia, a casa de empe\u00f1os, a casa de maternidade, a casa de socorro; as sedes institucionais principais, como a Casa Branca ou a Casa Rosada, ou ata \u00e1s de mala reputaci\u00f3n, como as casas de camas, casas de citas etc.\nEn contraposici\u00f3n \u00e1 casa, ad\u00f3itase denominar \"piso\" (\"apartamento\" ou \"departamento\") \u00e1 vivenda unifamiliar que forma parte dunha edificaci\u00f3n maior, normalmente de varias alturas.\nSimbolox\u00eda da casa.\nA casa as\u00f3ciase ao fogar, a un lugar seguro, polo que pode aparecer como logotipo ou emblema de marcas comerciais que busquen transmitir valores como proximidade ou confianza.\nDado que \u00e9 un elemento co\u00f1ecido polos nenos, \u00fasase a mi\u00fado como un test en psicolox\u00eda: segundo como debuxen unha casa t\u00edpica (presenza de figuras, tama\u00f1o dos elementos, fiestra, cheminea...) p\u00f3dense deducir determinadas caracter\u00edsticas da s\u00faa personalidade e detectar problemas. Neste sentido funciona igual que outro test de debuxo convencional, como o da \u00e1rbore. Cabe dicir que as casas que se debuxan te\u00f1en sempre teito a d\u00faas augas, independentemente de onde viva o neno, por convenci\u00f3n.\nHistoria da casa.\nPouco se sabe sobre a orixe m\u00e1is antiga da casa e da s\u00faa estrutura interior, con todo, rem\u00f3ntase \u00e1 forma m\u00e1is simple de refuxios. As teor\u00edas do arquitecto romano Vitruvio reivindicaron a primeira forma de arquitectura como un armaz\u00f3n de ramas de \u00e1rbores rematadas con barro, tam\u00e9n co\u00f1ecido como choza primitiva. A historia e evoluci\u00f3n da casa marcha da man da historia das cidades. Non \u00e9 homox\u00e9nea, nin a calidade dos edificios \u00e9 ascendente para todos os habitantes, pois en todas as \u00e9pocas coexisten magn\u00edficos exemplos de excelentes casas que contrastan coa inxente proliferaci\u00f3n de miserables habit\u00e1culos.\nPrecedentes.\nAs chozas dos cazadores, precedente das primeiras casas, simples refuxios temporais de ramas e arbustos, foron constru\u00eddas polos nosos antepasados, polo menos, fai 300.000 anos. Atop\u00e1ronse restos de tendas de cazadores constru\u00eddas con peles e \u00f3sos de mamut, de c. 35 a 10.000\u00a0a.\u00a0C. Os campamentos de inverno en madeira para grandes grupos familiares de cazadores n\u00f3mades europeos d\u00e1tanse c. 12.000\u00a0a.\u00a0C.\nAs primeiras casas: 6000 a.C..\nXorden as primeiras poboaci\u00f3ns co\u00f1ecidas c. 6000\u00a0a.\u00a0C., nas f\u00e9rtiles marxes dos grandes r\u00edos de Oriente Medio, vinculadas a actividades agr\u00edcolas. Nas rexi\u00f3ns mediterr\u00e1neas c. 5500\u00a0a.\u00a0C. constr\u00faense casas de adobe xunto aos campos de cultivo.\nCasas rurais: 3000 a.C..\nNo Antigo Exipto os seus habitantes edifican vivendas, c. 3000\u00a0a.\u00a0C., que gardan xa moita semellanza coas casas rurales de s\u00e9culos posteriores, con muros de adobe e teitos de madeira de palma. Hai palafitas (casas sobre piares) no medio de lagos, en diversas partes de Centroam\u00e9rica.\nPalacios e casas con patio: 2000 a. C..\nNo val do Indo, cidades como Mohenjo-Daro, Kalibangan e Harappa, pos\u00faen grandes casas con patio (c. 1800 a. C.). O palacio do rei Minos data do 1700 a. C.\nNo Antigo Exipto os cidad\u00e1ns ricos edificaron palacetes. Na nova cidade de Amarna constru\u00edronse casas cun patio central.\nCara ao ano 1300 a. C. xurdiu a cultura olmeca. Os olmecas de Centroam\u00e9rica constru\u00edan casas de barro, das cales apenas quedan vestixios.\nCasas circulares: 1000 a.C..\nOs celtas do norte de Europa constr\u00faen, c. 500 a.C., casas circulares de pedra, co teito de palla. Nas cidades estado gregas edif\u00edcanse casas con patio, c. 400 a.C. Est\u00edmase que Alexandr\u00eda no ano 200 a.C. ter\u00eda uns 300.000 habitantes.\nGrecia.\nEn Grecia, as casas eran nun principio, de madeira e logo de ladrillos ou pedra, pero sempre moi pequenas e modestas; as casas estaban divididas en d\u00faas partes:\nRoma: casas de campo e bloques de pisos.\nNo primeiro s\u00e9culo da era cristi\u00e1, nas grandes cidades romanas constru\u00edanse bloques enteiras de edificios de vivendas, denominados \"\u00ednsulas\", e nos arredores \"casas de campo\", ou \"quintas\".\nEn Roma, a fachada dos edificios multifamiliares estaba ocupada por unha tenda ou pola loxa do escravo porteiro. O vest\u00edbulo conduc\u00eda ao \"atrio\", vasta peza cadrada, cunha abertura no centro pola cal as augas pluviais ca\u00edan nun pio. Estaba rodeada polas dependencias e serv\u00eda para recibir aos forasteiros. Un remanente deste atrio \u00e9 o \"patio andaluz\". Desde al\u00ed, por unha galer\u00eda (\"tablinum\") e por dous corredores (\"fauces\") ingres\u00e1base ao per\u00edstilo disposto como o atrio e desde o cal t\u00ed\u00f1ase acceso aos cuartos (\"cubicula\") destinados \u00e1 familia. No piso alto, atop\u00e1banse os cuartos para a servidume (\"cen\u00e1culo\").\nEst\u00edmase que Roma no ano 100 a.C., ter\u00eda uns 450.000 habitantes.\nIdade Media: pedra, adobe e madeira.\nNa Idade Media, dependendo dos materiais de construci\u00f3n da rexi\u00f3n, as casas dos campesi\u00f1os eran de adobe, pedra ou madeira e consist\u00edan dunha estancia ou habitaci\u00f3n ampla, con cuberta de palla e cun fogar ou fog\u00f3n como centro da vivenda. Era a vivenda de toda a familia e utiliz\u00e1base como celeiro, e habitualmente tam\u00e9n era corte. Ata o s\u00e9culo XIII non se creou un espazo separado para os humanos e os animais no interior das casas. A mesa era o obxecto esencial do mobiliario onde toda a familia acomod\u00e1base, sentada en bancos, ao seu ao redor. Hab\u00eda estantes para depositar os escasos obxectos que posu\u00edan e ganchos de madeira para colgar os vestidos. Non hab\u00eda camas, durm\u00edase no chan, habitualmente sobre palla, ou en xerg\u00f3ns recheos de palla.\nCon todo, ao redor do ano 700 d C, por diversos motivos, defensivos ou clim\u00e1ticos, moitos habitantes viv\u00edan en covas escavadas como nas comunidades do leste de Asia Central (a\u00ednda perduran), na China etc.\nMentres que no ano 800 d C, os palacios de pedra, como os maias, con casas de adobe para o pobo, ou de madeira (entre os viquingos) indicaban o status, o clima ou os medios. En Europa, no s\u00e9culo XIII, os novos ricos (comerciantes, banqueiros e nobres adi\u00f1eirados) constru\u00edron magn\u00edficas casas de pedra, mentres que o pobo continuou usando as chozas con paredes de madeira revestidas de barro e cubertas de palla.\nIdade Moderna: O ladrillo.\nA partir do s\u00e9culo XVI xeneral\u00edzase o uso de ladrillos de barro cocido para edificar casas no norte de Europa. Xorden as primeiras mansi\u00f3ns se\u00f1oriais europeas. No s\u00e9culo XVIII, en moitas cidades europeas e americanas, erixense edificios de estilos \"elegantes\" para a nova burgues\u00eda.\nO s\u00e9culo XIX: infravivendas e chal\u00e9s.\nA principios do s\u00e9culo XIX as cidades est\u00e1n colmadas de traballadores que emigran do campo para buscar traballo nas f\u00e1bricas. Habitan nos \"barrios baixos\", hacinados, en condici\u00f3ns insalubres, a maior\u00eda na total miseria. A finais do s\u00e9culo XIX xorden os primeiros barrios residenciais, os bloques de vivendas de estilo ecl\u00e9ctico, os chal\u00e9s e as cidades xard\u00edn para a burgues\u00eda. Alg\u00fans historiadores consideran a Red House de Philip Webb (1859) o primeiro dese\u00f1o de \"casa moderna\".\nS\u00e9culo XX.\nDurante o s\u00e9culo XX a vivenda nas cidades densificase, e o n\u00famero de casas decrece mentres aumenta o n\u00famero de pisos ou vivendas en altura (ra\u00f1aceos). As casas unifamiliares sit\u00faanse nos barrios m\u00e1is podentes na periferia das cidades. Tam\u00e9n son frecuentes como segunda vivenda, para vacaci\u00f3ns ou fins de semana e os conceptos de decoraci\u00f3n externa e interna toman relevancia.\nElementos dunha casa.\nDesde un punto de vista construtivo as casas est\u00e1n constitu\u00eddas polos seguintes elementos:\nEstrutura.\nA estrutura \u00e9 a armaz\u00f3n resistente que soporta o edificio e o fixa ao terreo. Pode estar feita de adobe, ladrillo, pedra, madeira, aceiro ou formig\u00f3n armado, a\u00ednda que moi excepcionalmente poden empregarse outros materiais. A estrutura consta de \"cimentaci\u00f3n\" e \"estrutura portante\":\nCerramentos exteriores.\nSuperficies que encerran e protexen o volume interior do edificio. Habitualmente constan dun tellado superior, muros de cerramento, e no plano horizontal inferior unha soleira ou un forxado sanitario.\nOs cerramentos cumpren varias funci\u00f3ns, sendo as principais a funci\u00f3n impermeabilizante (protexer da auga), as\u00ed como illante, tanto do ru\u00eddo como dos cambios de temperatura. Para cumprir estas funci\u00f3ns, os cerramentos utilizan sistemas construtivos que permitan conseguir estas caracter\u00edsticas simultaneamente, sendo habitual que estean constitu\u00eddos por varias capas especializadas (capa impermeabilizante, capa illante etc.). Debido \u00e1 enorme variedade de necesidades e materiais presentes nos distintos climas e culturas do mundo, os cerramentos poden adoptar multitude de formas, desde os sistemas m\u00e1is primitivos e simples (peles animais, vexetaci\u00f3n ou t\u00e9xtiles), ata os complexos sistemas multicapa actuais.\nOs cerramentos vense interrompidos polas carpinter\u00edas, compostas por fiestras e portas, que permiten o acceso ao interior, as\u00ed como a ventilaci\u00f3n e a iluminaci\u00f3n natural da casa, a\u00ednda que en infravivendas poida suceder que unha casa non te\u00f1a ningunha fiestra.\nCompartimentaci\u00f3ns interiores.\nSon os elementos que dividen o espazo interior da casa, compartiment\u00e1ndoo en distintas estancias. A s\u00faa funci\u00f3n principal \u00e9 illar visual e acusticamente as distintas zonas da vivenda (aseos, coci\u00f1a, dormitorios e estar). Xeralmente adoitan ser tabiques de ladrillo, placas de cart\u00f3n xeso ou madeira.\nRevestimentos.\nSon os materiais que recobren chans, paredes e teitos, e forman o acabado e a parte visible da vivenda. Nos chans \u00e9 habitual o uso de madeiras, cer\u00e1mica ou materiais p\u00e9treos, mentres que nas paredes e teitos ad\u00f3itase utilizar o xeso e a escaiola, que posteriormente reciben unha man de pintura. Nas zonas h\u00famidas das casas (coci\u00f1a, aseos) \u00e9 frecuente o azulexado, para facilitar a limpeza e previr humidades.\nA elecci\u00f3n dos materiais e a iluminaci\u00f3n interior \u00e9 a disciplina espec\u00edfica do interiorismo, e en casas de luxo non \u00e9 infrecuente recorrer \u00e1 figura do decorador.\nInstalaci\u00f3ns.\nSon o conxunto de redes e aparellos que abastecen de servizos \u00e1 vivenda. As instalaci\u00f3ns e redes m\u00e1is com\u00fans son: de auga potable, electricidade, iluminaci\u00f3n, calefacci\u00f3n, saneamento, e telecomunicaci\u00f3ns, complementadas \u00e1s veces con gas natural, enerx\u00eda solar, aire acondicionado, dom\u00f3tica, sistemas contra incendios e sistemas de seguridade.\nUrbanizaci\u00f3n.\nUrbanizaci\u00f3n denom\u00ednase ao conxunto de elementos que se instalan ao redor da casa, como a pavimentaci\u00f3n exterior, alumado externo, valado, axardinamento, rede de rega, sumidoiro etc.\nA casa moderna.\nA casa actual, a que se constr\u00fae actualmente nos barrios e pol\u00edgonos das vilas e cidades occidentais, en forma de pisos ou apartamentos en edificios de vivendas plurifamiliares, constit\u00fae unha tipolox\u00eda relativamente recente, derivada das innovaci\u00f3ns achegadas polo movemento da arquitectura moderna, a partir da cr\u00edtica formulada xa no s\u00e9culo XIX, das condici\u00f3ns das vivendas do proletariado urbano nas cidades de Europa, onde se acumulaban na m\u00e1is absoluta promiscuidade, varias familias que conviv\u00edan en habitaci\u00f3ns insanas, sen cuarto de ba\u00f1o nin ventilaci\u00f3n. Estas condici\u00f3ns foron denunciadas, no \u00faltimo terzo do s\u00e9culo XIX, por diversos movementos de car\u00e1cter pol\u00edtico e social (socialismo ut\u00f3pico, primeira e segunda Internacional etc.), as\u00ed como por escritores como Charles Dickens ou instituci\u00f3ns como a RIBA e outros.\nA casa moderna representa a ruptura con aquel estado de cousas, cando a casa do proletariado industrial non era outra cousa que unha casa burguesa adaptada \u00e1 funci\u00f3n de vivenda para familias obreiras unha vez dividida en cuartos cada vez m\u00e1is pequenos. Os arquitectos do movemento moderno opuxeron un tipo de vivenda m\u00ednima con dese\u00f1o hixi\u00e9nico e funcional. A casa moderna deb\u00eda ser unha por familia a fin de evitar a promiscuidade, deb\u00eda estar dotada de ventilaci\u00f3n en todas as estancias, con coci\u00f1a, auga corrente e c\u00e1mara hixi\u00e9nica, deb\u00eda orientarse ao sol e abrirse as d\u00faas fachadas opostas para garantir a ventilaci\u00f3n cruzada e combater a tuberculose. A casa moderna debe ser constru\u00edda con materiais illantes, para facilitar as mellores condici\u00f3ns ambientais co m\u00ednimo custo enerx\u00e9tico posible. O debate actual sobre a sustentabilidade \u00e9 recorrente respecto ao debate sobre a vivenda hixi\u00e9nica que tivo lugar no primeiro terzo do s\u00e9culo XX. O barrio de \"Karl Marx Hof\" de Viena \u00e9 o fito exemplar m\u00e1is destacada deste urbanismo que prop\u00f3n un novo tipo de casa para as clases populares.\nNos pa\u00edses m\u00e1is desenvolvidos hanse ir desenvolvendo criterios e normas propias para a construci\u00f3n de vivendas novas, para dar criterios construtivos que garantan a estabilidade, solidez, seguridade e confort aos usuarios, e normas espec\u00edficas que regulan a fabricaci\u00f3n, compo\u00f1entes e montaxe dos materiais de construci\u00f3n .\nNa actualidade, cada territorio establece os criterios propios para que unha casa sexa considerada vivenda, consisten nuns m\u00ednimos de dimensi\u00f3ns e pezas, evitando criterios puramente hixienistas.\nOrixe e evoluci\u00f3n da casa moderna.\nO urbanismo de car\u00e1cter hixienista primeiro, cos traballos de destacados urbanistas como Frederick Law Olmsted ou Ildefons Cerd\u00e0 e as achegas do movemento \u00abArts and Crafts\u00bb, son os antecedentes das formulaci\u00f3ns te\u00f3ricas sobre a casa moderna que se sintetizaron na segunda exposici\u00f3n do \u00abWerkbund\u00bb alem\u00e1n de 1927 en Stuttgart e nos edificios que se constru\u00edron en Holanda durante o per\u00edodo da arquitectura neopl\u00e1sica, como as casetas en ringleira do barrio mari\u00f1eiro de Hoeck van Holland proxectadas en 1924 polo arquitecto JJP Oud. Durante os anos 20, os estudos te\u00f3ricos da \u00abBauhaus\u00bb ou dos arquitectos do movemento moderno como Walter Gropius, Le Corbusier, o xa citado Oud e outros, culminaron no segundo Congreso Internacional de Arquitectura Moderna (CIAM) celebrado en Frankfurt en 1929, dedicado ao tema da vivenda m\u00ednima.\nO urbanismo e a arquitectura moderna foron adoptados universalmente logo da segunda guerra mundial, cando as tarefas de reconstruci\u00f3n de Europa esix\u00edan novos instrumentos te\u00f3ricos e novas propostas que o academicismo burgu\u00e9s, dado o fracaso do modelo social dominante entre guerras, xa non estaba en condici\u00f3ns de dar. En Catalu\u00f1a nos anos 50, o Grupo R reintroducio a arquitectura do movemento moderno en Espa\u00f1a, e con el, as propostas innovadoras respecto da casa e da cidade. Na orixe do Grupo R houbo un concurso convocado pola \u00ab\"Direcci\u00f3n Xeral de Arquitectura\"\u00bb para buscar soluci\u00f3ns ao problema da vivenda, concurso que foi ga\u00f1ado polos arquitectos que logo impulsar\u00edan o movemento. Os postulados te\u00f3ricos do movemento moderno aplic\u00e1ronse na construci\u00f3n do pol\u00edgono de Montbau en Barcelona, as\u00ed como as vivendas da SEAT na Zona Franca entre outros..\nT\u00e9cnicas de construci\u00f3n.\nAs t\u00e9cnicas construtivas empregadas na s\u00faa realizaci\u00f3n poden ser tan diversas como permita a s\u00faa localizaci\u00f3n xeogr\u00e1fica, e sempre adaptadas \u00e1s condici\u00f3ns que lle imp\u00f3n o medio no que se ergue. En Galicia as t\u00e9cnicas m\u00e1is empregadas son as derivadas do uso dos aglomerados a base de cemento, dos materiais cer\u00e1micos ladrillo ou da pedra.\nA casa como unidade habitacional difer\u00e9nciase da vivenda colectiva en que esta adoita desenvolverse en varios andares, en n\u00famero variable, mentres que raramente se considera \"casa\" aquela construci\u00f3n con m\u00e1is de catro alturas. En Galicia, a tipolox\u00eda da casa \u00e9 a predominante no medio rural, mentres que no medio urbano predominan os edificios de vivenda colectiva distribu\u00eddos en \u00e1reas urbanizadas de media ou alta densidade (a lexislaci\u00f3n vixente prev\u00e9 un m\u00e1ximo de 75 vivendas/Ha, con excepci\u00f3ns at\u00e9 as 100 vivendas/Ha). Noutros pa\u00edses hai unha enorme presenza de casas en \u00e1mbitos urbanos de baixa densidade (20-25 vivendas/Ha). Este modelo de asentamento poboacional xera un h\u00e1bitat urbano particular, no que se dan unhas relaci\u00f3ns sociais diferentes e un sistema de redes e servizos distinto. O modelo de colonizaci\u00f3n do territorio que \u00e9 propio e tradicional de Galicia bas\u00e9ase nunha estrutura densa de pequenos asentamentos rurais formados basicamente por agregaci\u00f3n de unidades habitacionais do tipo da casa, unha serie de cabeceiras de bisbarra con algunhas funci\u00f3ns administrativas e de terciario, e uns poucos centros urbanos de mediado tama\u00f1o. Este modelo tradicional ven sufrindo dende finais do s\u00e9culo XIX ou principios do XX, segundo zonas, unha metamorfose cara a un novo modelo que os estudosos locais do urbanismo deron en chamar Cidade Difusa, e que \u00e9 com\u00fan a Galicia (sobre todo no sector atl\u00e1ntico) e o norte de Portugal, abranguendo unha poboaci\u00f3n duns seis mill\u00f3ns de persoas.\nAs casas normalmente consid\u00e9ranse como \"primeira vivenda\" se est\u00e1n habitadas continuamente ou \"segunda vivenda\" seo est\u00e1n temporalmente (fen\u00f3meno crecente no rural galego), e poden estar en propiedade ou en r\u00e9xime de alugueiro. Existen outros elementos constru\u00eddos que poden acompa\u00f1ar \u00e1 casa (vivenda), as construci\u00f3ns \"adxectivas\" ou anexas. Poden citarse coma exemplos o pozo, o alpendre ou pendello, o h\u00f3rreo, ou o garaxe. Alg\u00fans destes elementos poden estar integrados ou embutidos na propia casa. \nA vivenda tradicional galega \u00e9 habitual que conte con faiado (rocho), despensa, pat\u00edn, lareira etc. A casa compl\u00e9tase con construci\u00f3ns adxectivas: cortes e cortellos, o palleiro, o alpendre ou cuberto, a adega, o celeiro (h\u00f3rreo) etc. segundo a tipolox\u00eda predominante na zona ou a extracci\u00f3n social do seu propietario.\nHai moitos tipos de casas, clasific\u00e1beis seguindo diferentes criterios, como poden ser segundo a distribuci\u00f3n xeogr\u00e1fica. O h\u00e1bitat e a sociedade infl\u00fae fortemente na configuraci\u00f3n da casa tradicional, e coma exemplo p\u00f3dense comparar as seguintes: o pazo, a palloza, o igl\u00fa, a mas\u00eda, o \"cortijo\", a palafita, o palacio, o castelo, o castro, a barraca ou o casar\u00edo.\nCasas prefabricadas.\nAs casas prefabricadas son un produto industrializado, que permite constru\u00edr edificios ensamblando elementos modulares previamente fabricados, sen ter en conta o chan no que vai asentarse, polo que hai que constru\u00edr antes unha lousa de formig\u00f3n armado ou un sistema de soportes que sirva de cimentaci\u00f3n, apoio e ancoraxe do conxunto.\nEstes sistemas aplicados \u00e1s casas son propios da construci\u00f3n masiva e repetitiva. Na \u00e9poca sovi\u00e9tica de Rusia utiliz\u00e1ronse profusamente os elementos prefabricados na edificaci\u00f3n.\nCasas m\u00f3biles.\nUnha alternativa \u00e1 casa ancorada ao terreo son as vivendas sobre rodas, ou caravanas, con forte arraigo en pa\u00edses anglosaxoes, que polo seu baixo custo e mobilidade empregan como vivenda habitual, chegando a constitu\u00edr aut\u00e9nticos poboados nas proximidades dalgunhas cidades.\nExpresi\u00f3ns relacionadas.\nAo longo da historia, o termo \"casa\" empregouse para designar diferentes tipos de edificaci\u00f3ns:"}
{"id": "109", "revid": "5312", "url": "https://gl.wikipedia.org/wiki?curid=109", "title": "Chocolate", "text": "O chocolate (n\u00e1huatl \"xocolatl\") \u00e9 o alimento que se obt\u00e9n mesturando azucre con dous produtos derivados da manipulaci\u00f3n das sementes do cacao: unha materia s\u00f3lida (\"a pasta de cacao\") e unha materia graxa (\"a manteiga de cacao\"). A partir desta combinaci\u00f3n b\u00e1sica, elab\u00f3ranse os distintos tipos de chocolate, que dependen da proporci\u00f3n entre estes elementos e da s\u00faa mestura ou non con outros produtos tales como leite e froitos secos. O chocolate at\u00f3pase en moitas sobremesas as\u00ed como na repostar\u00eda, galletas, bolos, sorbetes, tortas, bebidas.\nEtimolox\u00eda.\nDiscutiuse a orixe da palabra chocolate, que parece ter d\u00faas posibles ra\u00edces.\nPost\u00falanse etimolox\u00edas para \"xocol\u0101tl\":\nHistoria do chocolate.\nEn 2008 o Instituto Nacional de Antropolox\u00eda e Historia de M\u00e9xico publicou estudos das Universidades de Columbia, Arizona, Yale, Wisconsin e Kennesaw, nos que as an\u00e1lises aplicadas a unha vaixela atopada nas escavaci\u00f3ns de Cerro Manat\u00ed, situado dentro do exido do Macayal, no municipio de Hidalgotitl\u00e1n, Veracruz, concl\u00faen que o consumo de cacao pode terse dado 800 anos antes do que se cr\u00eda, no per\u00edodo formativo (1900-900\u00a0a.\u00a0C.). A vaixela est\u00e1 datada mediante carbono 14 no 1750\u00a0a.\u00a0C. e cont\u00e9n restos de teobromina, compo\u00f1ente marcador da presenza de cacao na vaixela, e de ao redor do 1100\u00a0a.\u00a0C. no sitio arqueol\u00f3xico de Puerto Escondido (noroeste da actual Honduras), mais recentes estudos (outubro de 2007) emprendidos polo equipo de arque\u00f3logos dirixido por John Henderson (Universidade Cornell) e Rosemary Joyce (Universidade de California en Berkeley) non s\u00f3 ratifican que xa no 1000\u00a0a.\u00a0C. se consum\u00eda o chocolate na rexi\u00f3n sen\u00f3n que moi probablemente o consumo iniciouse cara a \"ca.\" o 1500\u00a0a.\u00a0C. Atopouse en mostras de cer\u00e1mica de Belize de entre o 600 a o 400 \u00a0a.\u00a0C. Segundo Michael Coe, a bebida foi popularizada en Mesoam\u00e9rica polos olmecas, pero a evidencia indica unha popularidade m\u00e1is temper\u00e1.\nOrixe.\nNon se co\u00f1ecen con certeza as orixes da \u00e1rbore do cacao (\"Theobroma cacao\"). Algunhas teor\u00edas propo\u00f1en que a s\u00faa diseminaci\u00f3n empezou nas terras tropicais de Am\u00e9rica do Sur, na conca do r\u00edo Orinoco ou do r\u00edo Amazonas, estend\u00e9ndose aos poucos ata chegar ao sueste de M\u00e9xico. Outras suscitan que ocorreu o oposto: estendeuse desde o sueste de M\u00e9xico ata a conca do r\u00edo Amazonas. O que se d\u00e1 por feito \u00e9 que as primeiras evidencias do seu uso humano at\u00f3panse en territorio mexicano, que hai moito tempo foi ocupado por culturas prehisp\u00e1nicas.\nNos primeiros tempos o consumo parece ser en forma dunha especie de \u00abcervexa\u00bb; \u00e9 dicir, unha bebida baseada na fermentaci\u00f3n, m\u00e1is que dos grans do cacao, da polpa do mesmo. Tal \u00abcervexa de chocolate\u00bb, cuxos restos se achan nas vaixelas cer\u00e1micas de Puerto Escondido, ter\u00eda unha importante funci\u00f3n ritual e moi probablemente utiliz\u00e1base nas celebraci\u00f3ns de matrimonios. Bastante posteriormente, os olmecas, maias e mexicas (entre outras civilizaci\u00f3ns mesoamericanas) comezaron a consumir o chocolate derivado da pasta dos grans ali\u00f1ada ou aderezada con chile. En forma semil\u00edquida e l\u00edquida, o chocolate adoitaba ser a bebida preferida das realezas, que o consum\u00edan en vasos especiais (x\u00edcaras). Igualmente era considerado (con raz\u00f3n) un alimento tonificante ou enerxizante, que se pod\u00eda consumir mesturado nunha masa de fari\u00f1a de millo mesturada con chiles e mel.\nDe acordo \u00e1 mitolox\u00eda maia, Kukulk\u00e1n deulle o cacao aos maias logo da creaci\u00f3n da humanidade, feita de millo (Ixim) pola deusa Xmucan\u00e9. Os maias celebraban un festival anual en abril, para honrar ao deus do cacao, \"Ek Chuah\", un evento que inclu\u00eda sacrificios de cans e outros animais con marcas pintadas de chocolate, ofrendas de cacao, plumas, incenso e intercambio de agasallos. \nO cacao tam\u00e9n se utilizaba como moeda nas culturas prehisp\u00e1nicas xa que era un dos produtos cos que se pagaba o tributo ao \"tlatohani\".\nO s\u00e9culo XVII, a expansi\u00f3n por Europa.\nDurante o s\u00e9culo XVII, o chocolate era considerado tanto un medicamento como un alimento, e non unha bebida de compa\u00f1\u00eda e de pracer.\nO chocolate en Galicia.\nS\u00e1bese da existencia de chocolate en Galicia polo menos dende o s\u00e9culo XVII. O xeito de tomalo era o chocolate de facer quente. Quec\u00edase coa chocolateira, un pote de barro cunha asa, moi com\u00fan dende as casas m\u00e1is humildes at\u00e9 os pazos.\nA forma galega m\u00e1is documentada a \u00fanica at\u00e9 finais do s\u00e9culo XIX \u00e9 chicolate, cando comeza a se mesturar -a\u00ednda que en menor medida- con chocolate e \"chiculate\".\nA primeira referencia en lingua galega deste produto aparece nun escrito de 1697 na forma \"chicolate\":\nEn 1697 aparece noutro texto coa mesma forma: \nEn 1746 aparece nun texto de Frei Mart\u00edn Sarmiento da s\u00faa obra: \"Coloquio de 24 gallegos r\u00fasticos\":\nA entrada \"chocolate\" aparece nun dicionario galego por vez primeira en 1865, obra de Xo\u00e1n Manuel Pintos Villar, no seu \"Vocabulario gallego-castellano\", coa forma \"chiculate\".\nProduci\u00f3n.\n[[Ficheiro:Cocoa Pods.JPG|miniatura|180px|Planta de cacao, das s\u00faas sementes extr\u00e1ese o chocolate.]]\nA produci\u00f3n pasa por diversas etapas, inici\u00e1ndose co procesamento das sementes de cacao feito no lugar de cultivo, seguida do transporte e do proceso industrial.\nProcesamento do cacao.\n[[Ficheiro: Cacao-pod-k4636-14.jpg|miniatura|180px|[[Semente]]s de cacao no froito do cacaueiro.]]\n[[Ficheiro: Cacao-roasted.jpg|miniatura|180px|Am\u00e9ndoas de cacao fermentadas, secas e torradas.]]\nO proceso do cacao necesita dunha intensiva man de obra, pois deben realizarse traballos manuais ao longo de todo o proceso. Case toda a produci\u00f3n prov\u00e9n de pequenas propiedades cultivadas por 3,5 mill\u00f3ns de pequenas familias en todo o mundo, 2,6 mill\u00f3ns das cales est\u00e1n en \u00c1frica. De modo xeral, o procesamento das sementes de cacao pasa por tres etapas: colleita, fermentaci\u00f3n e secado.\nA colleita \u00e9 manual, pois os froitos non madurecen \u00e1 vez, ademais, debe ser feita con coidado para evitar danos \u00e1 [[C\u00f3rtex (bot\u00e1nica)|capa externa do talo]], pois permitir\u00edan a infiltraci\u00f3n de pragas. Os froitos son recollidos maduros, sendo a [[maduraci\u00f3n]] determinada en funci\u00f3n da cor e polo ru\u00eddo que o froito fai ao ser lixeiramente sacudido. A continuaci\u00f3n, os froitos son abertos e as sementes, seleccionadas. Tras a colleita in\u00edciase a fermentaci\u00f3n dos grans e logo a formaci\u00f3n de numerosos compostos que determinan o sabor e o aroma (\"bouquet\") posterior. Logo disto faise o [[secado]]. A mellor forma de secar grans \u00e9 po\u00f1elos baixo o sol; con todo, en rexi\u00f3ns de clima h\u00famido, as am\u00e9ndoas son secadas dentro de estruturas con circulaci\u00f3n forzada de aire quente accionadas por ventiladores. Este m\u00e9todo pode, en ocasi\u00f3ns, causar problemas, pois se o secado ocorre moi rapidamente algunhas das reacci\u00f3ns qu\u00edmicas iniciadas no proceso de fermentaci\u00f3n non cesan facendo as am\u00e9ndoas acedas ou amargas. Ademais, hai o perigo de contaminaci\u00f3n por fume da madeira ou por vapores doutros combustibles, pois os grans collen facilmente cheiros estra\u00f1os. Con todo, se \u00e9 lenta pode haber crecemento de [[Fungo (biolox\u00eda)|fungos]]. No secado, que leva uns d\u00edas, as sementes perden case toda a s\u00faa humidade, o que d\u00e1 como resultado unha reduci\u00f3n de m\u00e1is da metade do seu peso. Unha vez que secos os grans, est\u00e1n preparados para seren enviados para a s\u00faa industrializaci\u00f3n.\nEstas fases iniciais realizanse\" in situ \"nos pa\u00edses produtores de cacao, e te\u00f1en como misi\u00f3n preparar os grans para o transporte \u00e1s rexi\u00f3ns produtoras de chocolate. O transporte debe ser realizado de xeito que se evite a humidade e a absorci\u00f3n de aromas doutras fontes.\nElaboraci\u00f3n do chocolate.\n[[Ficheiro:Soma-chocolate-machinery.JPG|miniatura|180px|Maquinaria que procesa as sementes de cacao.]]\nTras o tratamento ao que se someten \u00e1s [[Faball\u00f3n|fabas]] de [[cacao]] nas zonas de recolecci\u00f3n, estas env\u00edanse \u00e1s distintas f\u00e1bricas chocolateiras. Ao chegar, os grans exam\u00ednanse e clasif\u00edcanse.\nO primeiro que se realiza \u00e9 o lavado e torrado das fabas do [[cacao]]; o obxectivo \u00e9 aumentar o [[aroma]] e favorecer o desprendemento da [[casca|pel]] das [[semente]]s. Un sistema de cepillado posterior permite eliminar esas [[casca|peles]] e calquera outra impureza ou corpo estra\u00f1o.\nA continuaci\u00f3n, real\u00edzase a [[torrefacci\u00f3n]] das fabas do [[cacao]] xa torradas, un proceso important\u00edsimo para a calidade final do produto. Nunhas grandes \"esfera\"s xiratorias, as fabas t\u00f3rranse durante uns poucos minutos a temperatura entre 110 e 120\u00a0\u00b0C., elimin\u00e1ndose a [[humidade]] e a [[acidez]], \u00e1 vez que se favorece o desenvolvemento dos [[olfacto|aromas]]. Cada tipo de gran que formar\u00e1 parte dunha determinada mestura de chocolate t\u00f3rrase por separado. Nunca se utiliza un \u00fanico tipo de gran para elaborar o chocolate.\nLogo do seu arrefriado, as fabas, cuxas [[casca]]s comezaron a estoupar polo efecto da [[torrefacci\u00f3n]], l\u00e9vanse a unha m\u00e1quina de descascarillar e cribar, que abre os grans torrados e separa as pelicas, lixeiras, da parte comestible, m\u00e1is pesada. As cascas e pelicas rec\u00edclanse como [[compostaxe]] para xard\u00edns, ou para elaborar [[manteiga de cacao|manteigas]] de baixa calidade chamadas comercialmente Cocoa.\nA cocoa ten un perfume e un sabor relativamente similares ao do chocolate en po, pero carece das caracter\u00edsticas orixinais do chocolate feito a base de cacao. Cons\u00e9guese maiormente de xeito industrializado e \u00e9 de cor marr\u00f3n escuro. A cascarilla serve para facer bebidas a\u00ednda t\u00edpicas dalg\u00fans lugares, s\u00f3 se pon a macerar un pu\u00f1ado de cascarilla uns minutos, logo esta f\u00e9rvese con leite e b\u00e9bese quente. Pero esta bebida resultante carece de nutrientes e nalgunhas ocasi\u00f3ns a cascarilla adoita conter cobre en cantidades altas. Por ser moi amarga, a cocoa \u00e9 un recurso con gran rendemento econ\u00f3mico sobre todo para as industrias que modifican o sabor da Cocoa con grandes marxes de azucre, que necesita por ser tan amarga.\nO seguinte paso \u00e9 a mestura. Determinadas cantidades de diferentes variedades de grans son pesadas e introducidas nun dep\u00f3sito cil\u00edndrico, previamente ao seu paso \u00e1s m\u00e1quinas de moenda. A mestura de diferentes grans para facer [[cacao]] en po \u00e9 menos esixente que a do chocolate.\nA continuaci\u00f3n, m\u00f3ense as fabas do cacao. As fabas trituradas pasan a trav\u00e9s dunha bater\u00eda de [[mu\u00ed\u00f1o]]s e som\u00e9tense a un batido a unha [[temperatura]] constante de 60-80\u00ba; a duraci\u00f3n deste tratamento pode ir das 18 \u00e1s 72 [[hora]]s. A duraci\u00f3n infl\u00fae na [[tacto|textura]] do chocolate resultante: a menos batido, maior aspereza. Por efecto da [[trituraci\u00f3n]], o [[Tecido (biolox\u00eda)|tecido celular]] das fabas, que cont\u00e9n dun 50 a un 60% de [[manteiga de cacao]], permite a liberaci\u00f3n en parte desta [[graxa]], que logo se lic\u00faa por efecto do [[calor]] xerado polo frotamento. O resultado \u00e9 unha pasta flu\u00edda pero densa, a \"pasta de cacao\": unha [[Suspensi\u00f3n (qu\u00edmica)|suspensi\u00f3n]] de substancias con [[cacao]] en [[manteiga de cacao]].\nPara a s\u00faa utilizaci\u00f3n nos diferentes produtos, esta pasta homoxen\u00edzase e qu\u00e9ntase a 100\u00ba, para ser logo propulsada en [[prensa hidr\u00e1ulica|prensas]] hidr\u00e1ulicas. Extr\u00e1ese as\u00ed a maior cantidade posible de \"[[manteiga de cacao]]\", que se filtra e se compacta en grandes bloques. A pasta de [[cacao]], cunha [[porcentaxe]] de [[graxa]] reducida entre o 8 e o 22%, pres\u00e9ntase en forma de [[pan]]. Esta parte s\u00f3lida \u00e9 dur\u00edsima, pois solidif\u00edcase a 600 [[atmosfera]]s.\nO caracter\u00edstico renxido e o delicado [[Lustre|brillo]] do bo chocolate \u00e9 debido \u00e1 estrutura cristalina da \"manteiga de cacao\".\nA \"[[manteiga de cacao]]\", \u00e1 parte da s\u00faa utilizaci\u00f3n na elaboraci\u00f3n de chocolates, \u00fasase en xab\u00f3ns e [[cosm\u00e9tica]], por ter un [[punto de fusi\u00f3n]] lixeiramente inferior \u00e1 [[termorregulaci\u00f3n|temperatura corporal]], o que a converte nunha base perfecta para os lapis de [[Labios (boca)|beizos]] e outras cremas.\nMesturas de cacao.\nO [[sabor]] final do chocolate depende da selecci\u00f3n e mestura de diversos tipos de grans de [[cacao]]. Estes tipos de grans de cacao poden subdividirse entre as \"variedades fortes\" e as \"suaves\", que se adoitan mesturar proporcionalmente:\nTipos de chocolate.\n[[Ficheiro:Chocolate en Rama.jpg|miniatura|Chocolate en rama (\"le\u00f1as\"), branco e negro.]]\nA elaboraci\u00f3n do chocolate pasa pola s\u00faa \u00faltima fase coa coidadosa mestura da pasta e a [[manteiga de cacao]] con [[azucre]], refinando a composici\u00f3n resultante por medio de trituradoras-refinadoras que producen unha pasta moi delgada. A continuaci\u00f3n, efect\u00faase a operaci\u00f3n m\u00e1is importante, o \"conchado\" (ou \"concheado\"), que lle dar\u00e1 ao chocolate toda o seu finura e a s\u00faa untuosidade.\nO \"conchado\" \u00e9 un amasado suplementario en artesas que, orixinalmente, ti\u00f1an forma de [[concha]]. A pasta \u00e9 batida e estirada na artesa por uns rolos, cun lento movemento de vaiv\u00e9n, durante un per\u00edodo de tempo e a unhas [[temperatura]]s que var\u00edan segundo o produto que se queira obter (en todo caso, unhas [[hora]]s e, a mi\u00fado, varios [[d\u00eda]]s). Todas estas operaci\u00f3ns real\u00edzanse a unha temperatura superior ao [[punto de fusi\u00f3n]] da manteiga de cacao que, polo tanto, mantense l\u00edquida.\nO \u00faltimo paso \u00e9 o \"temperado\", que consiste en fundir completamente o chocolate a 50\u00a0\u00b0C para que se rompan as estruturas [[cristal]]inas da manteiga de cacao, arrefrialo a 30\u00ba para devolverlle a estrutura, e, finalmente, aumentar lixeiramente a [[temperatura]] para que os [[cristal|cristais]] se agrupen de novo en pequenas cadeas.\nNormalmente, o chocolate leva engadida [[vainilla]] (ou alg\u00fan derivado como a [[vainilina]]) como [[aromatizante]], e [[fosfatidilcolina|lecitina de soia]] como [[emulsionante]] e [[estabilizante]] para mellorar a [[tacto|textura]] e manter as calidades do chocolate; en total, ambos os produtos non superan o 1% do chocolate.\nOs distintos tipos de chocolate elab\u00f3ranse modificando as proporci\u00f3ns entre os seus compo\u00f1entes e engadindo outros produtos \u00e1 composici\u00f3n b\u00e1sica de [[pasta de cacao|pasta]], [[manteiga de cacao|manteiga]] e [[azucre]]. A s\u00faa presentaci\u00f3n pode ser en forma de \"tableta\" ou en \"po\":\nChocolate en barra.\n[[Ficheiro:Quetzalcoatlsculptuur Callebaut.JPG|miniatura|Escultura de 4000\u00a0kg feita con chocolate.]]\n[[Ficheiro:Hot chocolate.jpg|miniatura|Chocolate quente.]]\nChocolate negro.\nO chocolate negro (chamado tam\u00e9n \"chocolate fondant\"; \"chocolate amargo\"; \"chocolate bitter\"; \"chocolate amer\"; \"chocolate duro\") \u00e9 o chocolate propiamente dito, pois \u00e9 o resultado da mestura da pasta e a manteiga do [[Theobroma cacao|cacao]] con [[azucre]], sen o engadido de ning\u00fan outro produto (exceptuando o aromatizante e o emulsionante m\u00e1is arriba citados). As proporci\u00f3ns con que se elabora dependen do fabricante. No entanto, ent\u00e9ndese que un chocolate negro \"debe\" presentar unha proporci\u00f3n de pasta de [[Theobroma cacao|cacao]] superior, aproximadamente do 50% do produto, pois \u00e9 a partir desa cantidade cando o amargor do [[cacao]] empeza a ser perceptible. En calquera caso, existen no mercado tabletas de chocolate negro con distintas proporci\u00f3ns de cacao, chegando ata o 99%.\nConsid\u00e9rase un alimento afrodis\u00edaco porque grazas ao seu contido de [[magnesio]] axuda a combater as [[Contracci\u00f3n muscular|contracci\u00f3ns musculares]] e [[Menstruaci\u00f3n#Dor menstrual|dores premenstruais]]. A [[fenilalanina]] que cont\u00e9n axuda a mellorar o estado de \u00e1nimo e a controlar os cambios de humor.\nNalg\u00fans casos, ad\u00f3itase substitu\u00edr o azucre por alg\u00fan [[Adozante|edulcorante]] (principalmente [[sucralosa]]). Neste caso util\u00edzase para r\u00e9ximes diet\u00e9ticos.\nChocolate de cobertura.\nO chocolate de cobertura \u00e9 o chocolate que utilizan os chocolateiros e os pasteleiros como materia prima. Pode ser \"negro\" ou \"con leite\", pero en todo caso tr\u00e1tase dun chocolate cunha proporci\u00f3n de manteiga de cacao de ao redor do 30%, o que sup\u00f3n o dobre que nos outros tipos de chocolate. A cobertura \u00fasase para conseguir un alto brillo ao temperar o chocolate e porque se funde facilmente e \u00e9 moi moldeable.\nChocolate de facer.\nO [[chocolate de facer]] \u00e9 o chocolate negro (normalmente, cunha proporci\u00f3n de cacao inferior ao 50%), ao que se lle engadiu unha pequena cantidade de [[amid\u00f3n|f\u00e9cula]] (normalmente, [[fari\u00f1a de millo]]) para que \u00e1 hora de cocelo aumente o seu espesor ([[chocolate quente]]). Adoita disolverse en [[leite]]. Hoxe en d\u00eda, \u00e9 posible atopar tam\u00e9n este chocolate nos comercios en forma l\u00edquida.\nChocolate con leite.\nO chocolate con leite \u00e9 o derivado do [[cacao]] m\u00e1is popular. Tr\u00e1tase, basicamente, dun [[caramelo|doce]], polo que a proporci\u00f3n de pasta de cacao adoita estar por baixo do 40%. No entanto, boa parte das m\u00e1is importantes marcas de chocolate producen tabletas de chocolate con leite con proporci\u00f3ns de [[cacao]] infrecuentes, por encima ata do 50%, dirixidas tanto ao mercado dos \"gourmets\" como ao negocio da pasteler\u00eda. O chocolate con [[leite]], como o seu nome indica, leva [[leite]] engadido, en po ou condensado.\nChocolate branco.\n[[Ficheiro:Schokolade-weiss.jpg|miniatura|Chocolate branco]]\nNo caso do chocolate branco, estritamente, non se trata de chocolate como tal, pois carece na s\u00faa composici\u00f3n da [[masa do cacao|pasta de cacao]], que \u00e9 a materia que proporciona as propiedades do [[cacao]]. Elab\u00f3rase con [[manteiga de cacao]] (polo menos, o 20%), [[leite]] (en po ou condensado) e [[azucre]]. \u00c9 un produto extremadamente enerx\u00e9tico e [[sabor doce|doce]] (non pos\u00fae regusto amargo). Visualmente moi atractivo, \u00e9 un elemento decorativo moi usado na [[reposter\u00eda]].\nChocolate reenchido.\nO chocolate reenchido, como indica o seu nome, \u00e9 unha cuberta de chocolate (en calquera das s\u00faas variantes e cun peso superior ao 25% do total) que recobre froitos secos ([[abel\u00e1]]s, [[am\u00e9ndoa]]s...), [[licor]]es, [[froita]]s etc., as\u00ed como galletas tipo \"wafer\".\nPautas para a degustaci\u00f3n dunha libra ou barra de chocolate.\nDegustar o chocolate consiste en experimentar, analizar e apreciar as s\u00faas caracter\u00edsticas organol\u00e9pticas cos cinco [[sentido (biolox\u00eda)|sentidos]]. \u00c9 importante recordar que a [[temperatura]] e [[humidade]] do [[ambiente]] poden repercutir na degustaci\u00f3n.\nUn bo chocolate ter\u00e1 unha [[cor]] marr\u00f3n moi escura e brillante, uniforme, sen ning\u00fan tipo de m\u00e1cula, burbullas ou fendeduras.\nO [[tacto]] debe ser firme, nunca pega\u00f1ento, e, ao partilo, debe ofrecer unha resistencia m\u00ednima; se ao partilo forma achas, est\u00e1 demasiado seco; e se \u00e9 dif\u00edcil de partir est\u00e1 moi ceroso. Na [[boca]], a [[disoluci\u00f3n]] ser\u00e1 f\u00e1cil, continuada e completa, isto \u00e9, sen rastro alg\u00fan de granulosidades.\nAo partilo, o [[son]] debe ser seco mais crebadizo.\nTeranse en conta a olfacci\u00f3n directa e a indirecta (por v\u00eda [[retrogusto|retronasal]]).\nO [[sabor]] debe ser basicamente [[Sabor amargo|amargo]] cun punto de [[acidez]] e de [[Doce (sabor)|dozura]], e despois pode haber toques de [[anan\u00e1s]], [[bananeira|banana]], [[vainilla]], [[canela]], [[azafr\u00e1n]] etc.\nA\u00ednda que para gozar dun verdadeiro chocolate c\u00f3mpre manipular en esencia semente de cacao con marxes equilibradas de azucre, isto non sucede co chocolate que se co\u00f1ece comunmente, xa que todo o chocolate se industrializa a modo de separar manteiga e pasta de cacao. Con iso modif\u00edcase o sabor e tam\u00e9n a calidade. Un bo chocolate \u00e9 aquel que en esencia de ingredientes est\u00e1 feito a base de cacao sen modificar as s\u00faas substancias naturais. O chocolate artesanal \u00e9 un bo exemplo.\nChocolate en po.\nO \"chocolate en po\" ten por obxecto a s\u00faa disoluci\u00f3n en [[leite]]. Elab\u00f3rase cunha proporci\u00f3n de [[cacao]] que oscila entre un 25 e un 32 %, e pres\u00e9ntase m\u00e1is ou menos [[Graxa|desgraxado]].\nPebidas de chocolate.\n[[Ficheiro:C is for cookie - chocolate chip cookie detail.jpg|miniatura|Pebidas de chocolate.|200px]]\nAs pebidas de chocolate son pequenos anacos de chocolate. A mi\u00fado comercial\u00edzanse en forma arredondada cunha base plana en forma de pinga. Est\u00e1n dispo\u00f1\u00edbeis en diferentes tama\u00f1os, por\u00e9n, moitas veces miden 1 cent\u00edmetro de di\u00e1metro. A mi\u00fado util\u00edzanse na produci\u00f3n de doces e [[pan]]s, como en [[galleta]]s e [[panetone]]s.\nOs bomb\u00f3ns.\n[[Ficheiro:Mary's chocates gift box, made in Japan.jpg|miniatura|Caixa con diferentes [[Bomb\u00f3n|bomb\u00f3n]]s de chocolate.]]\nOs [[bomb\u00f3n|bomb\u00f3ns]] son porci\u00f3ns pequenas (apropiadas para seren inxeridas nun s\u00f3 bocado) dunha mestura s\u00f3lida de chocolate (negro, branco ou con leite) ou dunha cuberta de chocolate (negra, branca ou con leite) rechea de distintos elementos.\nConstit\u00faen, ao lado do chocolate en barra e en po, a forma m\u00e1is importante e estendida de presentar comercialmente o chocolate. A diferenza das outras presentaci\u00f3ns, os bomb\u00f3ns est\u00e1n asociados a comportamentos de gratitude, agasallo ou reco\u00f1ecemento nas relaci\u00f3ns sociais. A s\u00faa produci\u00f3n est\u00e1 especialmente coidada pola pr\u00e1ctica totalidade das empresas chocolateiras.\nTipos de bomb\u00f3ns.\n[[Ficheiro:Chocolate02.jpg|miniatura|[[Chocolate quente|Chocolate fundido]] e un fragmento de barra de chocolate.]]\n[[Ficheiro:Bowl of truffles.jpg|miniatura|[[Trufa de chocolate|Trufas]].]]\nComposici\u00f3n nutricional.\nOs dous principais ingredientes do chocolate son [[calor\u00eda|cal\u00f3ricos]]: \"a [[graxa]]\" e \"o [[azucre]]\".\n\u00c9 rico en [[polifenol|polifenois]]-[[flavonoide]]s, como a [[epicatequina]], potentes [[antioxidante]]s que protexen o [[aparato circulatorio|sistema circulatorio]], en especial o [[coraz\u00f3n]], o \"chocolate negro\" \u00e9 particularmente rico en polifenois que entre outros efectos ben\u00e9ficos prev\u00e9n ou reduce os efectos do [[S\u00edndrome de fatiga cr\u00f3nica|SFC]] e a [[s\u00edndrome de fatiga cr\u00f3nica|encefalomielite mi\u00e1lxica]].\nPos\u00fae unha elevada dosificaci\u00f3n como promotor de [[serotonina]] grazas ao [[tript\u00f3fano]], un [[amino\u00e1cido]] moi importante no noso organismo regulador de neurotransmisores e cunha boa dosificaci\u00f3n de [[anandamida]], ambos [[psicoactivo|psicotr\u00f3picos]] naturalmente existentes no ser humano e obtidos en doses suficientes (m\u00ednimas) ao consumir chocolate, facilitan unha sensaci\u00f3n de [[pracer]] (sen caer na irrealidade ou a estupefacci\u00f3n), pola s\u00faa banda, tal sensaci\u00f3n de pracer reforza o [[sistema inmunitario|sistema inmune]]. Tam\u00e9n se observou que a inxesta de chocolate compensa os investimentos de [[p\u00e9ptido]]s que adoitan ocorrer no [[sistema nervioso central]] dos seres humanos durante a s\u00faa [[adolescencia]] cando se [[enamoramiento|namoran]].\nAs principais contraindicaci\u00f3ns co\u00f1ecidas (marzo de 2007) ao consumo de chocolate son as seguintes: exceso de [[calor\u00eda]]s (isto se se realiza unha dieta excesiva de chocolate, m\u00e1is a\u00ednda se este vai mesturado con graxas hidroxenadas, azucres ou [[Carbohidrato|gl\u00facidos]] engadidos). No caso do consumo de produtos industrializados en base ao chocolate \u00e9 frecuente que se substit\u00faan os gl\u00facidos por [[sacarina]]s ou por [[ciclamato]]s os cales poden as\u00ed mesmo implicar riscos para a sa\u00fade.\nO chocolate negro \u00e9 o que se considera hoxe en d\u00eda m\u00e1is ben\u00e9fico xa que o branco \u00e9 pobre en cacao pero con moitas graxas e gl\u00facidos. Acons\u00e9llanse ata 100 [[gramo]]s de chocolate negro por d\u00eda; isto dimin\u00fae o risco de accidentes vasculares e de [[hipertensi\u00f3n arterial|hipertensi\u00f3n]], a\u00ednda que estudos (Druk taubel, Diane Becker, Norma Hollemberg) publicados a inicios de xullo de 2007 sinalan que s\u00f3 o consumo dunha pequena barra de chocolate negro por d\u00eda xa reduce a [[presi\u00f3n arterial|presi\u00f3n sist\u00f3lica]] nun 8% ou 9%. No entanto, un artigo publicado en decembro de 2007 en [[The Lancet]] sinala que moitos fabricantes de chocolate quitan os flavonoides polo seu gusto amargo, engadindo por contrapartida adozantes e graxas.\nSa\u00fade.\n[[Ficheiro:Principales efectos sobre la salud del chocolate.png|Vista dos principais efectos sobre a sa\u00fade atribu\u00eddos ao chocolate..|miniatura|280px]]\nA\u00ednda que o chocolate \u00e9 comunmente inxerido por pracer, existen efectos beneficiosos sobre a sa\u00fade asociados ao seu consumo. O cacao ou o chocolate negro benefician o sistema circulatorio. Outros efectos beneficiosos suxeridos incl\u00faen efectos anticancer\u00edxenos, estimulador cerebral, [[antitus\u00edxeno]] e [[Diarrea|antidiarreico]].\nPor outra banda o consumo incontrolado dunha gran cantidade de calquera alimento rico en calor\u00edas, como o chocolate, incrementa o risco de [[obesidade]] de non haber un correspondente aumento na actividade f\u00edsica. O chocolate cru \u00e9 rico en manteiga de cacao, un compo\u00f1ente graxo que \u00e9 removido durante o refinamento do chocolate para logo ser engadido novamente en proporci\u00f3ns variables durante o proceso de fabricaci\u00f3n. Os fabricantes poden engadir outras graxas, azucres e leite, todo o cal incrementa o contido calor\u00edfico do chocolate.\nHai risco de leve intoxicaci\u00f3n por [[chumbo]] por alg\u00fans tipos de chocolate. O chocolate \u00e9 t\u00f3xico para moitos animais pola s\u00faa insuficiente capacidade para metabolizar a teobromina.\nUn estudo difundido pola BBC indicou que ao derreter chocolate na boca produc\u00edase un aumento na actividade cerebral e ritmo card\u00edaco catro veces m\u00e1is intenso que o asociado a un bico apaixonado. As propiedades afrodis\u00edacas dos chocolates a\u00ednda non foron comprobadas.\n\u00c9 importante sinalar que o chocolate pode producir reacci\u00f3ns al\u00e9rxicas nalgunhas persoas, as cales deben evitar o seu consumo.\nBeneficios circulatorios.\nEstudos recentes suxeriron que o cacao ou o chocolate negro pode posu\u00edr certos efectos beneficiosos sobre a sa\u00fade humana. Isto \u00e9 principalmente causado por unha particular substancia presente no cacao chamada [[Catequina|epicatechin]]. O cacao pos\u00fae unha acci\u00f3n significativa como [[antioxidante]], protexendo contra a oxidaci\u00f3n [[lipoprote\u00edna de baixa densidade|LDL]], quizais m\u00e1is que outros alimentos e bebidas ricos en antioxidantes [[polifenol|polifenois]]. Alg\u00fans estudos tam\u00e9n observaron unha moderada reduci\u00f3n da presi\u00f3n sangu\u00ednea logo de inxerir chocolate negro diariamente. Houbo unha dieta chamada \"Dieta do chocolate\" que enfatiza o comer chocolate en po de cacao en c\u00e1psulas. Con todo, o consumo de chocolate de leite ou chocolate branco, as\u00ed como o leite enteiro con chocolate negro parece negar amplamente o beneficio na sa\u00fade. O po de cacao procesado (tam\u00e9n chamado chocolate holand\u00e9s), procesado con \u00e1lcali, reduce en gran medida a capacidade antioxidante comparado co po de chocolate en cru. O proceso do cacao con [[\u00e1lcali]] destr\u00fae a maior\u00eda dos [[flavonoide]]s.\nUn terzo da graxa no chocolate v\u00e9n en forma dunha graxa saturada chamada [[\u00e1cido este\u00e1rico]] e unha graxa monoinsaturada chamada [[\u00e1cido oleico]]. De todos os xeitos, a diferenza doutras graxas saturadas, o \u00e1cido este\u00e1rico non eleva os niveis de colesterol LDL no torrente sangu\u00edneo. Consumir niveis relativamente altos de chocolate negro e cacao non parece elevar os niveis s\u00e9ricos de colesterol LDL e alg\u00fans estudos indican que poder\u00eda reducilos. De feito, cantidades pequenas pero regulares de chocolate negro baixan a posibilidade dun [[Infarto agudo de miocardio|ataque card\u00edaco]], resultado do desequilibrio de colesterol segundo a hip\u00f3tese lip\u00eddica.\nAfrodis\u00edaco.\nA crenza popular rom\u00e1ntica comunmente identifica o chocolate como un [[afrodis\u00edaco]]. As propiedades afrodis\u00edacas do chocolate est\u00e1n m\u00e1is frecuentemente asociadas co simple e sensual pracer do seu consumo. A\u00ednda que non hai proba de que o chocolate sexa un afrodis\u00edaco, o agasallo de chocolates \u00e9 un ritual de cortes\u00eda familiar.\nOutros beneficios.\nHai estudos que suxiren que un tipo especial de cacao poder\u00eda ser [[nootr\u00f3picos|nootr\u00f3pico]] e atrasar o declinamiento da funci\u00f3n cerebral que ocorre durante o [[envellecemento humano|envellecemento]].\nOutra investigaci\u00f3n indica que o chocolate pode ser efectivo para previr a tose persistente. Achouse que a [[teobromina]] foi case un terzo m\u00e1is efectiva que a [[code\u00edna]], a medicaci\u00f3n l\u00edder para a tose. O chocolate tam\u00e9n parece acougar e humedecer a garganta.\nOs flavonoides poden inhibir o desenvolvemento de diarrea suxerindo efectos antidiarr\u00e9icos do cacao.\nRisco de obesidade.\nA maior preocupaci\u00f3n que te\u00f1en os nutricionistas \u00e9 que a\u00ednda que o comer chocolate negro pode non afectar ao colesterol s\u00e9rico, a presi\u00f3n arterial ou a oxidaci\u00f3n LDL, non se sabe a\u00ednda se afecta favorablemente a certos marcadores biol\u00f3xicos da patolox\u00eda cardiovascular. Ademais, a cantidade necesaria para ter este efecto prover\u00eda relativamente grandes cantidades de calor\u00edas que de non ser usadas propiciar\u00edan un aumento de peso. A obesidade \u00e9 un factor de risco significativo para moitas enfermidades inclu\u00edndo as cardiovasculares.\nAcne.\nHai unha [[crenza]] popular de que o chocolate pode causar [[acne]]. Esta crenza non est\u00e1 baseada en estudos cient\u00edficos. Varios estudos apuntan non ao chocolate sen\u00f3n \u00e1 elevada natureza glic\u00e9mica de certos alimentos como azucre, xarope de millo e outros carbohidratos simples como causa de acne. O chocolate en si ten un baixo [[\u00edndice glic\u00e9mico]]. Outras causas dietarias de [[acne]] non poden ser a\u00ednda exclu\u00eddas pero requ\u00edrese dunha investigaci\u00f3n m\u00e1is rigorosa.\nChumbo.\nO chocolate ten unha das concentraci\u00f3ns m\u00e1is altas de [[chumbo]] entre os produtos que compo\u00f1en a t\u00edpica dieta occidental, co potencial de causar intoxicaci\u00f3n leve. Estudos recentes mostraron que a\u00ednda que os grans absorben pouco o chumbo, este tende a unirse \u00e1 cortiza do cacao e a contaminaci\u00f3n pode ocorrer durante o proceso de fabricaci\u00f3n. Unha publicaci\u00f3n recente atopou cantidades significantes de chumbo no chocolate. Nun estudo do USDA de 2004, os niveis medios de chumbo en mostras probadas variaron desde 0.0010 a 0.0965\u00a0\u00b5g de chumbo por gramo de chocolate, pero outro estudo dun equipo de investigaci\u00f3n su\u00edzo de 2002 atopou que alg\u00fans chocolates conti\u00f1an ata 0.769\u00a0\u00b5g por gramo, pr\u00f3ximo aos l\u00edmites internacionais (voluntarios) est\u00e1ndares para plomo en po de cacao ou grans, que \u00e9 1\u00a0\u00b5g de chumbo por gramo. No 2006, a FDA (administraci\u00f3n de drogas e alimentos, a autoridade estadounidense que regula estes produtos) baixou nun quinto a cantidade de chumbo permitido en caramelos, pero o cumprimento \u00e9 s\u00f3 voluntario. Mentres que estudos mostran que o chumbo consumido co chocolate pode non ser absorbido polo corpo humano, non hai ning\u00fan limiar para o efecto do chumbo no funcionamento cerebral dos nenos e ata pequenas cantidades de chumbo poden causar d\u00e9ficits no desenvolvemento neurol\u00f3xico, inclu\u00edndo un IQ desigual.\nToxicidade en animais.\nEn cantidades suficientes, a [[teobromina]] atopada no chocolate \u00e9 t\u00f3xica para animais como cabalos, cans, papagaios, roedores pequenos e gatos debido a que estes son incapaces de metabolizar esta substancia qu\u00edmica con efectividade. Se son alimentados con chocolate, a teobromina permanecer\u00e1 no seu torrente sangu\u00edneo ata 20 horas e estes animais poden experimentar [[Epilepsia|episodios epil\u00e9pticos]], ataques card\u00edacos, hemorraxias internas e eventualmente a morte. O tratamento m\u00e9dico efectuado por un veterinario incl\u00fae a induci\u00f3n do v\u00f3mito dentro das d\u00faas horas posteriores \u00e1 inxesti\u00f3n e a administraci\u00f3n de [[benzodiacepina]]s ou [[barbit\u00farico]]s para as convulsi\u00f3ns, antiarr\u00edtmicos para as [[Arritmia card\u00edaca|arritmias card\u00edacas]] e a diurese de flu\u00eddos.\nUn can t\u00edpico de 20\u00a0kg (40\u00a0lb) normalmente experimentar\u00e1 unha gran dor intestinal despois de comer menos que 240 gramos de chocolate negro pero non necesariamente presentar\u00e1 [[bradicardia]] ou [[taquicardia]] a menos que coma polo menos medio quilo (1,1\u00a0[[Libra (masa)|lb]]) de chocolate de leite. O chocolate negro ten d\u00faas ou cinco veces m\u00e1is teobromina e polo tanto \u00e9 m\u00e1is perigoso para os cans. De acordo ao [[Manual Veterinario Merck]], aproximadamente 1.3 gramos de chocolate de panadeiro por quilogramo de peso corporal canino \u00e9 suficiente para causar s\u00edntomas de [[toxicidade]]. Por exemplo, unha barra de chocolate de panadeiro t\u00edpico de 25 gramos ser\u00edan suficientes para causar s\u00edntomas nun can de aproximadamente 20\u00a0kg. Por suposto que o chocolate de panadeiro raramente se consome directamente debido ao seu gusto desagradable pero outros chocolates negros poden ter unha toxicidade extrapolada baseada neste caso. Como os cans gustan do sabor de produtos do chocolate tanto como os humanos e son capaces de atopar e comer cantidades m\u00e1is grandes que as t\u00edpicas que se serven a humanos, deber\u00edan ser afastados do seu alcance. Existen informes sobre que a moenda feita da cortiza do gran de cacao \u00e9 perigosa para os cans e o gando.\nComo estimulante.\nO chocolate cont\u00e9n unha variedade de substancias, algunhas das cales te\u00f1en un efecto na qu\u00edmica org\u00e1nica. Estas incl\u00faen:\nO chocolate \u00e9 un leve estimulante para humanos principalmente debido \u00e1 presenza de teobromina.\nV\u00e9xase tam\u00e9n.\nLigaz\u00f3ns externas.\n[[Categor\u00eda:Chocolate| ]]\n[[Categor\u00eda:Artigos que toda Wikipedia deber\u00eda ter (Ciencia)]]"}
{"id": "110", "revid": "22795", "url": "https://gl.wikipedia.org/wiki?curid=110", "title": "Caza", "text": "O termo caza pode referirse a:"}
{"id": "112", "revid": "89787", "url": "https://gl.wikipedia.org/wiki?curid=112", "title": "Cerdeira", "text": "A cerdeira ou cereixeira (\"Prunus avium\" L.) \u00e9 unha \u00e1rbore caducifolia que pertence \u00e1 familia das Rosaceae e ao x\u00e9nero \"Prunus\" (como as amendoeiras, os pexegueiros, as ameixeiras, e os albaricoqueiros). A froita da cerdeira, a cereixa, \u00e9 redonda de cor encarnada m\u00e1is ou menos escura (nas especies cultivadas pode chegar ao amarelo crema ou a case negra), de sabor doce ou lixeiramente amargo. As variedades silvestres como a cerdeira brava, t\u00edpica das fragas e ribeiras galegas, tam\u00e9n se incluir\u00edan nesta mesma especie.\nUn lugar poboado de cerdeiras \u00e9 un cereixal. Por\u00e9n, no oriente de Lugo, no Bierzo occidental e no occidente de Asturias, esta palabra \u00fasase para nomear \u00e1 cerdeira.\nA guindeira (\"Prunus cerasus L.\") \u00e9 parecida \u00e1 cerdeira. Dist\u00ednguese dela polo seu menor porte, por ter as follas m\u00e1is pequenas e polas froitas de sabor amargo e cor encarnada brillante.\nAs d\u00faas especies son orixinarias de Europa e de Asia occidental. Existen grandes hortas comerciais desde a Pen\u00ednsula Ib\u00e9rica at\u00e9 Anatolia e as cerdeiras cult\u00edvanse at\u00e9 Gran Breta\u00f1a e o sur de Escandinavia. En Am\u00e9rica do Norte as doces cult\u00edvanse sobre todo no oeste e as \u00e1cidas na rexi\u00f3n dos Grandes Lagos.\nTam\u00e9n unha especie silvestre de Am\u00e9rica do Norte, o capul\u00edn ou \"cerdeira de Virxinia\" (\"Prunus virginianus\"), produce unhas froitas agres pero de olor agrad\u00e1bel que se usan en M\u00e9xico e Estados Unidos nos confeitos e outras comidas doces.\nAs cerdeiras pl\u00e1ntanse moitas veces polas s\u00faas flores que aparecen na primavera. Unhas variedades ornamentais te\u00f1en os estames transformados en p\u00e9talos adicionais, as\u00ed que non dan froitas sen\u00f3n que se cultivan s\u00f3 polo seu valor decorativo. En especial, a flor da cerdeira xaponesa, \"\u685c (sakura)\", \u00e9 un s\u00edmbolo nacional celebrado na festa anual Hanami.\nDistribuci\u00f3n.\nEst\u00e9ndese por gran parte de Europa e pode acadar latitudes moi ao norte do continente. A\u00ednda que se cre que a s\u00faa orixe se sit\u00faa no C\u00e1ucaso e zonas circundantes, evidencias arqueol\u00f3xicas e subf\u00f3siles indican que \u00e9 nativa doutras partes de Europa como as zonas centro e noroeste.\nEn Galiza adoita atoparse como \u00e1rbore acompa\u00f1ante en bosques deciduos como touzas, fragas e bosques de ribeira. Abrangue, sobre todo, zonas de monta\u00f1a da Galiza oriental onde existe un maior n\u00famero de poboaci\u00f3ns. No resto da comunidade aut\u00f3noma \u00e1chase en forma de \u00e1rbores illadas ou pequenas mouteiras. Amosa preferencia por zonas frescas e sombr\u00edas, nas proximidades de canles de r\u00edos e nos fondos de val, amais de zonas de monta\u00f1a.\nDescrici\u00f3n.\n\u00c9 unha \u00e1rbore de crecemento medio e de gran volume, acadando entre 25\u201330 m de altura. Ten un fuste recto, coa casca lisa e anelada, de tonalidade avermellada. A copa \u00e9 ampla, piramidal, m\u00e1is ou menos alongada, formada por p\u00f3las diverxentes, erecto-patentes, inermes. \u00c9 caducifolia; as follas son simples, aovadas a oblongas, coa marxe crenada ou dentada, lixeiramente acuminadas, e miden entre 7 e 12\u00a0cm de lonxitude e 3 a 5 de ancho. A face \u00e9 glabra, e o env\u00e9s liso ou pubescente. Pres\u00e9ntanse fasciculadas, ao extremo de franzas curtas; o pec\u00edolo ten uns 5\u00a0cm de lonxitude, con d\u00faas gl\u00e1ndulas avermelladas na base do limbo.\nAs flores aparecen cando a \u00e1rbore a\u00ednda non regromou, ou simultaneamente coas follas, de abril a maio no hemisferio norte. Son brancas, de entre 2 e 3\u00a0cm de di\u00e1metro; mostran cinco s\u00e9palos e outros tantos p\u00e9talos brancos obovados. Os estames son m\u00faltiples. As flores forman feixes (umbelas), formados por 2 a 6 unidades, en cuxa base hai unha coroa de br\u00e1cteas. \"P. avium\" non se autopoliniza (a\u00ednda que se desenvolveron variedades especificamente a ese fin); a tarefa l\u00e9vana a cabo as abellas. O estigma \u00e9 receptivo dende a apertura da flor, e libera pole polo menos durante dous d\u00edas.\nO froito \u00e9 unha drupa de cor vermella negrexada, m\u00e1is ou menos clara, ou excepcionalmente amarela. \u00cb globosa ou lixeiramente oblonga; o endocarpo (carabu\u00f1a) \u00e9 esf\u00e9rico e liso. Madura cedo no ano, de sabor lixeiramente acedo nas variedades bravas, \u00e9 moi prezado fresco e en conserva.\nA madeira da cerdeira \u00e9 densa, dura, pesada e de gran fino; apr\u00e9ciase en ebanistar\u00eda.\nA carabu\u00f1a ou \u00f3so cont\u00e9n cianuro de hidr\u00f3xeno no seu interior, polo que a s\u00faa semente \u00e9 altamente t\u00f3xica.\nCultivo.\n\"P. avium\" \u00e9 bastante resistente, e natural\u00edzase sen dificultade en bosques claros. \u00c9 vulner\u00e1bel \u00e1 seca e \u00e1s xeadas primaverais; medra mellor en \u00e1reas temperadas con invernos definidos. Presenta requirimentos de fr\u00edo para unha axeitada durmancia e inicio da nova estaci\u00f3n de crecemento. Estes requirimientos de fr\u00edo son moi vari\u00e1beis, segundo os cultivares: desde 500 a 1\u00a0300 horas de fr\u00edo. Os maiores produtores de cereixas a efectos comerciais son Rusia, Estados Unidos, Alema\u00f1a, Italia, Francia e Espa\u00f1a.\nExisten cultivares de cerdeira destinados a efectos ornamentais, con p\u00f3las p\u00e9nsiles e flores dobres; son com\u00fans en Europa e no Xap\u00f3n.\nUsos.\nOs froitos, polo seu sabor doce e as s\u00faas propiedades dixestivas, cons\u00f3mense directamente ou en marmelada. Tam\u00e9n se usan, por fermentaci\u00f3n, para facer o vi\u00f1o de cereixas. O \"kirsch\" \u00e9 un licor de cereixa silvestre que se obt\u00e9n por destilaci\u00f3n.\nA tisana feita cos rabos das cereixas ou das guindas empr\u00e9gase na medicina tradicional polas s\u00faas propiedades diur\u00e9ticas.\nA madeira das cerdeiras \u00e9 dura e de cor casta\u00f1a clara, e \u00fasase para a fabricaci\u00f3n de mobles, a\u00ednda que ten o inconveniente da tendencia que ten a se curvar.\nTipos de cerdeiras.\nAmais da cerdeira com\u00fan salientada, p\u00f3dense distinguir tres variedades de cerdeiras na Pen\u00ednsula Ib\u00e9rica:\nExisten outras \u00e1rbores do x\u00e9nero \"Prunus\" que, a\u00ednda que propiamente non se poden considerar cerdeiras, son moi semellantes como o pau de san Gregorio (\"Prunus mahaleb L.\" e \"Prunus padus L. subespecie padus\"). (ver artigo Prunus).\nXen\u00e9tica.\nEsta especie \u00e9 habitualmente diploide; a autoesterilidade prod\u00facese por un xene, co\u00f1ecido como codice_1. Se o alelo do xene \u00e9 contido no xogo de cromosomas do pole \u00e9 igual a alg\u00fan dos alelos presentes na flor femia, a fertilizaci\u00f3n non se produce. A produci\u00f3n de xenes s modificados que non presentan esta reacci\u00f3n lev\u00e1ronse a cabo recentemente, e existen cultivares autopolinizantes.\nTaxonom\u00eda.\n\"Prunus avium\" foi descrita por Carl von Linn\u00e9 e publicado en \"Flora Suecica, Editio Secunda Aucta et Emendata 165\", no ano 1755.\nNome com\u00fan.\nZreixeira, zreixal, xinxeira, xereixeira, guindeira, cireix\u00f3n, cireixel, cireixeira, cireixal, cirdeira, cerreix\u00f3n, cereixeiro, cereixeira, cereixal e cerdeira."}
{"id": "113", "revid": "89787", "url": "https://gl.wikipedia.org/wiki?curid=113", "title": "Casti\u00f1eiro", "text": "O casti\u00f1eiro com\u00fan (\"Castanea sativa\"), tam\u00e9n co\u00f1ecido popularmente como casti\u00f1eiro bravo, castiro, uriceiro ou castieiro, \u00e9 unha \u00e1rbore caducifolia da familia \"Fagaceae\" apreciada pola s\u00faa madeira e os seus froitos comest\u00edbeis, as casta\u00f1as. Moitos exemplares acadan unha gran lonxevidade e te\u00f1en unha longa historia que se pode remontar a varios s\u00e9culos.\nOrixinario do sur de Europa e de Asia Menor, a s\u00faa presenza nestas \u00e1reas xeogr\u00e1ficas d\u00e9bese a que durante a \u00faltima glaciaci\u00f3n, o casti\u00f1eiro atopou zonas de refuxio nas costas cant\u00e1brica e atl\u00e1ntica da Pen\u00ednsula Ib\u00e9rica, as\u00ed como na Pen\u00ednsula It\u00e1lica e na Pen\u00ednsula de Anatolia, sendo moi com\u00fan nos montes de Galicia. Contrariamente \u00e1 crenza popular que di que o seu espallamento data da \u00e9poca romana, \u00e9 en realidade unha \u00e1rbore aut\u00f3ctona galega, que xa estaba presente no noroeste da pen\u00ednsula hai m\u00e1is de 20.000 anos.\nEtimolox\u00eda.\nA verba galega \"casti\u00f1eiro\" ou a s\u00faa variante \"casta\u00f1eiro/a\" (\"castanheiro\" en portugu\u00e9s) v\u00e9n do lat\u00edn \"castanea\", \u00e1 s\u00faa vez derivado do grego \"kastanon\". Este nome far\u00eda referencia a \"Kastanon\", unha vila de Tesalia sonada na antig\u00fcidade pola calidade das casta\u00f1as al\u00ed apa\u00f1adas. \"Castanea\" era o nome antigo que se lle daba ao \"carballo\" antes de chegar o casti\u00f1eiro a Roma. \"Sativus\" significa 'cultivado' en lat\u00edn. A casta\u00f1a foi apelidada \"\u00e1rbore do pan\" pola bondade nutritiva dos seus froitos. Estes substitu\u00edron aos cereais en moitas zonas de Europa, coma nas Cevenas, ao sur de Francia.\nDescrici\u00f3n.\n\u00c1rbore que pode superar facilmente os 20 metros e acadar gran lonxevidade. Casca \u00e9 lisa de cor cincenta ou parduzca na xuventude, pasando despois a casta\u00f1o-escura e agrietada lonxitudinalmente. O tronco \u00e9 curto e groso nos exemplares culitivados, e m\u00e1is esvelto nos silvestres.\nAs follas son estreitas, alternas, coa beira moi dentada, peludas no env\u00e9s cando son novas. Miden entre 10 e 25\u00a0cm de longo por 3\u20137\u00a0cm de ancho e te\u00f1en uns 20 pares de nervios paralelos e prominentes polo env\u00e9s. As flores son unisexuais: as masculinas reciben o nome de candeas e distrib\u00faense ao longo dun eixo; as femininas (con sete a nove estilos prominentes e un c\u00e1liz con 5-8 l\u00f3bulos) na base do amento, xeralmente en tr\u00edos dentro dunha roseta de espi\u00f1as. As plantas son mon\u00f3icas, con flores masculinas e femininas sobre a mesma planta\nOs froitos pres\u00e9ntanse en grupos de dous ou tres e est\u00e1n recubertos por unha casca verde con espi\u00f1as (o ourizo) de at\u00e9 4\u00a0cm de di\u00e1metro que se abre en catro valvas. Cando o ourizo cont\u00e9n tres casta\u00f1as, a central \u00e9 m\u00e1is pequena e con d\u00faas caras planas, sendo as dos extremos coa cara interna plana e a externa convexa. Cada casta\u00f1a (aquenio) est\u00e1 protexida por unha cuberta correosa de cor pardo-arrubiado, lustrosa no exterior e aterciopelada por dentro, coa base de cor m\u00e1is clara. Cont\u00e9n normalmente unha s\u00f3a semente cunha cuberta membranosa pardo-amarela (epispermo).\nA \u00e9poca da recollida das casta\u00f1as \u00e9 novembro, e en Galicia cel\u00e9brase co magosto.\nDistribuci\u00f3n.\nEsta \u00e1rbore ten unha ampla presenza nas tres pen\u00ednsulas meridionais de Europa, limitada pola seca propia do ver\u00e1n (menor a tres meses) e cun m\u00ednimo de 600\u2013700\u00a0mm de choivas anuais. Na zona sur da Pen\u00ednsula Ib\u00e9rica o casti\u00f1eiro \u00edllase en zonas frescas de monta\u00f1a e, polo xeral, empr\u00e9gase como recurso secundario a rega para manter a produci\u00f3n dos outeiros. En Galicia, as maiores securas at\u00f3panse no Sil \u2014chegando aos 2,5 meses\u2014 e relaci\u00f3nanse cos danos causados polo cancro nos soutos desta \u00e1rea. O l\u00edmite da \u00e1rea setentrional est\u00e1 marcado por unha temperatura m\u00ednima duns 9\u00a0\u00b0C para a frutificaci\u00f3n e polas destruci\u00f3ns dos brotes novos, propias das xeadas primaverais con valores inferiores ao -1\u00a0\u00b0C (fen\u00f3meno pouco usual xa que adoitan brotar entre finais de marzo e finais de abril).\nA boa produci\u00f3n de casta\u00f1a depende das condici\u00f3ns clim\u00e1ticas durante o ver\u00e1n, no tempo de polinizaci\u00f3n e fecundaci\u00f3n, as\u00ed como algunha que outra choiva no mes de setembro. A polinizaci\u00f3n, que ten lugar durante os \u00faltimos d\u00edas de xu\u00f1o at\u00e9 comezos de agosto, precisa de tempo seco e temperaturas altas. Os soutos m\u00e1is activos te\u00f1en un per\u00edodo de secura dun mes e medio e temperaturas m\u00e1ximas do mes m\u00e1is caloroso superiores aos 26\u00a0\u00b0C. A humidade elevada ambiental durante o per\u00edodo estival pode ocasionar o desenvolvemento de fungos portadores da antracnose das follas do casti\u00f1eiro, doenza \u00e1 que son moi sens\u00edbeis certas variedades de casti\u00f1eiros e que causa a perda de crecemento e das produci\u00f3ns de casta\u00f1a.\nBrotaci\u00f3n.\nAs datas de brotaci\u00f3n do casti\u00f1eiro div\u00eddense en: moi temper\u00e1, temper\u00e1, media, seriodia e moi serodia; e transcorrendo normalmente dende mediados de marzo a mediados de maio. As datas exactas de inicio da brotaci\u00f3n var\u00edan segundo as condici\u00f3ns clim\u00e1ticas do ano, fundamentalmente do amoreamento de fr\u00edo no inverno anterior e do amoreamento de calor dende o final do inverno e durante a primavera, de xeito que pode haber diferenzas de m\u00e1is de d\u00faas semanas entre anos. Os h\u00edbridos tipo \"Castanea crenata\" x \"Castanea sativa\" adoitan seren de brotaci\u00f3n moi temper\u00e1 ou temper\u00e1, mentres que as variedades de \"Castanea sativa\" son principalmente de brotaci\u00f3n media a serodia, a\u00ednda que as hai tam\u00e9n de brotaci\u00f3n temper\u00e1 e moi serodia.\nLonxevidade.\nO casti\u00f1eiro \u00e9 a \u00e1rbore m\u00e1is lonxeva de Europa e chega a ser milenario, so sendo superada no resto do munto por Pinus aristata e Sequoiadendron giganteum. Son exemplares destacados pola s\u00faa lonxevidade o Casti\u00f1eiro dos cen cabalos, localizado en Catania, cunha idade estimada de m\u00e1is de 3000 anos e o casti\u00f1eiro de Rozabales, no concello de Manzaneda (Ourense), con 13,85 metros de circunferencia e unha idade aproximada de m\u00e1is de 1000 anos.\nAproveitamento.\nO principal uso do casti\u00f1eiro \u00e9 a obtenci\u00f3n da s\u00faa madeira, moi valorada para fabricar mobles, entarimados de chans, instrumentos etc. Para isto era com\u00fan demoucar as \u00e1rbores dos soutos. Xa en tempos romanos, introduciuse nas rexi\u00f3ns m\u00e1is ao norte e m\u00e1is tarde tam\u00e9n se cultivou nos xard\u00edns dos mosteiros polos monxes. Hoxe en d\u00eda, os esp\u00e9cimes centenarios p\u00f3dense atopar en Europa occidental, central e meridional.\nOutro dos aproveitamentos desta especie \u00e9 a utilizaci\u00f3n do seu froito: empregouse tradicionalmente como fonte enerx\u00e9tica para a poboaci\u00f3n en xeral, e mesmo como alimento para os animais (fundamentalmente porcos), mais perdeu o seu lugar de importancia na dieta cando chegou a pataca das Am\u00e9ricas. Esta substituci\u00f3n e o papel alimenticio que ti\u00f1a foron tan importantes que a\u00ednda hai hoxe lugares de Galicia onde lles chaman \"casta\u00f1as\" \u00e1s patacas (igual que en franc\u00e9s se lles chama \"pommes-de-terre\" 'maz\u00e1s da terra'). A casta\u00f1a c\u00f3mese cocida ou asada, e en menor medida cr\u00faa. En Galicia \u00e9 com\u00fan comer as casta\u00f1as nos magostos do outono. O \"marron glac\u00e9\" \u00e9 un doce con receita francesa que aumenta enormemente o valor engadido. En Galicia s\u00f3 hai unha f\u00e1brica deste produto, localizada en Ourense.\nA \u00e1rbore foi unha elecci\u00f3n popular para axardinar en Inglaterra, particularmente nos s\u00e9culos XVIII e XIX. O casti\u00f1eiro introduciuse probabelmente na rexi\u00f3n durante a ocupaci\u00f3n romana, rexistr\u00e1ndose moitos exemplos antigos. M\u00e1is recentemente, a \u00e1rbore sementouse nas r\u00faas de Inglaterra, puid\u00e9ndose ver exemplos no \"borough\" londiniense de Islington.\nOutros produtos tradicionais, como a augardente de casta\u00f1a ou a crema de casta\u00f1as, ou outros usos, como o reaproveitamento de biomasa, non conseguen frear a ca\u00edda de produci\u00f3n e consumo desta especie que acompa\u00f1a aos galegos desde hai dous milenios.\nAmeazas.\nHoxe en d\u00eda moitos dos soutos est\u00e1n a ser arrasados polos madeireiros. Outra ameaza que sofre o casti\u00f1eiro \u00e9 a \"tinta\", unha enfermidade de orixe chinesa causada por un protista oomiceto (\"Phytophtora cinnamomi\") semellante a un fungo. Ataca \u00e1s \u00e1rbores pouco a pouco manch\u00e1ndolles a madeira e diminu\u00edndo o seu valor comercial. En Galicia, a enfermidade entrou pola localidade leonesa de Bembibre, a trav\u00e9s de cami\u00f3ns que tra\u00edan madeira contaminada. O Centro de Investigaci\u00f3n Forestais de Louriz\u00e1n investiga dende hai anos na creaci\u00f3n dun h\u00edbrido resistente \u00e1 enfermidade, para a s\u00faa implantaci\u00f3n nas zonas de maior importancia industrial (sur de Lugo e oriente de Ourense).\nEnfermidade da tinta.\nO clima galego caracter\u00edzase polas abondosas e frecuentes precipitaci\u00f3ns, amais dos escasos per\u00edodos de seca prolongada e as temperaturas mornas. O solo \u00e9 superficial e pedrento, con pH acedos e gran cantidade de materia org\u00e1nica. Todas estas calidades cumpren coas condici\u00f3ns de desenvolvemento axeitado do fungo chamado \"Phytophthora cinnamomi\", que orixina a \u00abenfermidade da tinta\u00bb nos sistemas radicais do casti\u00f1eiro. O fungo fica inactivo cando a temperatura se mant\u00e9n por debaixo de 0\u00a0\u00b0C durante un espazo determinado de tempo, sendo este para a inactivaci\u00f3n m\u00e1is curta canto menor sexa a temperatura acadada. O risco de danos por este fungo incrementa coa temperatura, e polo tanto a probabilidade de prexu\u00edzos por este pat\u00f3xeno mingua dende a costa ata a monta\u00f1a oriental.\nCancro do casti\u00f1eiro.\n\u00c9 unha doenza provocada polo fungo Cryphonectria parasitica. Inicialmente identificada en 1906 como \"Diaporthe parasitica\", posteriormente pasou a chamarse Endothia parasitica entre 1912 e 1978, ano en que adopt\u00f3u o nome actual. E orixinaria de Asia, desde onde se espallou por Am\u00e9rica do Norte e Europa. Foi a responsable da pr\u00e1ctica destruci\u00f3n do casti\u00f1eiro americano (Castanea dentata) na primeira metade do s\u00e9culo XX. Foi identificada por primeira vez nos Estados Unidos en 1904 e en Europa en 1938 na zona de X\u00e9nova, pasando a Espa\u00f1a (1947), Francia (1956), Grecia e Turqu\u00eda (1967), Portugal (1989) e moitos outros pa\u00edses.\nAvespa do casti\u00f1eiro.\nO himen\u00f3ptero Dryocosmus kuriphilus ataca as xemas formando un bugallo que altera o crecemento do tallo suprimindo a elongaci\u00f3n e reducindo a frutificaci\u00f3n. En certos casos pode provocar a morte da \u00e1rbore. Orixinaria de Asia, at\u00f3pase na actualidade amplamente espallada por Am\u00e9rica do Norte e Europa. A presenza de bugallos desta especie tam\u00e9n incrementa a probabilidade de que a \u00e1rbore sexa infectada polo cancro.\nO casti\u00f1eiro en Galicia.\nEn Galicia, a formaci\u00f3n de orixe humana de casti\u00f1eiros para o aproveitamento de madeira e le\u00f1a co\u00f1\u00e9cese coma souto, \u00e9 moi com\u00fan nas provincias do interior. Tam\u00e9n \u00e9 frecuente atopar os casti\u00f1eiros asilvestrados en carballeiras e fragas.\nO casti\u00f1eiro e a casta\u00f1a forman parte da cultura, gastronom\u00eda, etnograf\u00eda e historia galegas. A s\u00faa madeira de calidade empregouse na fabricaci\u00f3n de mobles e trabes. Foi un alimento moi prezado, especialmente antes da chegada da pataca das Am\u00e9ricas. \u00c1rbore e froito arrod\u00e9anse de lendas. O magosto \u00e9 unha das principais festividades da cultura e gastronom\u00eda galegas.\nTam\u00e9n \u00e9 moi com\u00fan nos parques e cidades galegas o casti\u00f1eiro das bruxas ou de Indias (\"Aesculus hippocastanum\"), \u00e1rbore ornamental caducifolia de x\u00e9nero completamente diferente ao casti\u00f1eiro bravo e froito non comest\u00edbel. Dise na cultura popular que o froito desta \u00faltima \u00e1rbore ten propiedades m\u00e1xicas contra o mal de ollo."}
{"id": "116", "revid": "1576", "url": "https://gl.wikipedia.org/wiki?curid=116", "title": "Coche", "text": "O termo coche () pode referirse a:"}
{"id": "117", "revid": "22570", "url": "https://gl.wikipedia.org/wiki?curid=117", "title": "Concurso", "text": "Un concurso \u00e9 unha serie de probas ou preguntas que se lles realizan a uns participantes. O seu obxectivo \u00e9 acadar a puntuaci\u00f3n m\u00e1xima, chegar \u00e1 meta antes c\u00f3 resto... dependento do tipo de concurso. Adoita haber un premio ou recompensa para o vencedor. Os concursos poden ser de tipo f\u00edsico ou de tipo intelectual, e poden facer competir tanto a individuos, como a grupos ou instituci\u00f3ns privadas ou p\u00fablicas."}
{"id": "118", "revid": "56817", "url": "https://gl.wikipedia.org/wiki?curid=118", "title": "Competici\u00f3n", "text": "A competici\u00f3n \u00e9 a acci\u00f3n e efecto de competir ou enfrontamento deportivo.\nActividade deportiva na que dous ou m\u00e1is grupos ou persoas xogan uns contra outros para ver quen \u00e9 o ga\u00f1ador."}
{"id": "119", "revid": "138963", "url": "https://gl.wikipedia.org/wiki?curid=119", "title": "Carro galego", "text": "Un carro galego \u00e9 un tipo de veh\u00edculo de tracci\u00f3n animal propio do pobo galego, xeralmente tirado por parellas de bois, vacas, cabalos ou machos. Est\u00e1 provisto dunha vara para enganchar o tiro m\u00e1is un bastidor de t\u00e1boas e list\u00f3ns de madeira sobre un rodado, para levar a carga.\nO carro galego m\u00e1is t\u00edpico est\u00e1 composto por unhas 50 pezas, sen contar accesorios para traballos especiais. O seu peso adoita superar os 500 kg e a s\u00faa lonxitude \u00e9 duns 5 m, con rodas macizas de 1 m de di\u00e1metro.\nEran constru\u00eddos polo \"fragueiros\", carpinteiros especializados na s\u00faa fabricaci\u00f3n e reparaci\u00f3n, que traballaban nos seu propio taller ou por veces na casa dos seus clientes. O fragueiro escoll\u00eda as \u00e1rbores m\u00e1is axeitadas e encarg\u00e1base de todo o proceso construtivo, dende a talla \u00f3 remate final.\nHistoria.\nCarro \u00e9 unha palabra de orixe celta. Os primeiros carros est\u00e1n ligados \u00f3 invento da roda e apareceron hai m\u00e1is de 5.000 anos.\nA representaci\u00f3n m\u00e1is antiga co\u00f1ecida dun carro en Galiza atopouse en 2010 nunha estela da Idade de Bronce en Castrelo do Val, Ourense. Na pedra erixida entre 1200 ou 1000 anos antes da era actual vese a un guerreiro co seu armamento e un carro de guerra con rodas de dous eixes tirado posiblemente por dous cabalos.\nAta mediados do s\u00e9culo XX os carros formaron parte da paisaxe coti\u00e1 do rural galego, eran o medio de transporte m\u00e1is habitual para todo tipo de cargas, e era moi caracter\u00edstico o son que produc\u00edan, o \"canto do carro\", producido pola fricci\u00f3n do eixo, e que se pod\u00eda escoitar ata 1 km de distancia. Moitas veces os carreteiros rivalizaban entre si por cal soaba mellor, variando o seu son segundo apertaran m\u00e1is ou menos as treitoiras ou mollando o eixo.\nPartes do carro.\nA denominaci\u00f3n das partes do carro presentaba moitas variantes locais, por veces a mesma peza ti\u00f1a diferentes nomes en d\u00faas localidades veci\u00f1as.\nO chedeiro \u00e9 a plataforma na que se deposita a carga. Est\u00e1 composto por:\nO rodado ou p\u00e9 est\u00e1 composto polas rodas e o eixo. \u00c9 unha caracter\u00edstica distintiva do carro galego que as rodas e o eixo forman un s\u00f3 conxunto unido de xeito r\u00edxido. \nPara a s\u00faa construci\u00f3n empr\u00e9ganse madeiras de diferentes \u00e1rbores: carballo nas partes que requiren m\u00e1is resistencia (chedas, treitoras), salgueiro nas partes que requiren algo de flexibilidade (fungueiros), ameneiro ou freixo para aguantar a fricci\u00f3n no eixo, etc."}
{"id": "120", "revid": "1576", "url": "https://gl.wikipedia.org/wiki?curid=120", "title": "C\u00e1mara", "text": "Unha c\u00e1mara pode ser (\"Nalg\u00fans dicionarios rec\u00f3llese a variedade dialectal cambra):"}
{"id": "122", "revid": "22570", "url": "https://gl.wikipedia.org/wiki?curid=122", "title": "Charla", "text": "Unha charla ou leria (do ingl\u00e9s chat), \u00e9 unha conversa mantida a trav\u00e9s da rede a tempo real.\nNormalmente os usuarios do chat utilizan pseud\u00f3nimos denominados \"nicks\". Tam\u00e9n cabe destacar que os usuarios deste tipo de medios escriben utilizando unha linguaxe simplificada, con palabras curtas, simplificando palabras e en xeral sen respectar as regras ortogr\u00e1ficas.\nA acci\u00f3n de andar nun chat denom\u00ednase chatear.\nDentro da ling\u00fc\u00edstica que estuda os x\u00e9neros discursivos, tradicionalmente fac\u00edase a clasificaci\u00f3n entre x\u00e9neros orais e escritos. Coa aparici\u00f3n do chat, a claridade desta distinci\u00f3n rompeuse: o chat transm\u00edtese obviamente coma medio escrito pero ten certas caracter\u00edsticas com\u00fans coa oralidade:\nDescrici\u00f3n.\nA palabra \"chat\", polo xeral, agrupa a todos os protocolos que cumpren a funci\u00f3n de comunicar a d\u00faas ou m\u00e1is persoas, estando dentro destes os clientes de chat, como, por exemplo, X-Chat, ChatZilla (cliente de Mozilla/SeaMonkey ou o mIRC; estes usan o protocolo IRC, cuxas siglas significan \"Internet Relay Chat\". Outros son protocolos distintos, pero agrupados tam\u00e9n na mensaxer\u00eda instant\u00e1nea, como poden ser Windows Live Messenger, Yahoo! Messenger, Jabber/XMPP ou ICQ, entre os m\u00e1is co\u00f1ecidos, ou tam\u00e9n o servizo SMS de telefon\u00eda m\u00f3bil. Actualmente Orkut de Google conta cun servizo de chat en li\u00f1a. Tam\u00e9n se pode inclu\u00edr aqu\u00ed o \"peer-to-peer\".\n\u00c9 moi usado, ademais, o m\u00e9todo \"webchat\", que non \u00e9 outra cousa que enviar e recibir mensaxes a trav\u00e9s dunha p\u00e1xina din\u00e1mica de Internet, ou usando o protocolo \"IRC\" se se trata dun applet de Java.\nVideochat.\nO videochat \u00e9 unha evoluci\u00f3n ou mestura entre a videoconferencia e o chat tradicional, dotando ao usuario de tres modos de comunicaci\u00f3n sobre o mesmo canal. Existen igualmente servizos de videochat de multidifusi\u00f3n ou de mensacer\u00eda instant\u00e1nea un a un. Distintos sitios web ofrecen servizos de videochat en li\u00f1a, se ben tam\u00e9n existen programas especializados como Paltalk. As\u00ed mesmo, os programas de mensaxer\u00eda instant\u00e1nea m\u00e1is famosos, como Windows Live Messenger ou Yahoo Messenger, tam\u00e9n permiten o uso de son e v\u00eddeo nas s\u00faas comunicaci\u00f3ns.\nSoftware e protocolos.\nAlg\u00fans dos programas e protocolos m\u00e1is utilizados son os seguintes:"}
{"id": "124", "revid": "22570", "url": "https://gl.wikipedia.org/wiki?curid=124", "title": "Comunicaci\u00f3n as\u00edncrona", "text": "En telecomunicaci\u00f3n, ch\u00e1mase comunicaci\u00f3n as\u00edncrona \u00e1 que non necesita de ritmos temporais iguais entre os extremos conectados."}
{"id": "126", "revid": "98629", "url": "https://gl.wikipedia.org/wiki?curid=126", "title": "Correo electr\u00f3nico", "text": "O correo electr\u00f3nico, (en ingl\u00e9s email ou e-mail) tr\u00e1tase dun medio usado para o env\u00edo de mensaxes usando fases similares \u00f3 correo tradicional, pero por medios totalmente electr\u00f3nicos. Tam\u00e9n se poden achegar documentos electr\u00f3nicos ou outros arquivos. Hoxe en d\u00eda, a maior\u00eda dos sistemas de correo electr\u00f3nico utilizan Internet, e \u00e9 un dos seus servizos m\u00e1is populares. En comparaci\u00f3n co correo ordinario, ten a vantaxe de ser m\u00e1is barato e \u00e1 vez m\u00e1is r\u00e1pido. A maior\u00eda do correo electr\u00f3nico transm\u00edtese a servidores que traballan co protocolo SMTP (Simple Mail Transfer Protocol). Pode ser de car\u00e1cter privado, empresarial ou institucional.\nOs enderezos de correo son sempre da seguinte forma:\nOs enderezos de correo xa poden conter tiles, mai\u00fasculas, asteriscos, determinados signos, e letras que non existan no idioma ingl\u00e9s coma o e\u00f1e (\u00d1), en dominios como .com, .net, .org, .es, .cat, .eu e .ws\nHistoria.\nO correo electr\u00f3nico antecede \u00e1 Internet e, de feito, os sistemas de correo electr\u00f3nico constitu\u00edron unha ferramenta crucial na creaci\u00f3n desta. En 1961 apareceu no MIT o Compatible Time-Sharing System (CTSS), que permit\u00eda que varios usuarios entraran nun IBM 7094 desde terminais a trav\u00e9s da li\u00f1a telef\u00f3nica e almacenasen ficheiros no disco. Esta posibilidade nova animou a que os usuarios compartisen informaci\u00f3n de xeitos novos. O correo electr\u00f3nico apareceu en 1965 para permitir que varios usuarios dun computador mainframe de tempo compartido se comunicasen entre si.\nA\u00ednda que a historia exacta non se sabe, entre os primeiros sistemas que tiveron esta facilidade atopamos o Q32 de SDC e o CTSS do MIT. Pronto se puxo en funcionamento a posibilidade de enviar mensaxes entre computadores conectados por rede. O correo electr\u00f3nico estendeuse pronto pola rede ARPANET, predecesora de Internet. En 1972, utilizouse por primeira vez o s\u00edmbolo \"@\" (arroba) para separar o nome do usuario da s\u00faa m\u00e1quina.\nO servizo de correo electr\u00f3nico pronto se popularizou, e desenvolv\u00e9ronse protocolos para permitir a comunicaci\u00f3n con usuarios f\u00f3ra de ARPANET. Para permitir a conexi\u00f3n entre computadores que non estaban directamente conectados, hab\u00eda que especificar a \"ruta\" que a mensaxe ti\u00f1a que seguir para \"ir\" dun computador ao outro, especificando todas as m\u00e1quinas \"intermedias\" separadas por un signo \"!\". En moitos casos, hab\u00eda que utilizar rutas con ata 10 ou m\u00e1is conexi\u00f3ns. A posibilidade de que alg\u00fan nodo fallase e a mensaxe non chegase a destino era alta. Unha maneira de evitar isto era dando varios cami\u00f1os alternativos, coa esperanza de que alg\u00fan deles funcionase.\nSistemas de correo electr\u00f3nico soportados en computadores centrais.\nOs sistemas de correo electr\u00f3nico orixinais permit\u00edan a comunicaci\u00f3n s\u00f3 entre usuarios que estaban rexistrados neste host, \"mainframe\" ou \"computador central\", pero pod\u00edan ser centenares ou miles de usuarios dentro dunha empresa ou universidade. Cara ao 1966 (ou quizais antes, \u00e9 posible que o sistema SAGE actuase de forma similar), aqueles sistemas permitiron enviar correo electr\u00f3nico entre empresas diferentes mentres executasen sistemas operativos compatibles, pero non con outros sistemas diferentes.\nOs exemplos incl\u00faen BITNET, IBM PROFS, Digital All-in-1 e o correo orixinal de Unix.\nSistemas baseados en redes de \u00e1rea local.\nDesde os primeiros anos 1980, as redes de computadores persoais baseados en LANs volv\u00e9ronse cada vez m\u00e1is importantes, e os sistemas baseados en servidores similares aos primeiros sistemas de computadores centrais desenvolv\u00e9ronse, e, de novo, a comunicaci\u00f3n inicialmente s\u00f3 se pod\u00eda realizar entre usuarios rexistrados nese servidor, pero tam\u00e9n pod\u00edan ser conectados entre empresas diferentes mentres executasen o mesmo sistema de correo electr\u00f3nico e de protocolo.\nOs exemplos incl\u00faen , WordPerfect Office, Microsoft Mail, Banyan Vines de Banyan e Lotus Notes, con varios subministradores que prov\u00edan o software para conectar estes sistemas incompatibles.\nO ascenso do correo baseado en ARPANET.\nA rede ARPANET fixo unha gran contribuci\u00f3n ao desenvolvemento do correo electr\u00f3nico. Hai un informe que indica que as transferencias experimentais de correo electr\u00f3nico intersistema empezaron ao pouco da s\u00faa creaci\u00f3n en 1969. Raymond Tomlison foi o primeiro en usar o car\u00e1cter \"@\" para separar os nomes do usuario e a s\u00faa m\u00e1quina en 1971. ARPANET incrementou significativamente a popularidade do correo electr\u00f3nico, e converteuse na aplicaci\u00f3n asasina desta rede.\nA maior\u00eda das outras redes ti\u00f1an os seus propios protocolos de correo e de formatos de direcci\u00f3ns; pola influencia de ARPANET e m\u00e1is tarde pola expansi\u00f3n de Internet, os seus servidores centrais a mi\u00fado ofrec\u00edan portais ou portas de correo (gateways) que pasaban correos electr\u00f3nicos entre Internet e estoutras redes. O encami\u00f1amento do correo a Internet a\u00ednda \u00e9 complicado pola necesidade de xestionar correo destinado nestas redes m\u00e1is vellas. Alg\u00fans exemplos co\u00f1ecidos son o UUCP (principalmente ordenadores de Unix), BITNET (principalmente computadores centrais de IBM e VAX \u00e1s universidades), FidoNet (computadores persoais), e DECNET (varias redes).\nExemplo dunha direcci\u00f3n de Internet que dirixa correo a un usuario nun host de UUCP:\nIsto foi necesario porque os primeiros anos os computadores de UUCP non manti\u00f1an informaci\u00f3n sobre a localizaci\u00f3n de t\u00f3dolos hosts cos que intercambiaban correo, pero si sab\u00edan como comunicarse cuns cantos veci\u00f1os da rede; mensaxes de correo electr\u00f3nico (e outros datos como Usenet) pasaban de largo nunha cadea entre hosts que explicitamente aceptaban compartir datos os uns cos outros.\nEn 1977, o correo electr\u00f3nico converteuse nun servizo de rede estandarizado, grazas a diversos est\u00e1ndares parciais, que remataron coa especificaci\u00f3n RFC 733.\nFormato.\nO formato do correo electr\u00f3nico def\u00ednese no Documento RFC 5322, e nos documentos RFC do 2045 a 2049, colectivamente chamadas Multipurpose Internet Mail Extensions. A pesar de que o documento RFC 2822 \u00e9 o est\u00e1ndar proposto tecnicamente polo IETF e os outros son s\u00f3 borradores do IETF, estes documentos son os est\u00e1ndares \"de facto\" do correo electr\u00f3nico. Antes o formato describ\u00edase no documento RFC 822.\nO correo electr\u00f3nico consta de dous compo\u00f1entes principais:\nAs d\u00faas secci\u00f3ns sep\u00e1ranse por unha li\u00f1a en branco.\nO correo electr\u00f3nico est\u00e1 pensado para transmitir mensaxes ASCII de 7 bits. A pesar de que a mi\u00fado se poden usar 8 bits, isto non est\u00e1 garantido. Por esta raz\u00f3n, util\u00edzase o est\u00e1ndar MIME, que permite enviar ficheiros binarios, inclu\u00eddos son e imaxes, e c\u00f3digo HTML.\nDoutra banda, o correo electr\u00f3nico permite unha escritura con erros ortogr\u00e1ficos, impensables noutros medios de comunicaci\u00f3n, con abreviaturas, emoticonos, etc, permite facer algo m\u00e1is oral o discurso escrito.\nCabeceira.\nA cabeceira cont\u00e9n como m\u00ednimo os seguintes campos:\nN\u00f3tese que estes campos se transmiten en ingl\u00e9s, posto que forman parte do protocolo.\nN\u00f3tese tam\u00e9n que o campo \"To\" non est\u00e1 necesariamente ligado \u00e1s direcci\u00f3ns \u00e1s cales se env\u00eda a mensaxe. A lista de destinatarios non se extrae da cabeceira do correo, sen\u00f3n que se especifica no protocolo SMTP.\nOutros campos frecuentes son (para ver t\u00f3dolos campos p\u00f3dese consultar o documento RFC 4021 ou RFC 2076):\nCorpo da mensaxe.\nCodificaci\u00f3n.\nO correo electr\u00f3nico estaba dese\u00f1ado orixinalmente para mensaxes de 7 bits ASCII. Moitos software de correo electr\u00f3nico traballan con 8 bits pero hai que supor que se comunicar\u00e1n con servidores de correo de 8 bits. O est\u00e1ndar #CONSENTIR introduce d\u00faas codificaci\u00f3ns para permitir a transmisi\u00f3n de datos non-ASCII. A extensi\u00f3n 8BITMIME introduciuse para permitir a transmisi\u00f3n de correo sen a necesidade destas codificaci\u00f3ns, pero moitos MTAs a\u00ednda non o soportan. Nalg\u00fans pa\u00edses, coexisten uns cantos esquemas de codificaci\u00f3n; como resultado, por defecto, a mensaxe nunha lingua de alfabeto non latino aparece de forma non lexible (a \u00fanica excepci\u00f3n \u00e9 cando o remitente e o receptor usan o mesmo esquema de codificaci\u00f3n). Por iso, o c\u00f3digo Unicode est\u00e1 a crecer en popularidade.\nFicheiros de texto e HTML.\nMoitos clientes de correo electr\u00f3nico permiten o uso tanto de texto sen formato como de HTML para o corpo de mensaxe nas opci\u00f3ns do usuario. As mensaxes de correo electr\u00f3nico en HTML a mi\u00fado incl\u00faen un ficheiro de texto xerado automaticamente, por raz\u00f3ns de compatibilidade.\nAs vantaxes de HTML incl\u00faen a posibilidade de inclu\u00edr ligaz\u00f3ns e imaxes, separa mensaxes previas en bloques, permite varias visualizaci\u00f3ns, e o uso de formatos como o subli\u00f1ado, a cursiva, e o cambio de tipo de letra.\nAs desvantaxes incl\u00faen o incremento do tama\u00f1o do correo, a intimidade dos web bugs, o abuso do correo HTML como vector por ataques phishing e a extensi\u00f3n de malware.\nAs listas de correo normalmente insisten que todos os correos deben ser creados en texto sen formato por t\u00f3dalas raz\u00f3ns citadas, pero tam\u00e9n porque te\u00f1en un n\u00famero significativo de lectores utilizando correo baseado en interfaces de usuario de texto, por exemplo Mutt.\nAlg\u00fans clientes de correo de Microsoft permitiron un mellor formato usando RTF antes que HTML, pero ag\u00e1s que estea garantido que o receptor ten cliente de correo electr\u00f3nico compatible, non deber\u00eda estar permitido.\nVista xeral do funcionamento.\nO diagrama da dereita mostra unha secuencia t\u00edpica de acontecementos que te\u00f1en lugar cando Alice escribe unha mensaxe usando o cliente de correo electr\u00f3nico (mail user client - MUA). Escribe a direcci\u00f3n de correo electr\u00f3nico do destinatario, e pulsa o bot\u00f3n \"enviar\".\nEsta secuencia de acontecementos apl\u00edcase \u00e1 maior\u00eda de usuarios de correo electr\u00f3nico. A\u00ednda as\u00ed, hai moitas posibilidades alternativas e complicaci\u00f3ns no sistema de correo electr\u00f3nico:\nMoitas MTAs adoitaban aceptar mensaxes para calquera receptor en Internet e facer o que pod\u00edan para repartilos. Estas MTA denom\u00ednanse \"open mail relays\". Eran moi importantes nos primeiros d\u00edas de Internet cando as conexi\u00f3ns de rede eran de pouca confianza. Se un MTA non pode facer chegar a mensaxe ao seu destino, pode como m\u00ednimo entregalo ao \"open relay\" m\u00e1is pr\u00f3ximo ao destino. Este servidor ti\u00f1a m\u00e1is posibilidades de repartir a mensaxe un pouco m\u00e1is tarde. A\u00ednda as\u00ed, este mecanismo foi explotado para enviar spam e como consecuencia moi poucos MTAs modernos son \"open relay\", e moitos MTAs non aceptan mensaxes destes servidores de correo porque \u00e9 moi probable que sexan spam.\nAplicaci\u00f3ns para servidores e clientes.\nAs mensaxes interc\u00e1mbianse entre hosts que utilizan SMTP (\"Simple Mail Transfer Protocol\") con programas chamados servidores de correo. Os usuarios poden recuperar as s\u00faas mensaxes de servidores que utilizan protocolos est\u00e1ndares como POP ou IMAP, ou, como \u00e9 m\u00e1is probable nunha gran corporaci\u00f3n, cun protocolo propietario espec\u00edfico, como Lotus Notes ou Microsoft Exchange Server. As interfaces Webmail permiten aos usuarios acceder ao seu correo con calquera navegador web est\u00e1ndar, e desde calquera computador.\nO correo p\u00f3dese almacenar no lado do cliente, no servidor, ou nos dous lugares. Os formatos est\u00e1ndares para caixas de correo incl\u00faen Maildir e mbox. Alg\u00fans clientes de correo electr\u00f3nico utilizan o seu propio formato patentado e esixen que o software de conversi\u00f3n transfira correo electr\u00f3nico entre eles.\nA aceptaci\u00f3n dunha mensaxe obriga a un MTA a entregalo, e cando non se pode entregar unha mensaxe, o MTA debe enviar unha mensaxe de aviso de volta ao remitente, indicando o problema.\nExtensi\u00f3ns dos ficheiros.\nNa recepci\u00f3n de mensaxes de correo electr\u00f3nico, as aplicaci\u00f3ns de cliente de correo electr\u00f3nico gardan a mensaxe en ficheiros do sistema operativo. Alg\u00fans clientes gardan mensaxes individuais como ficheiros separados, mentres que outros utilizan varios formatos de base de datos, a mi\u00fado patentados, para almacenamento colectivo. Un est\u00e1ndar hist\u00f3rico de almacenamento \u00e9 o formato \"mbox\". O formato espec\u00edfico utilizado \u00e9 marcado a mi\u00fado por extensi\u00f3ns especiais: \nAlgunhas aplicaci\u00f3ns (como Apple Mail) tam\u00e9n codifican os ficheiros adxuntos \u00e1s mensaxes para buscar mentres tam\u00e9n fai unha copia f\u00edsica dos ficheiros nun disco. Outros separan os ficheiros adxuntos das mensaxes deposit\u00e1ndoos en cartafoles designados nun disco.\nEsquema URI \"mailto:\".\nO esquema URI, rexistrado no IANA, define o esquema de mailto: para direcci\u00f3ns de correo de SMTP. A\u00ednda que o seu uso non est\u00e1 estritamente definido, as URLs desta forma est\u00e1n pensadas para ser utilizadas para abrir unha nova xanela de mensaxe do cliente de correo do usuario cando a URL se activa, coa direcci\u00f3n definida polo URL no campo \"A:\" \nUso.\nNa sociedade.\nA xente cambiou de numerosas maneiras a forma de comunicarse durante os 50 \u00faltimos anos; o correo electr\u00f3nico \u00e9 naturalmente un deles. Tradicionalmente, a interacci\u00f3n social na comunidade local estaba baseada na comunicaci\u00f3n cara a cara. Con todo, hoxe as reuni\u00f3ns cara a cara non son xa o modo principal de comunicarse, xa que se pode utilizar un tel\u00e9fono ou cun computador p\u00f3dese enviar un correo electr\u00f3nico.\nOs traballos de investigaci\u00f3n mostraron que a xente utiliza activamente o correo electr\u00f3nico para manter as redes sociais, especialmente cando se vive a certa distancia. Con todo, contraditoriamente, os resultados suxiren que os aumentos en uso de Internet est\u00e1n asociados con diminuci\u00f3ns noutros modos de comunicaci\u00f3n, destacando Internet e o uso do correo electr\u00f3nico como factores que interve\u00f1en nesta relaci\u00f3n.\nEn Espa\u00f1a, segundo a AIMC, actualmente utiliza o correo electr\u00f3nico un 70% da poboaci\u00f3n. A tendencia parece que vai en leve descenso desde a aparici\u00f3n da mensaxer\u00eda instant\u00e1nea, que actualmente supera o seu uso, cun 83%. O uso do correo electr\u00f3nico actualmente \u00e9 o m\u00e1is baixo despois do 67% de 1997.\nResposta irada.\nTen lugar unha resposta irada, ou flame ( \" flaming \" en ingl\u00e9s) cando unha persoa env\u00eda unha mensaxe con contido irado ou antag\u00f3nico. A resposta irada \u00e9 hoxe moi habitual debido \u00e1 facilidade e impersonalidade das comunicaci\u00f3ns no correo electr\u00f3nico: as confrontaci\u00f3ns en persoa ou v\u00eda tel\u00e9fono esixen interacci\u00f3n directa, onde as normas sociais fomentan e supo\u00f1en educaci\u00f3n, mentres que escribir unha mensaxe a outra persoa \u00e9 unha interacci\u00f3n indirecta, as\u00ed p\u00f3dese esquecer a educaci\u00f3n. A resposta irada \u00e9 xeralmente considerada polas comunidades de Internet como de mala educaci\u00f3n e non produtiva.\nNos negocios.\nO correo electr\u00f3nico foi amplamente aceptado polo empresariado como o primeiro medio de comunicaci\u00f3n electr\u00f3nico e foi a primeira 'e-revolution' na comunicaci\u00f3n de negocios. O correo electr\u00f3nico \u00e9 moi simple de entender e como o correo postal, o correo electr\u00f3nico resolve dous problemas b\u00e1sicos de comunicaci\u00f3n: lox\u00edstica e sincronizaci\u00f3n.\nAs LAN baseadas en correo electr\u00f3nico son tam\u00e9n unha forma emerxente de uso nos negocios. Non s\u00f3 permite ao usuario de negocio descargar correo cando est\u00e1 sen li\u00f1a, tam\u00e9n proporciona ao usuario da pequena pequena a posibilidade de ter m\u00faltiples usuarios de correo con s\u00f3 \"unha conexi\u00f3n de correo electr\u00f3nico\".\nRetos.\nSobrecarga de informaci\u00f3n.\nEn decembro de 2007, o blog do New York Times describiu o correo electr\u00f3nico como \"un lastre para a econom\u00eda de 650 mil mill\u00f3ns de d\u00f3lares\", e o New York Times informaba en abril de 2008 que o \"correo electr\u00f3nico volveuse unha praga nas vidas profesionais dalgunhas persoas\" debido \u00e1 sobrecarga de informaci\u00f3n, a\u00ednda as\u00ed \"ning\u00fan dos actuais procesos de alto perfil de Internet centrados no correo electr\u00f3nico realmente eliminan o problema da sobrecarga porque non nos axudan a preparar as respostas\"\n. Os investidores de tecnolox\u00eda reflicten similares preocupaci\u00f3ns.\nSpam e virus.\nA utilidade de correo electr\u00f3nico est\u00e1 a ser ameazada por catro fen\u00f3menos: bombardeo de correo electr\u00f3nico, spam, phishing, e vermes.\nO spam \u00e9 o correo electr\u00f3nico comercial non solicitado. Debido ao custo moi baixo do env\u00edo de correo electr\u00f3nico, os spamers poden enviar cada d\u00eda centenares de mill\u00f3ns de mensaxes de correo electr\u00f3nico por unha conexi\u00f3n de Internet barata. Centenares de spamers activos enviando este volume de correo sup\u00f3n unha sobrecarga de informaci\u00f3n para moitos usuarios que reciben un gran volume de correo electr\u00f3nico non solicitado cada d\u00eda.\nOs vermes usan o correo electr\u00f3nico como maneira de duplicarse en computadores vulnerables. A\u00ednda que o primeiro verme inform\u00e1tico afectou os computadores UNIX, o problema \u00e9 m\u00e1is normal hoxe no m\u00e1is popular sistema operativo, o Microsoft Windows.\nA combinaci\u00f3n de spam e programas de vermes ocasiona molestias aos usuarios que reciben un orballo constante de correo electr\u00f3nico lixo, que reduce a utilidade do correo electr\u00f3nico como ferramenta pr\u00e1ctica. As t\u00e9cnicas de anti-spam mitigan, o seu impacto. No Congreso dos Estados Unidos, aprobaron unha lei, o Can Spam Act of 2003, tentando regular o correo electr\u00f3nico. Australia tam\u00e9n ten leis de spam moi estritas que restrinxen o env\u00edo de spam desde un ISP australiano pero o seu impacto foi m\u00ednimo, posto que moitos spam ve\u00f1en de pa\u00edses que parecen reticentes a regular o seu env\u00edo.\nFalseamento de identidade.\nO falseamento de identidade (\"E-mail spoofing\") d\u00e1se cando a informaci\u00f3n de cabeceira dun correo electr\u00f3nico c\u00e1mbiase para facer ver que a mensaxe procede dunha fonte co\u00f1ecida ou na cal se conf\u00eda. Util\u00edzase a mi\u00fado como artima\u00f1a para recoller informaci\u00f3n persoal.\nBombardeo de correo.\nO bombardeo de correo electr\u00f3nico (\"E-mail bombing\") \u00e9 o env\u00edo intencionado de volumes grandes de mensaxes a unha direcci\u00f3n obxectivo. A sobrecarga da direcci\u00f3n de correo obxectivo pode deixala inutilizada e pode mesmo provocar a ca\u00edda do servidor de correo.\nPreocupaci\u00f3n pola privacidade.\nA intimidade do correo electr\u00f3nico, sen algunhas precauci\u00f3ns de seguridade, p\u00f3dese comprometer por:\nHai aplicaci\u00f3ns de criptograf\u00eda que poden servir como soluci\u00f3n. Por exemplo Virtual Private Network ou Tor poden ser utilizados para encriptar tr\u00e1fico desde a m\u00e1quina de usuario a unha rede m\u00e1is segura., ou S/MIME pode ser utilizado para a encriptaci\u00f3n de mensaxes extremo a extremo, e SMTP STARTTLS ou SMTP sobre o nivel de transporte p\u00f3dese utilizar para encriptar comunicaci\u00f3ns para un env\u00edo de correo sinxelo entre o cliente de SMTP e o servidor de SMTP.\nAdicionalmente, moitos servidores de correo non protexen as conexi\u00f3ns e contrasinais, sendo f\u00e1cil de interceptar por un atacante. Esquemas de autenticaci\u00f3n encriptados como SASL poden evitalo.\nFinalmente, os ficheiros adxuntos comparten moitos dos mesmos perigos como os atopados no \"Peer-to-peer\". Os ficheiros adxuntos poden conter troianos ou virus.\nRastrexo do correo enviado.\nO servizo de correo orixinal de SMTP proporciona mecanismos limitados para seguir unha mensaxe transmitida, e ning\u00fan para verificar que se entregou ou se leu. Para resolvelo, o IETF introduciu o Delivery Status Notification (mensaxe de entrega) e o Message Disposition Notifications (Mensaxe devolta); a\u00ednda as\u00ed, non est\u00e1n despregados universalmente nas redes habituais.\nDirecci\u00f3ns de correo electr\u00f3nico.\nPara poder enviar ou recibir mensaxes de correo electr\u00f3nico \u00e9 necesario dispor dunha conta de correo. Dita conta \u00e9 unha caixa de correos virtual identificada por unha direcci\u00f3n de correo electr\u00f3nico da forma \u00abXo\u00e1n.ningu\u00e9n@exemplo.gal\u00bb. Cada direcci\u00f3n componse dunha parte local (neste caso \"Xo\u00e1n.ningu\u00e9n\"), o s\u00edmbolo separador @ e unha parte que identifica un dominio (neste caso \"exemplo.gal\").\nExisten diversos modos de obter unha conta de correo electr\u00f3nico:"}
{"id": "128", "revid": "89787", "url": "https://gl.wikipedia.org/wiki?curid=128", "title": "Deporte", "text": "O deporte \u00e9 unha actividade f\u00edsica, l\u00fadica e mental que est\u00e1 suxeita a unha serie de determinadas regras. Alg\u00fans deportes pract\u00edcanse con veh\u00edculos. Neste caso \u00e9 m\u00e1is importante a destreza e a concentraci\u00f3n que a actividade f\u00edsica. Xeralmente pract\u00edcase un deporte para divertirse, mais existen competici\u00f3ns nas que os deportistas xogan para ver quen \u00e9 o mellor. Os deportes poden ser colectivos ou individuais: nos colectivos, x\u00f3gase en equipo, e nos individuais, xoga unha persoa contra outra (ou outras).\n\u00c9 pos\u00edbel que os deportes nacesen na prehistoria, a\u00ednda que isto non est\u00e1 demostrado. O que si est\u00e1 demostrado \u00e9 que moitas civilizaci\u00f3ns antigas practicaban deportes, como a azteca, a exipcia, a grega, a chinesa, a aborixe australiana, ou a romana. De feito, os Xogos Ol\u00edmpicos te\u00f1en a s\u00faa orixe na cidade Olimpia da antiga Grecia.\nEn 2013, a Asemblea Xeral das Naci\u00f3ns Unidas declarou o 6 de abril como o \"D\u00eda Internacional do Deporte para o Desenvolvemento e a Paz\" . Con esta celebraci\u00f3n pret\u00e9ndese reco\u00f1ecer o papel do deporte na adopci\u00f3n de h\u00e1bitos de vida saudables.\nHistoria.\nExisten utensilios e estruturas que suxiren que os chineses xa realizaban actividades deportivas no ano 4000\u00a0a.\u00a0C. A ximnasia parece que foi un deporte popular na antiga China.\nOs monumentos aos emperadores indican que unha certa cantidade de deportes, inclu\u00edndo a nataci\u00f3n e a pesca, foron xa dese\u00f1ados e regulados hai miles de anos no Antigo Exipto. Outros deportes exipcios incl\u00faen o lanzamento de xavelina, o salto de altura e a loita. Alg\u00fans deportes da antiga Persia como a arte marcial iraniana de Zourkhaneh est\u00e1n ligados \u00e1s habilidades na batalla. Entre outros deportes orixinarios de Persia est\u00e1n o polo e a xusta. Por outra banda, en Am\u00e9rica as culturas mesoamericanas como os maias practicaban o xogo de pelota, que \u00e1 s\u00faa vez era un ritual.\nUnha ampla variedade de deportes estaban xa establecidos na \u00e9poca da Antiga Grecia, e a cultura militar e o desenvolvemento dos deportes en Grecia influ\u00edronse mutuamente. Para os gregos o deporte era unha parte moi importante da s\u00faa cultura, polo que crearon os Xogos Ol\u00edmpicos, competici\u00f3n que se disputou dende o ano 777 a.C. ao 394 d.C., cada catro anos en Olimpia, pequena poboaci\u00f3n no Peloponeso.\nOs deportes viron aumentada a s\u00faa capacidade de organizaci\u00f3n e regulaci\u00f3n dende os tempos da Antiga Grecia ata a actualidade. A industrializaci\u00f3n incrementou o tempo de lecer entre a cidadan\u00eda nos pa\u00edses desenvolvidos, conducindo a unha maior dedicaci\u00f3n do tempo para ver competici\u00f3ns deportivas e m\u00e1is participaci\u00f3n en actividades deportivas, facilitada por unha maior accesibilidade a instalaci\u00f3ns deportivas. Estas pautas continuaron coa chegada dos medios de comunicaci\u00f3n de masas. Na actualidade, moitas persoas fan exercicio para mellorar a s\u00faa sa\u00fade e modo de vida. O deporte consid\u00e9rase unha actividade saudable que axuda a manterse en forma psicol\u00f3xica e fisicamente, especialmente na terceira idade.\nDeporte profesional.\nO aspecto de entretemento do deporte, xunto ao crecemento dos medios de comunicaci\u00f3n e o incremento do tempo de lecer, provocaron que se profesionalice o mundo do deporte. Isto levou a certa pol\u00e9mica, xa que para o deportista profesional pode chegar a ser m\u00e1is importante o di\u00f1eiro ou a fama que o propio acto deportivo. Ao mesmo tempo, alg\u00fans deportes evolucionaron para conseguir maiores beneficios ou seren m\u00e1is populares, en ocasi\u00f3ns perd\u00e9ndose algunhas valiosas tradici\u00f3ns.\nEsta evoluci\u00f3n conduce a un aumento da competitividade, dado que a loita pola vitoria adquire outro significado ao inclu\u00edrse tam\u00e9n o apartado econ\u00f3mico. Este aumento leva \u00e1 aparici\u00f3n dun importante lado negativo da profesionalidade, como o uso de artima\u00f1as e trampas como a dopaxe.\nO mundo do deporte como espect\u00e1culo move anualmente unha cantidade pr\u00f3xima aos 70\u00a0000 mill\u00f3ns de euros, entre venda de entradas, dereitos televisivos e patrocinios. Se se incl\u00faen aqueles consumos relacionados coa pr\u00e1ctica do deporte, como material e roupa deportivos, equipamentos, e gastos en sa\u00fade e forma f\u00edsica, a industria do deporte xera cada ano a nivel global preto de 600\u00a0000 mill\u00f3ns de euros.\nTipos de deportes.\nOs deportes de pelota son aqueles no que o seu elemento esencial \u00e9 unha pelota. Existen moitos xogos populares e deportes que implican pelotas ou obxectos semellantes e poden agruparse polo obxectivo xeral do xogo:\nAtletismo \u00e9 o nome que recibe un amplo conxunto de probas deportivas divididas en carreiras, saltos e lanzamentos. P\u00f3dense practicar en pavill\u00f3ns ou ao ar libre. Os deportes de forza incl\u00faen culturismo e halterofilia.\nNos deportes de contacto dous combatentes loitan o un contra o outro usando as certas regras de contacto, co obxectivo de simular partes do combate corpo a corpo verdadeiro. O boxeo, as artes marciais de competici\u00f3n (aikido, Jiu-Jitsu, judo, karate, kendo, taekwondo...), as artes marciais mixtas, a esgrima, a loita canaria, o sumo e a loita libre son os exemplos de deportes de combate.\nExisten ducias de deportes que incl\u00faen auga. Poden ser na auga (nataci\u00f3n), sobre a auga (esqu\u00ed n\u00e1utico, pirag\u00fcismo, remo, surf, vela, windsurf, pesca deportiva) ou baixo a auga (mergullo).\nPract\u00edcanse en diferentes modalidades, como o tiro con arco e o tiro ol\u00edmpico.\nOs aeron\u00e1uticos consid\u00e9ranse deportes porque esixen ademais da capacidade f\u00edsica do deportista tam\u00e9n a s\u00faa habilidade, destreza, competitividade, af\u00e1n de superaci\u00f3n e respecto polas normas e os outros deportistas. Incl\u00faense nestes acrobacia a\u00e9rea, paracaidismo, paramotor, parapente, voo sen motor, voo libre.\nOs deportes de aventuras son todos aqueles que implican, ademais de actividade f\u00edsica, unha intensa actividade recreativa no medio natural. Entre os deportes de aventura na monta\u00f1a est\u00e1n a escalada, a espeleolox\u00eda e o monta\u00f1ismo. Os deportes extremos, son todos aqueles deportes que comportan unha real ou aparente perigosidade polas condici\u00f3ns dif\u00edciles ou arriscadas en que se practican.\nSon aquelas modalidades deportivas en que a pr\u00e1ctica est\u00e1 relacionada coa neve ou o xeo, ben en condici\u00f3ns naturais ou reproducidas de maneira artificial, como son o esqu\u00ed (alpino, de fondo, ou de traves\u00eda), os saltos de esqu\u00ed, o snowboard e o curling.\nEmpregan outros medios, como o ciclismo, a patinaxe, o skateboard e o snakeboard.\nOs deportes de motor son o conxunto de disciplinas deportivas practicadas con veh\u00edculos motorizados. O automobilismo pract\u00edcase con autom\u00f3biles, e por extensi\u00f3n tam\u00e9n con karts, cami\u00f3ns e buggies, o motociclismo con motocicletas e por extensi\u00f3n tam\u00e9n con motoneves e cuadrimotos."}
{"id": "129", "revid": "55340", "url": "https://gl.wikipedia.org/wiki?curid=129", "title": "Dereito", "text": "O dereito \u00e9 a orde normativa e institucional da conduta humana en sociedade inspirada en postulados de xustiza e certeza xur\u00eddica, baseado nas relaci\u00f3ns sociais existentes que determinan o seu contido e car\u00e1cter. Noutras palabras, \u00e9 o conxunto de normas que regulamentan a convivencia social e permiten resolver os conflitos interpersoais.\nA anterior definici\u00f3n define o dereito positivo ou efectivo, pero non explica o seu fundamento; \u00e9 por iso que xuristas, fil\u00f3sofos e te\u00f3ricos do dereito levan proposto diversas definici\u00f3ns alternativas, sen que exista consenso, ata a data. O estudo do concepto do Dereito real\u00edzao unha das s\u00faas ramas, a Filosof\u00eda do dereito.\nA expresi\u00f3n \u00abdereito\u00bb util\u00edzase indistintamente para nomear \u00e1 disciplina e ao seu obxecto de estudo. As\u00ed, \u00abdereito\u00bb ref\u00edrese \u00e1 ciencia do dereito ou a un determinado corpo de normas (por exemplo, dereito civil, dereito penal, dereito procesal, dereito internacional etc.).\nDesde o punto de vista obxectivo, dise do conxunto de leis, regulamentos e demais resoluci\u00f3ns, de car\u00e1cter permanente e obrigatorio, criadas polo Estado para a conservaci\u00f3n da orde social. Isto \u00e9, tendo en conta a validez, \u00e9 dicir, se se levou a cabo o procedemento adecuado para a s\u00faa creaci\u00f3n, independentemente da s\u00faa eficacia (se \u00e9 acatada ou non) e do seu ideal axiol\u00f3xico (se busca concretar un valor como a xustiza, a paz, a orde, o ben com\u00fan, etc\u00e9tera).\nO dereito subxectivo \u00e9 a facultade que outorgou o ordenamento xur\u00eddico a un suxeito (por exemplo, dereito \u00e1 nacionalidade, dereito \u00e1 sa\u00fade, dereito a demandar, dereito a manifestarse libre e pacificamente etc.).\nOrixe.\n\u00c9 de natureza controversia, sobre o tema os autores orient\u00e1ronse a varias posturas, entre elas as de maior aceptaci\u00f3n acostuman ser as seguintes:\nCaracter\u00edsticas.\nO dereito presenta as seguintes caracter\u00edsticas: normativo, bilateral, coercible, cunha pretensi\u00f3n de inviolabilidade, manif\u00e9stase como un sistema e pos\u00fae unha proxecci\u00f3n de xustiza.\nNormatividade.\nTrad\u00facese en que o dereito se atopa inmerso dentro da realidade social, o marco cultural. O dereito pertence \u00e1 familia das normas e est\u00e1 constitu\u00eddo por normas, m\u00e1is especificamente dentro das regras obrigatorias de conduta.\nBilateralidade.\nO dereito \u00e9 bilateral porque require interactividade de d\u00faas ou m\u00e1is persoas. Un dos trazos distintivos das normas xur\u00eddicas fronte \u00e1s normas morais \u00e9 a bilateralidade. En efecto, a bilateralidade do dereito faise evidente non s\u00f3 pola s\u00faa necesidade primordial de interrelacionar, cando menos, d\u00faas persoas, sen\u00f3n tam\u00e9n na heteronom\u00eda, condici\u00f3n da vontade que se rexe por imperativos que est\u00e1n f\u00f3ra dela mesma, pois unha \u00e9 a fonte da norma xur\u00eddica e a outra a persoa suxeita ao seu cumprimento. Na coercibilidade, igualmente resalta a mesma dicotom\u00eda: quen disp\u00f3n da forza e quen \u00e9 compelido por ela.\nCoercibilidade.\nA coercibilidade \u00e9 a esixencia de amparar o dereito na forza para obter a execuci\u00f3n da conduta prescrita, constitu\u00edndo a caracter\u00edstica propia do dereito. Dest\u00e1case as\u00ed claramente a coercibilidade das normas xur\u00eddicas fronte \u00e1 incoercibilidade das de trato social.\nPretensi\u00f3n de inviolabilidade.\nXa que a norma \u00e9 susceptible de ser violada constantemente, o dereito require indefectiblemente revestirse de inviolabilidade, mesmo fronte ao estado, a trav\u00e9s dunha sanci\u00f3n. Vela\u00ed por que resiste, con esixencia incondicionada, a intromisi\u00f3n do mandato arbitrario nas relaci\u00f3ns sociais.\nSistema.\nO dereito \u00e9 un sistema de normas, xa que estas non est\u00e1n inconexas, caprichosamente xustapostas de xeito arbitrario ou ca\u00f3tico. Antes ben, as normas xur\u00eddicas vixentes nun estado \u00e1chanse organicamente correlacionadas, gardando entre si niveis de rango e prelaci\u00f3n: unhas son superiores, outras inferiores, e todas conforman unha estrutura harm\u00f3nica, gradual e unitaria que evoca a imaxe dunha obra arquitect\u00f3nica, con acertada distribuci\u00f3n de masas. O conxunto de normas positivas dun pa\u00eds, coordinadas e distribu\u00eddas xerarquicamente, denom\u00ednase \u00abordenamento xur\u00eddico\u00bb.\nO ordenamento xur\u00eddico at\u00f3pase organizado sistematicamente por niveis de rango e prelaci\u00f3n (antelaci\u00f3n ou preferencia con que algo debe ser atendido respecto doutra cousa coa que se compara), uns superiores e outros inferiores e todos conforman unha estrutura harm\u00f3nica.\nO sistema do dereito representouse, na tradici\u00f3n xur\u00eddica europea, desde Hans Kelsen, na forma dunha pir\u00e1mide de normas. Non obstante, hai concepci\u00f3ns m\u00e1is actuais, onde a funci\u00f3n de xerarqu\u00eda non se abandona, mais est\u00e1 no centro dunha concepci\u00f3n semi\u00f3tico-textual, por c\u00edrculos conc\u00e9ntricos, desde o centro ata a periferia do sistema.\nXustiza.\nA xustiza \u00e9 inherente a toda norma xur\u00eddica, unha proxecci\u00f3n cara \u00e1 efectividade da xustiza nas relaci\u00f3ns humanas, como algo esencial e definitorio dela.\nFontes.\nA expresi\u00f3n \u00abfontes do dereito\u00bb alude aos feitos de onde xorde o contido do dereito vixente nun espazo e momento determinados. Son os \u00abespazos\u00bb aos que se debe acudir para establecer o dereito aplicable a unha situaci\u00f3n xur\u00eddica concreta. Son a \u00abalma\u00bb do dereito, son fundamentos e ideas que axudan ao dereito a realizar o seu fin.\nA palabra \u00abfonte\u00bb deriva do lat\u00edn \"fons\" e empr\u00e9gase en sentido figurado para significar o \u00abprincipio, fundamento ou orixe das cousas materiais ou intramateriais\u00bb, ou como di Villoro Toranzo, \u00absuxire que hai que investigar as orixes do dereito\u00bb.\nNeste sentido ent\u00e9ndes por fonto do dereito todo aquilo (obxecto, actos, feitos...) que producen, crean ou orixinan o xurdimento do dereito, \u00e9 dicir, das entra\u00f1as ou profundidades da propia sociedade. As fontes do dereito clasif\u00edcanse polo seu estudo en:\nO dereito consuetudinario \u00e9 o dereito non escrito que est\u00e1 baseado no costume xur\u00eddico, que crea precedentes; \u00e9 dicir, a repetici\u00f3n de certos actos xur\u00eddicos de xeito espont\u00e1neo e natural, que pola pr\u00e1ctica adquiren a forza da lei, outorgando un consentimento t\u00e1cito repetido polo uso continuado. Esta pr\u00e1ctica tradicional debe ir en harmon\u00eda coa moral e os bos costumes, encami\u00f1ada \u00e1 convicci\u00f3n de que corresponde a unha necesidade xur\u00eddica, para ser considerada como unha fonte da lei ao estar amparada polo dereito consuetudinario. Non obstante, o costume, ademais de suplir os baleiros legais, pode chegar a derrogar unha lei, sempre que esta sexa inconveniente ou prexudicial.\nO Dereito Occidental (no Sistema Romano Xerm\u00e1nico ou Sistema de Dereito continental) tende a entender como fontes as seguintes:\nAsimismo no marco do Dereito internacional, o Estatuto da Corte Internacional de Xustiza, enumera como fontes:\nO sistema de fontes aplicable a cada caso var\u00eda en funci\u00f3n da materia e o suposto de feito concreto sobre o que aplicar unha soluci\u00f3n xur\u00eddica.\nContido.\nTradicionalmente, o Dereito dividiuse nas categor\u00edas de Dereito p\u00fablico e de Dereito privado. Por\u00e9n, esta divisi\u00f3n foi amplamente criticada e na actualidade non ten tanta forza, ante a aparici\u00f3n de parcelas do Ordenamento xur\u00eddico nas que as diferenzas entre o p\u00fablico e o privado non son tan evidentes. Un dos expo\u00f1entes desta situaci\u00f3n \u00e9 o Dereito laboral, no que a relaci\u00f3n privada entre traballador e empregador \u00e1chase fortemente intervida por unha normativa p\u00fablica.\nAlgunhas ramas xur\u00eddicas son as seguintes:"}
{"id": "130", "revid": "1987", "url": "https://gl.wikipedia.org/wiki?curid=130", "title": "Deus", "text": "O concepto teol\u00f3xico, filos\u00f3fico e antropol\u00f3xico de Deus (do lat\u00edn: \"Deus\") fai referencia a unha deidade suprema. Deus \u00e9 o nome que se lle d\u00e1 en galego a un ser supremo omnipotente, omnipresente, omnisciente e persoal en relixi\u00f3ns te\u00edstas e de\u00edstas (e outros sistemas de crenzas) quen \u00e9: ou ben a \"\u00fanica\" deidade, no monote\u00edsmo, ou a deidade \"principal\", nalgunhas formas de polite\u00edsmo, coma no henote\u00edsmo.\nDeus tam\u00e9n pode referirse a un ser supremo non persoal coma no pante\u00edsmo, e nalgunhas concepci\u00f3ns \u00e9 unha mera idea ou razoamento sen ningunha realidade subsistente f\u00f3ra da mente, coma nos sistemas materialistas.\nA mi\u00fado, Deus \u00e9 concibido como o creador sobrenatural e supervisor do universo. Os te\u00f3logos adscribiron unha variedade de atributos \u00e1s numerosas concepci\u00f3ns diferentes de Deus. Entre estas, as m\u00e1is com\u00fans son omnisciencia, omnipotencia, omnipresenza, omnibenevolencia (perfecta bondade), simplicidade divina, e existencia eterna e necesaria. Deus tam\u00e9n foi concibido como de natureza incorp\u00f3rea, un ser persoal, a fonte de toda obrigaci\u00f3n moral, e o \u00abmaior ser concibible con existencia\u00bb.\nEstes atributos foron descritos en diferentes graos polos primeiros fil\u00f3sofos-te\u00f3logos xudeus, cristi\u00e1ns e musulm\u00e1ns, inclu\u00eddos Maim\u00f3nides, Agosti\u00f1o de Hipona e Al-Ghazali, respectivamente. Moitos destacados fil\u00f3sofos medievais e fil\u00f3sofos modernos desenvolveron argumentos a prol da existencia de Deus. De xeito an\u00e1logo, numerosos fil\u00f3sofos e intelectuais de renome desenvolveron argumentos en contra.\nEtimolox\u00eda.\nExposici\u00f3n.\nEn galego, do mesmo xeito que nas outras linguas romances, a palabra \u00abdeus\u00bb v\u00e9n directamente do lat\u00edn \"deus\", \u2018deidade\u2019. O termo latino deriva \u00e1 s\u00faa vez do indoeuropeo *\"deiwos\", da ra\u00edz *\"deiw-\", \u2018brillar, ser branco\u2019, da que deriva as\u00ed mesmo o termo grego \u0396\u03b5\u03cd\u03c2 (Zeus). \nDe feito, a palabra galela \"deus\" \u00e9 id\u00e9ntica a pronuncia \u00e1 grega \"\u0394\u03b9\u03cc\u03c2\" (\"Deus\"), forma xenitiva de Zeus (o principal Deus da mitolox\u00eda grega, pai dos \"theos\", que son os deuses menores). Desta mesma ra\u00edz indoeuropea derivan o lat\u00edn \"dies\" (\u2018d\u00eda\u2019) e o grego \"\u03b4\u1fc6\u03bb\u03bf\u03c2\" (\u2018visible, patente\u2019).\nA pesar do seu parecido co termo grego an\u00e1logo, \u03b8\u03b5\u03cc\u03c2 (\"the\u00f3s\", \u2018deidade, deus\u2019), este deriva da ra\u00edz indoeuropea *\"dh\u0113s-\", de significado desco\u00f1ecido, pero que orixinou en lat\u00edn palabras de significado inicialmente relixioso como feira ou fanatismo.\nA forma indoeuropea *\"deiw-os\" aparece en moitas familias indoeuropeas sistematicamente asociado a *\"p\u0259ter\" (\u2018pai\u2019) na forma composta *\"dyeu-p\u0259ter\". En s\u00e1nscrito tard\u00edo a forma aparece xa como Diaus Pitar, mentres que en grego existe a forma \u0396\u03b5\u1f7a\u03c2 \u03a0\u03b1\u03c4\u1fc6\u03c1 (Ze\u00f9s Pat\u1e17r), an\u00e1loga \u00e1 latina Iu Piter (X\u00fapiter).\nO lat\u00edn \"deus\", en outras linguas romances, derivou en \"deus\" (galego-portugu\u00e9s), \"dios\" en castel\u00e1n, \"dieu\" (franc\u00e9s), \"dio\" (italiano), \"d\u00e9u\" (catal\u00e1n) ou \"[dumne]zeu\" (roman\u00e9s), entre outros.\nNas linguas xerm\u00e1nicas a palabra para designar \u00e1 deidade prov\u00e9n da ra\u00edz protoxerm\u00e1nica *\"\u01e5ou\u0111an\", de onde ve\u00f1en \"god\" (ingl\u00e9s e neerland\u00e9s) ou \"Gott\" (alem\u00e1n). Esta ra\u00edz derivar\u00eda da forma indoeuropea reconstru\u00edda *\"\u01f5hu-t\u00f3-m\", proveniente da ra\u00edz *\"\u01f5hau(\u0259)-\", \u2018chamar, invocar\u2019.\n. A orixe da palabra \"got\" \u00e9 moi antigo, e non se estende cara a ningunha outra familia indoeuropea con excepci\u00f3n da irania.\n. Hai, tam\u00e9n, quen asocia a orixe de \"god\" coa ra\u00edz protoindoeuropea \"*ghu-to-\", e esta de \"*gheu-\", 'verter, facer unha libaci\u00f3n', e a s\u00faa orixe ser\u00eda polo tab\u00fa de nomear aos deuses cambiando o seu nome polo do rito utilizado.\nUso de mai\u00fasculas.\nA palabra \u00abDeus\u00bb cando se usa por antonomasia \u2014\u00e9 dicir, cando non se emprega como nome com\u00fan\u2014, do mesmo xeito que calquera nome propio, escr\u00edbese en mai\u00fascula. Escrita as\u00ed, nunca recibe un artigo e, na gran maior\u00eda de casos, tampouco posesivos nin demostrativos. Exemplos: \u00abCreo en Deus\u00bb; \u00abXehov\u00e1/Al\u00e1 \u00e9 Deus\u00bb; \u00abDespois de que Deus se manifestase nos seus so\u00f1os\u00bb; etc.\nCando \u00abdeus\u00bb, por outra banda, \u00fasase como substantivo habitual, escr\u00edbese en min\u00fascula como calquera substantivo (ag\u00e1s ao comezo dunha frase ou t\u00edtulo). \u00c9 sempre o caso cando recibe un artigo (definido ou indefinido) ou cando se escribe en plural (xa que en galego, a diferenza dalg\u00fans idiomas como o hebreo, o nome de deus \u00e9 sempre singular). Exemplos: \u00abNon \u00e9 un deus vingativo\u00bb; \u00abXehov\u00e1 e Al\u00e1 son deuses\u00bb; \u00ab\u00c9 o deus dos xudeus e cristi\u00e1ns\u00bb; \u00abOs seus deuses abandon\u00e1ronno\u00bb; etc.\nNalg\u00fans casos, a\u00ednda que pouco com\u00fans, o nome de Deus (con mai\u00fascula) pode ir precedido por un posesivo ou demostrativo, dependendo do significado e entoaci\u00f3n da frase:\n- \"Este deus do que falas\" vs. \"Este Deus do que falas\" ou \"Este \u00abDeus\u00bb do que falas\" \u2013 na primeira opci\u00f3n tr\u00e1tase dun deus en xeral, mentres que na segunda (con entoaci\u00f3n na palabra \"Deus\") se refire ao nome de Deus mencionado como tal polo emisor (polo tanto, unha cita ou repetici\u00f3n).\n- \"Este \u00e9 o meu deus\" vs. \"Este \u00e9 o meu Deus\" \u2013 na primeira opci\u00f3n tr\u00e1tase dunha afirmaci\u00f3n xen\u00e9rica, mentres que a segunda (con entoaci\u00f3n no posesivo \"o meu\") \u00e9 unha afirmaci\u00f3n comparativa, como ser\u00eda no caso doutros nomes (\"Sei que Xo\u00e1n che axuda, pero este de aqu\u00ed \u00e9 o meu Xo\u00e1n\").\nTodos os apelativos de advocaci\u00f3ns escr\u00edbense en mai\u00fascula, por exemplo, o Se\u00f1or, o Creador, etc. Nos textos relixiosos, os pronomes e adxectivos relativos a Deus tam\u00e9n se escriben con mai\u00fascula, como f\u00f3rmula de respecto. Por exemplo, escr\u00edbese \u00abEl\u00bb, \u00abO seu\u00bb, \u00abTi\u00bb, \u00abV\u00f3s\u00bb, \u00abTodopoderoso\u00bb (tanto como substantivo como adxectivo de Deus), etc. Cando se trata dun uso metaf\u00f3rico, escr\u00edbese en mai\u00fascula ou min\u00fascula segundo o caso, por exemplo: \u00abCrese Deus\u00bb vs. \u00abCrese un deus\u00bb.\nConcepci\u00f3ns do ser supremo.\nA definici\u00f3n m\u00e1is com\u00fan de Deus \u00e9 a dun ser supremo, omnipotente, omnipresente e omnisciente; creador, xu\u00edz, protector e, nalgunhas relixi\u00f3ns, providente e salvador do universo e da humanidade.\nSobre esta definici\u00f3n existen variaci\u00f3ns.\nDeus definido como un ser supremo persoal.\nPoden darse, segundo as distintas visi\u00f3ns, caracter\u00edsticas variadas e non sempre armonizables entre si. Ademais, hai quen cre nun Deus persoal, base\u00e1ndose en argumentos filos\u00f3ficos, pero sen necesidade de acudir a unha relixi\u00f3n (de\u00edsmo), mentres outros consideran a Deus con argumentos relixiosos sen exclu\u00edr outros argumentos como filos\u00f3ficos, un ser co cal tratan e esperan unha acci\u00f3n salvadora a favor dos seres humanos (te\u00edsmo).\nCaracter\u00edsticas asignadas en distintas crenzas:\nDeus \u00e9 capaz de insuflar o alento adecuado que permite aos seus adoradores sosteren o sistema de autogoberno que el mesmo define nun compendio de leis, normas e principios catalogados nunha colecci\u00f3n de libros definidos como sacros polos seus seguidores, e cuxos redactores humanos declaran ser guiados pola iluminaci\u00f3n divina. Ao insuflar ese poder, non causa sufrimento engadido ao sistema de vida rutineiro.\nNas relixi\u00f3ns monote\u00edstas \u2015baja\u00edsmo, cristianismo, islam, xuda\u00edsmo, krisna\u00edsmo e sikhismo\u2015, o termo \u00abDeus\u00bb ref\u00edrese \u00e1 idea dun ser supremo, infinito, perfecto, creador do universo, que \u00e9 pois, o comezo e o final de todas as cousas. Dentro das caracter\u00edsticas principais deste Deus supremo c\u00f3ntanse principalmente:\nPostulan que Deus \u00e9 un ser amoroso coa s\u00faa creaci\u00f3n e xusto e, no cristianismo, que por medio do Esp\u00edrito Santo pode instrumentalizar a persoas escollidas para realizaren a s\u00faa obra e que Deus \u00e9 ademais intelixencia e pode expresar emoci\u00f3ns como alegr\u00eda, c\u00f3lera ou tristeza. A obra de Deus ser\u00eda dar aos seres humanos o agasallo da salvaci\u00f3n e a vida eterna.\nAlgunhas concepci\u00f3ns de Deus c\u00e9ntranse nunha visi\u00f3n deste como unha realidade eterna, transcendente, inmutable e \u00faltima, en contraste co universo visible e continuamente cambiante. Principalmente, a Deus atrib\u00faenlle omnipotencia (todo o pode), omnipresenza (todo o abarca), omnisciencia (todo o sabe), e omnibenevolencia (\u00e9 absolutamente bo). Con todo, non todos afirman que Deus \u00e9 moralmente bo. Mentres que alg\u00fans consideran que Deus representa o moralmente bo, admitindo que existe unha definici\u00f3n obxectiva do bo e o malo, para outros Deus est\u00e1 por encima da moralidade, ou ten a s\u00faa propia definici\u00f3n, de maneira que \u00e9 bo o que Deus quere que sexa bo. Non todos os seus atributos concordan, aparecendo contradici\u00f3ns que fan aos cr\u00edticos negaren que Deus poida ter os catro atributos indicados ao tempo. Por exemplo, af\u00edrmase que se Deus \u00e9 o creador omnipotente, omnisciente e o \u00fanico xu\u00edz, ent\u00f3n ao crear a humanidade, inclu\u00eddos ateos, pag\u00e1ns e falsas relixi\u00f3ns, sabe como ser\u00e1 o seu comportamento e ter\u00e1 que envialos ao inferno. Este Deus non poder\u00eda, polo tanto, ser bo desde o punto de vista de todos os humanos, do mesmo xeito que alg\u00fans afirmar\u00e1n que non todos os humanos son bos desde o punto de vista de Deus. Este, o problema da existencia do mal, \u00e9 un dos obst\u00e1culos expostos polos esc\u00e9pticos para aceptar ese concepto de Deus. Os crentes adoitan alegar o \u00ablibre albedr\u00edo\u00bb dos seres humanos para explicar o mal no mundo, a\u00ednda que ese argumento non serve para explicar o mal na natureza (a\u00ednda que non est\u00e1 do todo definido o concepto de mal na natureza, pois existe o problema de que, se o ben e o mal \u00e9 cuesti\u00f3n de opci\u00f3n feita (por liberdade ou razoamento), a natureza carece deste tipo de opci\u00f3ns, simplemente \u00e9 como \u00e9); e por outra banda, os cr\u00edticos non consideran compatibles a omnipotencia e a omnisciencia de Deus co libre albedr\u00edo, alegando que se Deus todo o pode, intervir implicar\u00eda obstaculizar a liberdade do ser humano; ou o sabelo todo implicar\u00eda tam\u00e9n que non hai nada dentro da liberdade do ser humano que non estea previamente fixado e devandito. Respecto diso da omnipotencia, contraponse a caracter\u00edstica omnibenevolente de Deus, que ao podelo todo non necesariamente o fai, sen\u00f3n que deixa ao ser humano actuar de acordo coa caracter\u00edstica libre con que o creou nun inicio e non interfere, xa sexa por apat\u00eda ou pracer (o que de novo contradir\u00eda a benevolencia de Deus), ou por respecto (nacido da s\u00faa benevolencia) \u00e1 natureza coa que foi creado o ser humano. A teolox\u00eda negativa (ou v\u00eda negativa) aduce que non se poden determinar afirmaci\u00f3ns conclu\u00edntes sobre os atributos de Deus, mentres que os agn\u00f3sticos consideran que o limitado co\u00f1ecemento humano non permite obter probas conclu\u00edntes de que ou como \u00e9 Deus. Alg\u00fans costumes relacionados co misticismo establecen uns l\u00edmites ao poder de Deus, ao considerar que a natureza suprema de Deus non deixa lugar \u00e1 casualidade. A concepci\u00f3n de Deus e as s\u00faas caracter\u00edsticas xa sexan do monote\u00edsmo ou polite\u00edsmo dependen da tradici\u00f3n dos pobos (ver Trindade, dualismo e henote\u00edsmo).\nDeus definido como un ser supremo non persoal.\nDeus como algo supremo, pero non necesariamente como un ser persoal; como un concepto equivalente ao concepto do absoluto Brahman nalgunhas escolas do hindu\u00edsmo.\nAlg\u00fans soste\u00f1en que tan s\u00f3 existe unha \u00fanica definici\u00f3n v\u00e1lida de Deus, mentres que para outros, cabe a posibilidade de que varias definici\u00f3ns de Deus sexan posibles \u00e1 vez\nP\u00f3dese constru\u00edr unha explicaci\u00f3n sobre a existencia de Deus desde a psicolox\u00eda, tentando establecer que realidade externa se corresponde coa s\u00faa recreaci\u00f3n mental. As\u00ed, a partir do estudo introspectivo da consciencia, chegar\u00edase \u00e1 conclusi\u00f3n de que esta xorde asociada \u00e1 experiencia dun certo baleiro.\nCaracter\u00edsticas espec\u00edficas.\nT\u00edtulos.\nNa tradici\u00f3n xudeocristi\u00e1, \"a Biblia foi a fonte principal das concepci\u00f3ns de Deus\". O feito de que a Biblia \"incl\u00faa moitas imaxes, conceptos e formas de pensar\" sobre Deus deu lugar a perpetuos \"desacordos sobre como debe ser concibido e entendido Deus\". Ao longo das Biblias hebrea e cristi\u00e1 hai t\u00edtulos para Deus, quen revelou o seu nome persoal como YHWH (moitas veces vocalizado como \"Yahv\u00e9\" ou \"Xehov\u00e1\"). Un deles \u00e9 \"Elohim\". Outro \u00e9 \"El Shaddai\", traducido como \"Deus Todopoderoso\". Un terceiro t\u00edtulo notable \u00e9 \"Elyon\", que significa \"O Deus Alto\". Tam\u00e9n se indica nas Biblias hebrea e cristi\u00e1 o nome \"Eu son o que son\".\nDeus \u00e9 descrito e referido no Cor\u00e1n e no hadith por certos nomes ou atributos, sendo o m\u00e1is com\u00fan \"Al-Rahman\", que significa \"O m\u00e1is compasivo\" e \"Al-Rahim\", que significa \"O m\u00e1is misericordioso\". Moitos destes nomes tam\u00e9n se usan nas escrituras da Fe Bah\u00e1'\u00ed.\nO visnuismo, unha tradici\u00f3n no hindu\u00edsmo, ten unha lista de t\u00edtulos e nomes de Krishna.\nX\u00e9nero.\nO x\u00e9nero de Deus pode ser visto como un aspecto literal ou aleg\u00f3rico dunha deidade que, na filosof\u00eda occidental cl\u00e1sica, transcende a forma corporal. As relixi\u00f3ns polite\u00edstas adoitan atribu\u00edr a cada un dos \"deuses\" un x\u00e9nero, permitindo que cada un interact\u00fae con calquera dos outros, e quizais cos humanos, sexualmente. Na maior\u00eda das relixi\u00f3ns monote\u00edstas, Deus non ten contrapartida coa que relacionarse sexualmente. As\u00ed, na filosof\u00eda occidental cl\u00e1sica, o x\u00e9nero desta divindade \u00fanica \u00e9 m\u00e1is probable que sexa unha declaraci\u00f3n anal\u00f3xica de como os humanos e Deus se relacionan e se relacionan entre si. \u00c9 dicir, Deus \u00e9 visto como creador do mundo e da revelaci\u00f3n que corresponde ao papel activo (en oposici\u00f3n ao receptivo) nas relaci\u00f3ns sexuais.\nDeuses no polite\u00edsmo.\nNas relixi\u00f3ns polite\u00edstas \u00e9 unha divindade de personificaci\u00f3n masculina, superior aos homes, que se atrib\u00fae unha influencia especial, ben\u00e9fica ou mal\u00e9fica, nos destinos do Universo.\nDeus no monote\u00edsmo.\nNun contexto monote\u00edsta, a Deus atrib\u00faeselle a omnisciencia, a omnipotencia, a omnipresenza, a bondade perfecta, a divina simplicidade e a existencia necesaria e eterna. Conc\u00edbese ademais como acorp\u00f3reo, a fonte de toda obriga moral. Estes atributos d\u00e1nse en diversos graos no Deus xudeu, no cristi\u00e1n e no musulm\u00e1n.\nMoitos fil\u00f3sofos medievais desenvolveron argumentos a prol da existencia de Deus, intentando explicar as contradici\u00f3ns que est\u00e1n impl\u00edcitas ao se cumpriren todos os atributos listados anteriormente. Por exemplo, af\u00edrmase que se Deus \u00e9 o creador omnipotente, omnisciente e o \u00fanico xu\u00edz, ent\u00f3n ao crear a humanidade, inclu\u00eddos ateos e pag\u00e1ns, sabe cal ser\u00e1 o seu comportamento futuro e que ter\u00e1 que envialos ao inferno. Este Deus non pode, xa que logo, ser bo desde o punto de vista de todos os humanos, do mesmo xeito que alg\u00fans afirmar\u00e1n que non todos os humanos son bos desde o punto de vista de Deus. Este, o problema da existencia do mal, \u00e9 un dos obst\u00e1culos expostos polos esc\u00e9pticos para aceptaren ese concepto de Deus. Os crentes adoitan alegar o \"libre albedr\u00edo\" dos seres humanos para explicaren o mal no mundo, a\u00ednda que ese argumento non serve para explicaren o mal na Natureza; e por outra banda, os cr\u00edticos non consideran compatibles a omnipotencia e a omnisciencia de Deus co libre albedr\u00edo, alegando que se Deus \u00e9 todopoderoso, intervir implicar\u00eda obstaculizar a liberdade do ser humano; ou que ao sabelo todo implicar\u00eda tam\u00e9n que non hai nada dentro da liberdade do ser humano que non estea previamente fixado e dito. Respecto diso da omnipotencia, contraponse a caracter\u00edstica omnibenevolencia de Deus, que ao podelo todo non necesariamente o fai, sen\u00f3n que deixa ao ser humano actuar de acordo coa caracter\u00edstica libre con que o creou nun comezo e non interfire, xa sexa por apat\u00eda ou pracer (o que de novo contradir\u00eda a benevolencia de Deus), ou por respecto, nado da s\u00faa benevolencia, \u00e1 natureza con que foi creado o home.\nExistencia de Deus.\nMoitos fil\u00f3sofos e te\u00f3logos propuxeron e rexeitaron moitos argumentos a favor e en contra da existencia de Deus. Na terminolox\u00eda filos\u00f3fica, tales argumentos est\u00e1n asociados a escolas de pensamento sobre a epistemolox\u00eda da ontolox\u00eda de Deus.\nHai moitos temas filos\u00f3ficos asociados coa existencia de Deus. Algunhas definici\u00f3ns de Deus son tan pouco espec\u00edficas que \u00e9 certo que \"algo\" existe que concorda con tal definici\u00f3n laxa. Outras definici\u00f3ns son aparentemente auto-contraditorias. Os argumentos en favor da s\u00faa existencia incl\u00faen normalmente elementos metaf\u00edsicos, emp\u00edricos, indutivos e subxectivos. Os argumentos en contra incl\u00faen normalmente elementos emp\u00edricos, dedutivos e indutivos. As conclusi\u00f3ns poden posicionarse de formas variadas:\nExisten numerosas variantes de tales posici\u00f3ns.\nAgnosticismo.\nO agnosticismo (do grego a: 'non' e \"gnose\": co\u00f1ecemento) \u00e9 unha postura relixiosa ou filos\u00f3fica sobre a relixi\u00f3n consonte \u00e1 cal a existencia ou non dun deus ou unha mitolox\u00eda de deidades, \u00e9 desco\u00f1ecida. Nalgunhas versi\u00f3ns (agnosticismo d\u00e9bil) esta falta de certeza ou co\u00f1ecementos \u00e9 unha postura persoal relacionada co escepticismo. Noutras versi\u00f3ns (agnosticismo forte) af\u00edrmase que o co\u00f1ecemento sobre a existencia ou non de seres superiores non s\u00f3 non \u00e9 co\u00f1ecida sen\u00f3n que non \u00e9 cognoscible. Finalmente hai versi\u00f3ns (apate\u00edsmo) nas cales se afirma que a existencia ou non de seres superiores non s\u00f3 non \u00e9 co\u00f1ecida sen\u00f3n que \u00e9 irrelevante ou superflua.\nEn xeral os agn\u00f3sticos consideran que as relixi\u00f3ns, a\u00ednda que non son unha parte esencial da condici\u00f3n humana, si o son da cultura e da historia humana. As persoas que profesan agnosticismo non son necesariamente antirrelixiosas, sendo respectuosas con todas as crenzas que proceden dunha reflexi\u00f3n individual e honesta.\nDe\u00edsmo.\nO de\u00edsmo \u00e9 a postura que se basea na crenza filos\u00f3fica nun deus, ser supremo, ou principio establecida pola raz\u00f3n e a evidencia, sen aceptar a informaci\u00f3n adicional supostamente revelada, tanto a contida en determinados libros, como a Biblia ou o Cor\u00e1n, como a recibida a trav\u00e9s de determinadas persoas. O de\u00edsta adoita crer nun ser creador ou que estableceu o universo e os seus procesos, pero que non se comunica co ser humano e ao que non se poden elevar pregarias.\nAte\u00edsmo.\nO termo ate\u00edsmo p\u00f3dese referir a d\u00faas actitudes distintas: a indiferenza pola existencia das divindades ou os seus preceptos, e a non crenza na posibilidade ou na realidade da s\u00faa existencia.\nO ate\u00edsmo non se usa para designar a quen non cre nun deus particular pero si nalgunha forza sobrenatural ou principio xerador.\nO ate\u00edsmo esc\u00e9ptico (en contraposici\u00f3n ao ate\u00edsmo crente) \u00e9 unha variedade de ate\u00edsmo na que se afirma que a existencia dun ou m\u00e1is deuses \u00e9 dubidosa, improbable ou insuficientemente demostrada. Esa vertente corresponde \u00e1 ausencia de crenza na existencia de divindades e pode ser mellor comprendida cando se compara co ate\u00edsmo forte. Tam\u00e9n se co\u00f1ece como ate\u00edsmo d\u00e9bil (en contraposici\u00f3n ao forte) ou ate\u00edsmo negativo (en contraposici\u00f3n ao ate\u00edsmo positivo) ou ate\u00edsmo impl\u00edcito (en contraposici\u00f3n ao expl\u00edcito). Ch\u00e1mase ate\u00edsmo esc\u00e9ptico no sentido de que sen probas non se pode dar creto nin sequera ao ate\u00edsmo forte. Alg\u00fans soste\u00f1en que o non crer nun Deus implica a aceptaci\u00f3n deste, situando o ate\u00edsmo como unha postura de rexeitamento \u00e1 crenza dun Deus m\u00e1is que a unha convicci\u00f3n en si mesma.\nOutras crenzas.\nHai varios sistemas relixiosos nos cales non se menciona nin se estuda a existencia de Deus (budismo, Advaita, discordianismo).\nO pante\u00edsmo sost\u00e9n que o universo enteiro \u00e9 Deus mesmo. Identific\u00e1ronse elementos de pante\u00edsmo nalg\u00fans cultos primitivos de adoraci\u00f3n \u00e1 natureza.\nAtributos de Deus.\nPosici\u00f3n monote\u00edsta cristi\u00e1.\nSegundo o monote\u00edsmo cristi\u00e1n, o co\u00f1ecemento da natureza de Deus poder\u00eda realizarse desde d\u00faas v\u00edas: unha ascendente, a partir do que desde a natureza se puidese saber de Deus; e outra descendente, o que supostamente Deus revela.\nNo seguinte apartado clasif\u00edcanse os pretendidos atributos de Deus en funci\u00f3n da s\u00faa relaci\u00f3n co creado:\nAtributos non relacionados.\nSon aqueles atributos divinos que son completamente independentes do que se atrib\u00fae como creado.\nEspiritualidade.\nEste punto de vista presenta a un Deus que non \u00e9 material nin est\u00e1 limitado \u00e1s condici\u00f3ns da existencia material. Di que \u00e9 esp\u00edrito, que pensa, sente, fala e comun\u00edcase coas s\u00faas criaturas racionais, non pos\u00fae membros corporais ou paix\u00f3ns, non est\u00e1 composto de elementos materiais, e non est\u00e1 suxeito \u00e1s condici\u00f3ns da existencia natural.\nUnha suposta consecuencia da espiritualidade de Deus ser\u00eda que Deus \"vive\". Vive como un ser moral a semellanza do Homo sapiens, pero en suma perfecci\u00f3n. A. Strong afirma:\nInfinitude.\nDeus non est\u00e1 limitado absolutamente por nada, e, polo tanto, ser\u00eda infinito. Infinito en relaci\u00f3n co espazo (\"inmensidade\" de Deus) ou ao tempo (\"eternidade\" de Deus). Con relaci\u00f3n ao espazo Deus ser\u00eda infinito porque est\u00e1 presente en todo lugar e mesmo f\u00f3ra del; tal atributo estar\u00eda relacionado coa omnipresenza. En canto ao tempo ser\u00eda infinito por ser eterno.\nUnidade.\nDeus ser\u00eda completamente simple, e nel non haber\u00eda nin composici\u00f3n nin partes.\nOmnipotencia.\nA omnipotencia de Deus significar\u00eda:\nControl e soberan\u00eda sobre todo o feito ou o que pode ser feito.\nOmnisciencia.\nO co\u00f1ecemento de Deus \u00e9 perfecto, en teor\u00eda pos\u00fae todos os co\u00f1ecementos.\nSabedor\u00eda.\nA sabedor\u00eda de Deus ser\u00eda unha combinaci\u00f3n da s\u00faa omnisciencia e a s\u00faa omnipotencia. Ten poder\npara aplicar os seus co\u00f1ecementos de maneira que os prop\u00f3sitos mellores sexan realizados ou cumpridos polos mellores medios posibles.\nHistoria.\nNo Oriente antigo moitas cidades ti\u00f1an a s\u00faa propio deus local, a\u00ednda que esta dun s\u00f3 deus non implicou a negaci\u00f3n da existencia doutros deuses.\nO culto iconoclasta do deus solar exipcio At\u00f3n foi promovido polo fara\u00f3n Akhenat\u00f3n (Amenhotep\u00a0IV), que gobernou entre o 1358 e o 1340\u00a0a.\u00a0C. O culto de At\u00f3n, o deus do Sol, c\u00edtase a mi\u00fado como o exemplo de monote\u00edsmo m\u00e1is antigo do que se ten co\u00f1ecemento. Como fara\u00f3n, Akhenat\u00f3n deixou a s\u00faa cidade natal e no deserto constru\u00edu o novo centro relixioso e pol\u00edtico (Aketat\u00f3n \u00abo horizonte de at\u00f3n) argumentando seguir as instruci\u00f3ns do deus At\u00f3n, onde o nomeou o Supremo fronte aos demais deuses. No ano noveno do seu reinado, Akhenat\u00f3n declarou que At\u00f3n non era un deus superior, se non o \u00fanico. \nA\u00ednda que Akhenat\u00f3n decretou que At\u00f3n era deus \u00fanico, a adoraci\u00f3n doutros deuses nunca cesaron en Exipto, e tan pronto como este terminou, os ancestrais cultos polite\u00edstas pronto recuperaron precedencia."}
{"id": "133", "revid": "23204", "url": "https://gl.wikipedia.org/wiki?curid=133", "title": "Desenvolvemento da linguaxe", "text": "Ch\u00e1mase desenvolvemento da linguaxe ao proceso polo cal os seres humanos adquiren a capacidade de comunicarse verbalmente. Este desenvolvemento prod\u00facese nun per\u00edodo que se sit\u00faa dende os primeiros meses de vida ata a adolescencia, en sentido estrito, xa que durante os primeiros cinco anos \u00e9 cando ten lugar a maior velocidade de aprendizaxe e se adquiren os instrumentos b\u00e1sicos para o seu dominio. \u00c9 este un per\u00edodo fundamental pero o desenvolvemento da linguaxe non ten fin, xa que constantemente se produce un aumento de vocabulario e un enriquecemento con novas achegas expresivas.\nCondicionantes.\nPara que te\u00f1a lugar este desenvolvemento son necesarias unha serie de condici\u00f3ns:\nA intervenci\u00f3n do adulto \u00e9 fundamental, xa que \u00e9 o responsable de darlles unha armaci\u00f3n \u00f3s progresos do neno, axud\u00e1ndoo a alcanzar de xeito l\u00fadico os diferentes niveis. O seu apoio \u00e9 inversamente proporcional \u00e1s necesidades do neno, e prod\u00facese en situaci\u00f3ns espont\u00e1neas, carentes de intencionalidade, caracterizadas polo gozo entre \u00e1mbolos dous. Moi pronto prod\u00facese no neno a motivaci\u00f3n e intento comunicativo, feito que se denomina \u2018protoconversa\u2019. Son di\u00e1logos moi primitivos, caracterizados polo contacto ocular, sorrisos, gorgolexos e alternancia das expresi\u00f3ns. Podemos atopar este tipo de conduta xa en nenos de dous meses.\nTeor\u00edas explicativas.\nActualmente non existe ningunha teor\u00eda universalmente aceptada como explicativa da adquisici\u00f3n da linguaxe. P\u00f3dense destacar tres tendencias:\n=Descrici\u00f3ns=\nA descrici\u00f3n das s\u00faas caracter\u00edsticas p\u00f3dese facer tendo en conta, por separado, as tres dimensi\u00f3ns b\u00e1sicas da linguaxe (forma, contido e uso), sempre considerando o seu car\u00e1cter arbitrario xa que as adquisici\u00f3ns fanse nos tres niveis a un tempo:\nDimensi\u00f3n formal.\nAdquisici\u00f3n do vocabulario e sintaxe (aspecto formal): durante os seus primeiros meses, o neno presta atenci\u00f3n a alg\u00fans sons, reacciona \u00e1 voz e \u00e1 cara e produce actividades bucofonatorias que aparecen nos estados de vixilia. \u00c9 o que se co\u00f1ece como \u2018balbucidos\u2019. Para alg\u00fans investigadores, estes sons prod\u00facense como consecuencia de exercicios mot\u00f3ricos incontrolados. Pola contra, para outros son a base do desenvolvemento das posteriores habilidades que conducen \u00e1 fala. Os nenos, nos seus balbucidos, profiren sons parecidos \u00e1 linguaxe, pero carentes de sentido. Poden pertencer a calquera idioma, xa que non \u00e9 ata aproximadamente o ano cando se fan selectivos, e emiten s\u00f3 aqueles que corresponden \u00e1 s\u00faa lingua materna. Para alg\u00fans autores, as primeiras vocalizaci\u00f3ns son articulaci\u00f3ns profundas da cavidade bucal dif\u00edciles de analizar, xa que a oposici\u00f3n consoante/vogal non pode ser discriminada. Funcionalmente, non son vocais nin consoantes; articulatoriamente, son combinaci\u00f3ns simult\u00e1neas.\nA partir dos seis meses prod\u00facese un balbucido constante, con control auditivo, curvas de entoaci\u00f3n, ritmo e ton de voz variados e imitaci\u00f3n rec\u00edproca de sons. A simple repetici\u00f3n deixa paso a unha nova modalidade de intercambios. As emisi\u00f3ns propias e alleas estimulan o neno. In\u00edciase a etapa da ecolalia. Neste per\u00edodo p\u00f3dese distinguir entre expresi\u00f3ns vocais e verbais. As primeiras fan referencia a sons sen significaci\u00f3n, e as segundas anticipan os repertorios de sons correspondentes \u00e1 lingua materna.\nEntre os 12-18 meses, ten lugar un profundo desenvolvemento fonol\u00f3xico (os primeiros fonemas: /m/, /p/, /b/, /t/, /d/, /l/, /n/ e as vogais); aparecen as primeiras palabras, que adoitan ser monos\u00edlabos reduplicados (\"mama\", \"papa\", \"tata\") e palabras onomatopeicas, \u00e9 dicir, designan os obxectos polo ru\u00eddo que fan (\"guauguau\" = \"can\"). Estas primeiras palabras, que normalmente son substantivos, responden a estados afectivos e te\u00f1en un significado m\u00e1is amplo que a simple referencia. Con elas expr\u00e9sase todo o significado dunha frase. Esta \u00e9 unha caracter\u00edstica do vocabulario infantil; son as chamadas palabras-frase, que dan nome a esta etapa: per\u00edodo holofr\u00e1sico. As\u00ed, por exemplo, pode dicir \"papa\", cando ve o seu pai, cando o seu pai sae ou cando ve un obxecto que lle pertence. A s\u00faa articulaci\u00f3n dos fonemas da linguaxe a\u00ednda non \u00e9 a correcta, e poden aparecer confusi\u00f3ns (\"dopo\" por roto, \"ti\" por si etc.), e omisi\u00f3ns, por non pronunciar t\u00f3dalas s\u00edlabas (\"apato\" por zapato, \"ota\" por pelota). A s\u00faa comprensi\u00f3n \u00e9 mellor c\u00e1 s\u00faa expresi\u00f3n; comprenden m\u00e1is linguaxe da que poden usar. Utilizan a linguaxe, fundamentalmente, para pedir algo que satisfaga as s\u00faas necesidades ou para reclama-la atenci\u00f3n do adulto.\nA partir dos dezaoito meses prod\u00facese un considerable aumento de vocabulario, constr\u00fae frases de dous elementos, empeza a emerxe-la gram\u00e1tica e a lingua adquire novos usos. O tipo de linguaxe def\u00ednese como estilo telegr\u00e1fico. Estas primeiras combinaci\u00f3ns de d\u00faas palabras est\u00e1n formadas, fundamentalmente, por substantivos e verbos, por exemplo: quero auga. Non utilizan as chamadas palabras funci\u00f3nais: artigo, preposici\u00f3n, verbo auxiliar etc. Incl\u00faen s\u00f3 as palabras esenciais: un sintagma nominal e un sintagma verbal. A gram\u00e1tica empregada segue o seu propio sistema, non \u00e9 unha simple copia do adulto. Adoitan combina-las palabras para expresa-lo significado en funci\u00f3n dunha serie de relaci\u00f3ns: axente/acci\u00f3n, acci\u00f3n/obxecto, axente/obxecto, entidade/atributo, entidade/locativo, posuidor/posu\u00eddo e o caso nominativo. Ata agora a adquisici\u00f3n de vocabulario era relativamente lenta, pero neste per\u00edodo vaise facer moito m\u00e1is r\u00e1pida, podendo pasar, aproximadamente, das 50 palabras a m\u00e1is de 200 \u00f3s dous anos. Aparecen novas funci\u00f3ns da linguaxe: util\u00edzaa para explora-lo contorno e aprender e para crear un ambiente de fantas\u00eda e imaxinaci\u00f3n.\nNo terceiro ano (per\u00edodo da linguaxe constitu\u00edda) contin\u00faa o desenvolvemento l\u00e9xico (ata aproximadamente 1000 palabras) e fonol\u00f3xico: sons, s\u00edlabas complexas, aspecto e tempo verbal, pronomes (a\u00ednda que conv\u00e9n distinguir entre os persoais e os de terceira persoa: estes \u00faltimos adqu\u00edrense m\u00e1is tarde e, inda que antes dos tres anos xa poden estar utilizando pronomes persoais, posesivos, reflexivos e demostrativos, en realidade a maior\u00eda non se adquiren ata pasar esta idade), adverbios (coma os de lugar e cantidade; os de tempo son m\u00e1is tard\u00edos), algunhas preposici\u00f3ns e artigos (que implican a integraci\u00f3n da informaci\u00f3n de x\u00e9nero, n\u00famero e car\u00e1cter espec\u00edfico ou referente do nome). Utilizan a interrogativa e a negativa coma os adultos, \u00e1 simple xustaposici\u00f3n utilizada ata o momento, s\u00e9guelle, \u00f3s tres anos, a coordinaci\u00f3n mediante conxunci\u00f3ns, e as subordinadas, que van introducidas por \u2018\u00e9\u2019, como, por exemplo, \u2018\u00e9 que...\u2019, ou precedidas de falsas oraci\u00f3ns de relativo, que non aparecer\u00e1n ata os tres anos e medio. A capacidade para formar plurais, inflexi\u00f3ns verbais etc., leva, pola s\u00faa vez, o neno a cometer erros: tr\u00e1tase do fen\u00f3meno da regularizaci\u00f3n ou sobrerregularizaci\u00f3n. Este fen\u00f3meno non implica que os nenos cometan erros na adquisici\u00f3n da linguaxe, sen\u00f3n que estes erros xorden porque est\u00e1n aprendendo as regras da s\u00faa lingua nativa e apl\u00edcanas con inflexibilidade (flexionan os verbos irregulares como regulares: as\u00ed, se \u00e9 correcto dicir \u2018mo\u00eddo\u2019 tam\u00e9n o \u00e9 \u2018escribido\u2019), o que parece un atranco na evoluci\u00f3n da adquisici\u00f3n da linguaxe \u00e9 unha evoluci\u00f3n na adquisici\u00f3n da gram\u00e1tica (xa que nun primeiro momento o neno empeza usando correctamente as formas irregulares, mais despois, cando aprende as regras, substit\u00fae as formas correctas do verbo irregular polas s\u00faas xeneralizaci\u00f3ns incorrectas das formas regulares).\nA partir dos catro anos aparecen as subordinadas causais e consecutivas, dom\u00ednanse as inflexi\u00f3ns, contin\u00faa o desenvolvemento l\u00e9xico, aumentan as preguntas e xogos de palabras, concl\u00faese o desenvolvemento fonol\u00f3xico principal e a frase increm\u00e9ntase en lonxitude e complexidade.\n\u00d3s cinco anos obs\u00e9rvase un considerable aumento de l\u00e9xico e unha complexidade sint\u00e1ctica (subordinaci\u00f3n, marcas formais, comprensi\u00f3n da pasiva etc.), pero non cambios cualitativos relevantes. O rapaz xa adquiriu as principais estruturas gramaticais da s\u00faa lingua, o que non quere dicir que a adquisici\u00f3n da linguaxe finalizara, sen\u00f3n que se prolonga \u00f3 longo de toda a escolaridade primaria e mesmo na secundaria, dado que ten que aprender a usa-la s\u00faa lingua en diferentes contextos e situaci\u00f3ns comunicativas. A pesar de ter adquiridas as regras b\u00e1sicas, non \u00e9 ata os 8 ou 9 anos cando este proceso se pode dar por acadado.\nDimensi\u00f3n l\u00e9xica.\nAdquisici\u00f3n do l\u00e9xico: Os primeiros nomes da fala do neno fan referencia \u00f3s obxectos do seu contorno: nomes xerais (comida, roupa etc.) e espec\u00edficos (persoas familiares). No seu primeiro l\u00e9xico at\u00f3panse abundantes sobreextensi\u00f3ns, \u00e9 dicir, estende o significado ou uso dunha palabra para outros referentes (por exemplo, utiliza o substantivo \u2018can\u2019 para calquera animal de catro patas), as\u00ed como subextensi\u00f3ns (obs\u00e9rvase cando o neno aplica o concepto boneca s\u00f3 \u00e1 s\u00faa boneca ou a algunha en particular).\nA explicaci\u00f3n das sobreextensi\u00f3n d\u00e9bese, para alg\u00fans autores, como Clark (1973), a que o neno categoriza a partir do parecido perceptivo (lugar, forma, tama\u00f1o, son etc.). Pola contra, dende unha perspectiva piagetiana, consid\u00e9rase que o neno categoriza a realidade partindo do seu parecido funcional (uso e funci\u00f3ns).\nDende o punto de vista sem\u00e1ntico, as oraci\u00f3ns de d\u00faas palabras responden \u00e1s seguintes relaci\u00f3ns: axente/acci\u00f3n (mam\u00e1 ven), acci\u00f3n/obxecto (corre can), axente/obxecto (mam\u00e1 comida), entidade/atributo (coche bonito), entidade/locativo (boneca aqu\u00ed), posuidor/posu\u00eddo (neno coche) e o caso nominativo (esa boneca). Para Slobin (1895), o neno pos\u00fae unhas estratexias cognitivas que lle permiten constru\u00edr progresivamente a linguaxe de acordo cunhas relaci\u00f3ns de forma e significado. A estas estratexias innatas denom\u00ednaas \u2018principios operacionais\u2019. Identifica dous tipos b\u00e1sicos: os de an\u00e1lise e almaceamento e os de organizaci\u00f3n morfol\u00f3xico-sint\u00e1ctica.\nCompetencia comunicativa.\nAdquisici\u00f3n da pragm\u00e1tica (uso da linguaxe): segundo Halliday, o progreso cara \u00f3 sistema adulto atravesa por tres fases:\nSegundo a clasificaci\u00f3n proposta por Piaget, entre os dous e os cinco anos a linguaxe do neno caracter\u00edzase polo mon\u00f3logo, \u00f3 que segue o mon\u00f3logo colectivo (nivel I). Dos cinco \u00f3s sete anos ten lugar a asociaci\u00f3n do interlocutor \u00e1 acci\u00f3n do pensamento (nivel 2A, primeiro tipo), a pelexa (nivel 2B, primeiro tipo), a colaboraci\u00f3n na acci\u00f3n ou no pensamento non abstracto (nivel 2B de segundo tipo), a discusi\u00f3n primitiva (nivel 2B de segundo tipo), a colaboraci\u00f3n no pensamento abstracto (nivel 3A), e a partir dos sete anos a discusi\u00f3n verdadeira (nivel 3B)."}
{"id": "134", "revid": "23204", "url": "https://gl.wikipedia.org/wiki?curid=134", "title": "Did\u00e1ctica da linguaxe", "text": "A did\u00e1ctica da linguaxe \u00e9 o estudo dos obxectivos instrutivo-formativos, contidos docentes e m\u00e9todos did\u00e1cticos inherentes \u00f3 proceso do ensino ling\u00fc\u00edstico, que ten como obxectivo incrementar e perfecciona-la aprendizaxe natural e espont\u00e1nea do neno sobre a s\u00faa lingua materna no nivel de expresi\u00f3n (oral e escrita) e comprensi\u00f3n. A proposta principal da did\u00e1ctica da linguaxe \u00e9 atopar o xeito de converter os saberes sabios, propios das disciplinas centradas no obxecto do co\u00f1ecemento, en saberes \"ensinables\" a uns alumnos particulares situados nun contexto particular. A esta transformaci\u00f3n, o didacta franc\u00e9s Yves Chevallard chamouna \"transposici\u00f3n did\u00e1ctica\".\nA principal acci\u00f3n que debe emprender calquera didacta, e por extensi\u00f3n calquera profesional do ensino que act\u00fae didacticamente, \u00e9 preguntarse que situaci\u00f3n de aprendizaxe crear\u00e1 para conseguir que os seus alumnos se apropien do concepto, procedemento ou actitude que se te\u00f1a por obxectivo. Nesta situaci\u00f3n, un dos factores que intervir\u00e1n de maneira decisiva \u00e9 a reformulaci\u00f3n do contido orixinal nun que sexa asumible polos alumnos.\nNo caso da did\u00e1ctica da lingua, todo aquilo que estea relacionado coa an\u00e1lise, a reflexi\u00f3n e o uso do sistema ling\u00fc\u00edstico pode ser tratado e investigado. Como disciplina de investigaci\u00f3n, a did\u00e1ctica non pode deixar de banda en ning\u00fan momento a realidade das aulas. A descrici\u00f3n e as propostas de mellora dos procesos de ensino e aprendizaxe deben estar ancorados en contextos espec\u00edficos."}
{"id": "136", "revid": "7596", "url": "https://gl.wikipedia.org/wiki?curid=136", "title": "D", "text": "O D (de) \u00e9 a cuarta letra do alfabeto galego, e representa os fonemas oclusivo dental sonoro /d/ e aproximante dental sonoro /\u00f0/.\nHistoria.\nA letra D ten a s\u00faa orixe na escrita hier\u00e1tica exipcia. O seu ancestral m\u00e1is antigo recibiu o nome de \"deret\" (man). Cando foi adoptado no alfabeto fenicio pasou a chamarse \"daleth\" (porta). No alfabeto grego recibiu o nome de \"Delta (\u0394, \u03b4). No alfabeto etrusco e o alfabeto latino usouse tam\u00e9n o \"delta\", d\u00e1ndolle o dese\u00f1o actual.\nOutras representaci\u00f3ns.\nNo alfabeto fon\u00e9tico aeron\u00e1utico as\u00edgnaselle a palabra Delta. No c\u00f3digo Morse \u00e9 codice_1."}
{"id": "140", "revid": "98629", "url": "https://gl.wikipedia.org/wiki?curid=140", "title": "Dinamarca", "text": "Dinamarca () (en dinamarqu\u00e9s: \"Danmark\"), cuxo significado literal \u00e9 \"a terra ou marca dos dinamarqueses\", oficialmente Reino de Dinamarca () (en dinamarqu\u00e9s: \"Kongeriget Danmark\"), \u00e9 o menor en extensi\u00f3n entre os pa\u00edses n\u00f3rdicos, ademais do m\u00e1is meridional, formando parte de Escandinavia. Ten os seus l\u00edmites terrestres ao sur con Alema\u00f1a e dende 1999 at\u00f3pase unida por estrada e ferrocarril con Suecia pola Ponte de Oresund, ao sueste do pa\u00eds. Rodeada polos mares B\u00e1ltico e do Norte, limita ao norte con Noruega a trav\u00e9s do estreito de Skagerrak. Conta ademais con dous territorios dependentes, Groenlandia e as Illas Feroe, os cales gozan dun elevado nivel de autonom\u00eda. O territorio dinamarqu\u00e9s comprende 443 illas, entre as que destacan Selandia, Fionia, Vendsyssel-Thy, Lolland e Bornholm, a m\u00e1is afastada do arquip\u00e9lago. Esta posici\u00f3n deu a Dinamarca, historicamente, o control sobre o acceso ao mar B\u00e1ltico.\nDinamarca \u00e9 unha monarqu\u00eda constitucional dende 1849, data na que quedou abolida a monarqu\u00eda absoluta que rexera o pa\u00eds dende 1660, e converteuse en monarqu\u00eda parlamentaria en 1901. En termos de permanencia, a monarqu\u00eda dinamarquesa pode considerarse a segunda m\u00e1is antiga do mundo, despois da casa imperial do Xap\u00f3n, ao existir durante polo menos un milenio. Dinamarca forma parte da Uni\u00f3n Europea (a\u00ednda que non emprega o euro). Cando o pa\u00eds se adheriu \u00e1 CEE en 1973, f\u00edxoo sen as Illas Feroe, mentres que Groenlandia optou por separarse da CEE en 1985. Tam\u00e9n se converteu nun membro fundador da OTAN en 1949, rematando coa tradicional pol\u00edtica de neutralidade que o pa\u00eds sostivera ata ese momento.\nPola s\u00faa natureza pobre en recursos xeol\u00f3xicos, Dinamarca sostivo a s\u00faa econom\u00eda na actividade agr\u00edcola grazas \u00e1s s\u00faas granxas, a explotaci\u00f3n pesqueira e a industria naval. No \u00faltimo s\u00e9culo, os dinamarqueses deron un pulo \u00e1 industrializaci\u00f3n do seu pa\u00eds e favoreceron o establecemento dun estado de benestar, garantindo o acceso a servizos p\u00fablicos dende que en 1933 se asinase o acordo de Kanslergade. Dinamarca foi ocupada polos nazis durante a segunda guerra mundial.\nEtimolox\u00eda.\nA etimolox\u00eda da palabra Dinamarca, e especialmente a relaci\u00f3n entre os dinamarqueses e Dinamarca e a unificaci\u00f3n do pa\u00eds como un s\u00f3 reino \u00e9 un tema que suscita alg\u00fans debates. O debate c\u00e9ntrase principalmente ao redor de se o prefixo \"Dan\" se refire ao pobo \"Dani\" ou a \"Dan\", os lendarios reis dinamarqueses e do significado exacto do \"-mark\" final. A cuesti\u00f3n compl\u00edcase a\u00ednda m\u00e1is por unha serie de referencias a varios pobos \"Dani\" en Escandinavia ou outros lugares de Europa nos antigos relatos gregos e romanos (como Tolomeo, Xordanes e Gregorio de Tours), as\u00ed na literatura medieval (como \"Ad\u00e1n de Bremen\", \"Beowulf\", \"Widsith\" e \"Edda po\u00e9tica\").\nA maior\u00eda dos manuais derivan a primeira parte da palabra, e o nome do pobo, dunha palabra que significa \"terra ch\u00e1\", en relaci\u00f3n co alem\u00e1n \"Tenne\", o ingl\u00e9s \"den\" (\"cubil\") ou ao s\u00e1nscrito \"dh\u00e1nu\u1e63-\" (\u0927\u0928\u0941\u0938\u094d, \"deserto\"). O \"-mark\" crese que significa fraga ou zona de fronteira (marca), con referencias probables aos bosques ao sur da fronteira de Schleswig, probablemente de xeito semellante a Finnmark, Telemark ou Dithmarschen.\nExplicaci\u00f3ns mitol\u00f3xicas.\nAlgunhas das primeiras descrici\u00f3ns da orixe da palabra Dinamarca, describindo un territorio, at\u00f3panse no \"Chronicon Lethrense\" do s\u00e9culo XII, no \"Sven Aagesen\" (finais do s\u00e9culo XII), no Saxo Grammaticus (comezos do XIII) e na \"Balada de Eric\" (mediados do s\u00e9culo XV). Hai, con todo, moitos anais e anuarios dinamarqueses m\u00e1is que conte\u00f1en outros detalles, como por exemplo distintas variaci\u00f3ns de ortograf\u00eda.\nO \"Chronicon Lethrense\" explica que cando o emperador romano Augusto \u00eda en contra de Dinamarca na \u00e9poca de David estaba formada por sete territorios: Xutlandia, Fionia, Selandia, M\u00f8n, Falster, Lolland e Escania. Estes estaban rexidos polo Rei Ypper de Uppsala, o cal tivo tres fillos, Nori, Osten, e Dan, que foi enviado a gobernar Selandia, M\u00f8n, Falster e Lolland, territorios que se co\u00f1eceron de forma conxunta como Videslev. Cando o xutos loitaban contra o emperador Augusto exhortouse a Dan para axudalos e trala vitoria, f\u00edxose Rei de Xutlandia, Fionia, Videslev e Escania. Un consello decidiu chamar a esta nova terra unida \"Danmark\" (Dania) (en galego: \"Dinamarca\"), na honra do seu novo rei, Dan. As\u00ed pois Saxo relata que foi o lendario rei dan\u00e9s Dan, fillo de Humbli, quen deu o nome ao pobo dinamarqu\u00e9s, a pesar de que non declara expresamente que \u00e9 tam\u00e9n a orixe da palabra \"Dinamarca\", soamente di que Inglaterra, en \u00faltima instancia, deriva o seu nome do irm\u00e1n de Dan, Angles.\nPrimeiras aparici\u00f3ns.\nA primeira menci\u00f3n dun territorio chamado \"Dinamarca\" at\u00f3pase na traduci\u00f3n modificada ao ingl\u00e9s antigo dos \"Historiarum adversum Paganos Libri Septem\" do galaico Paulo Orosio polo Rei Alfredo o Grande. Nunha pasaxe introducida no texto de Alfredo, lese acerca do aventureiro Ohthere de H\u00e5logaland, que viaxa pola rexi\u00f3n n\u00f3rdica, no que \"Dinamarca\" (\"Denamearc\") estaba ao lado do seu porto.\nO primeiro uso rexistrado da palabra \"Dinamarca\", no propio pa\u00eds at\u00f3pase nas d\u00faas pedras de Jelling, pedras r\u00fanicas que se cren constru\u00eddas por Gorm o Vello (c. 955) e Harald Bl\u00e5tand (c. 965). A pedra maior das d\u00faas \u00e9 a mi\u00fado citada como o \"certificado de nacemento\" de Dinamarca, onde aparece o nome na forma de acusativo \"tanmaurk\" na gran pedra e de xenitivo \"tanmarkar\" na pequena. No \"Cantar de Rold\u00e1n\", que se estima que foi escrito entre 1040 e 1115, a\u00ednda que o manuscrito m\u00e1is antigo data de 1140-1170, onde aparece a primeira menci\u00f3n do lendario heroe dinamarqu\u00e9s Ogier, \u00e9 mencionado varias veces como \"Ogier de Dinamarca\" (Ogier de Denemarche).\nHistoria.\nPrehistoria.\nOs primeiros indicios de agricultura son do 3.000 a.\u00a0C. O per\u00edodo n\u00f3rdico da Idade de Bronce estivo marcado por un pobo que enterraba os seus mortos, xunto aos seus bens terreais, en t\u00famulos. Atop\u00e1ronse numerosos dolmens e tumbas datadas nese per\u00edodo. Entre estes achados arqueol\u00f3xicos destacan numerosos artefactos relixiosos, instrumentos musicais, as\u00ed como as primeiras evidencias dunha sociedade estratificada en clases sociais.\nDurante ese per\u00edodo de tempo, \u00e1s veces lanz\u00e1banse os cad\u00e1veres aos pantanos. Estes cad\u00e1veres son co\u00f1ecidos como \"os corpos do pantano\". Os que foron recuperados at\u00f3panse moi ben preservados e convert\u00e9ronse nun valioso recurso para conseguir informaci\u00f3n sobre a poboaci\u00f3n danesa dese per\u00edodo. Durante o per\u00edodo previo \u00e1 Idade de Ferro, o clima en Dinamarca e en toda Escandinavia volveuse m\u00e1is fr\u00edo e h\u00famido, limitando a agricultura e os asentamentos, que se trasladaron para a Alema\u00f1a. Existen evidencias de inmigraci\u00f3ns celtas en Dinamarca as\u00ed como noutros puntos da Europa do norte. Mostras da cultura c\u00e9ltica son os nomes dalg\u00fans top\u00f3nimos. O Imperio romano mantivo as rutas comerciais e as relaci\u00f3ns cos daneses, como mostran diversos achados de moedas romanas. Ao redor do ano 200 aparece a primeira inscrici\u00f3n r\u00fanica.\nA cultura da Europa do norte durante as migraci\u00f3ns masivas dos s\u00e9culos V e VII recibe o nome de idade de ferro xerm\u00e1nica. Entre os restos correspondentes a este per\u00edodo at\u00f3panse os cad\u00e1veres do pantano de turba, os corpos ben preservados de dous homes que foron estrangulados, talvez durante un sacrificio. As incursi\u00f3ns na zona norte de Dinamarca aumentaron no s\u00e9culo V. Unha das tribos que m\u00e1is frecuentemente realizaba estas incursi\u00f3ns eran os dinamarqueses (tam\u00e9n co\u00f1ecidos como \"Daner\" ou \"Dani\"), procedentes da \u00e1rea meridional de Suecia co\u00f1ecida como Escania ou Sk\u00e5neland. O nome desta tribo terminou aplic\u00e1ndose ao conxunto de Dinamarca polos alem\u00e1ns que viv\u00edan no sur de Xutlandia.\nIdade Media.\nA orixe de Dinamarca est\u00e1 perdida na prehistoria. Pero a \"Dannevirke\" (muralla) m\u00e1is antiga data do s\u00e9culo VII, o mesmo que o novo alfabeto r\u00fanico e os antigos poemas \u00e9picos sax\u00f3ns \"Widsith\" e \"Beowulf\", as\u00ed como o historiador medieval dan\u00e9s Saxo Grammaticus (1150-1220) constitu\u00edron as primeiras fontes da cultura antiga danesa. Estas descrici\u00f3ns te\u00f1en moito de mitolox\u00eda e lenda, con todo poden conter alg\u00fans datos hist\u00f3ricos.\nNa \u00e1rea de Dinamarca existiron varios reinos pequenos durante moitos anos. Crese que ao redor do ano 980, o rei Harald I, co\u00f1ecido co sobrenome de \"Dente azul\", estableceu un reino unificado en Dinamarca. Un misioneiro alem\u00e1n visitou o rei e, segundo conta a lenda, sobreviviu a unha dura proba que convenceu o rei Harald de se converter ao cristianismo. A nova relixi\u00f3n, que substitu\u00edu a vella mitolox\u00eda n\u00f3rdica, tra\u00eda vantaxes para o rei, como a axuda por parte do Sacro Imperio Romano, e permitiu que Harald se librase dalg\u00fans dos seus opositores, fieis \u00e1 vella mitolox\u00eda. A igrexa trouxo unha administraci\u00f3n estable \u00e1s terras; estabilidade que o rei utilizou para exercer certo control sobre elas.\nO pobo que terminou sendo co\u00f1ecido como viquingo habitou Dinamarca entre o s\u00e9culo VIII e o s\u00e9culo XI. Presentaban unha estrutura social moito m\u00e1is completa que os pobos que poboaran a zona anteriormente. Os viquingos fix\u00e9ronse famosos ao navegar e comerciar polo resto de Europa. Durante o per\u00edodo viquingo, Dinamarca tivo un gran poder baseado na pen\u00ednsula de Xutlandia, a illa de Selandia e a parte sur do que \u00e9 hoxe en d\u00eda Suecia. A principios do s\u00e9culo XI, o rei Knud o Grande conquistou Inglaterra por un per\u00edodo de polo menos trinta anos. Trala morte de Knud o Grande en 1035, Inglaterra quedou f\u00f3ra do control dan\u00e9s e Dinamarca sufriu unha etapa de desordes. Os viquingos de Noruega realizaron ataques espor\u00e1dicos, mais o sobri\u00f1o do rei Knud, Sweyn Estridson (1020-1074) restableceu a autoridade real e estableceu unha boa relaci\u00f3n co Arcebispo de Bremen.\nA principios do s\u00e9culo XII, Dinamarca converteuse nunha sede independente da igrexa de Escandinavia. Pouco despois, Suecia e Noruega formaron os seus propios arcebispados f\u00f3ra do control dinamarqu\u00e9s. A mediados do s\u00e9culo XII, reinar en Dinamarca era realmente complicado: as guerras civ\u00eds suced\u00e9ronse, creando tensi\u00f3ns. Valdemar o Grande (1131-1182) tomou o poder, estabilizouno e realizou unha reorganizaci\u00f3n da administraci\u00f3n. Durante o seu reinado constru\u00eduse un castelo na aldea de Havn que deu orixe \u00e1 que hoxe en d\u00eda \u00e9 a cidade de Copenhaguen. Valdemar converteu ao pa\u00eds nunha potencia destacada na zona do mar B\u00e1ltico. El e os seus sucesores dirixiron diversas cruzadas para reclamar territorios situados na actual Estonia. A lenda di que a bandeira dinamarquesa, a \"Dannebrog\", caeu do ceo durante unha batalla ocorrida en Estonia en 1219.\nDurante a Idade Media a coroa e a igrexa mantiveron unha estreita colaboraci\u00f3n. Durante este per\u00edodo constru\u00edronse miles de igrexas por todo o pa\u00eds. A econom\u00eda mellorou durante o s\u00e9culo XII, sobre todo grazas ao comercio de arenques; no s\u00e9culo XIII iniciouse un per\u00edodo de dificultades econ\u00f3micas e o derrubamento temporal da autoridade do rei, o cal tivo dificultades para manter o control do reino. Houbo longos per\u00edodos de relaci\u00f3ns conflitivas entre os monarcas daneses e os papas de Roma, co\u00f1ecidos como \"conflitos arquiepiscopais\". A finais do s\u00e9culo XIII, a forza do rei atop\u00e1base debilitada e a nobreza forzou ao rei a conceder un foro, considerado como a primeira Constituci\u00f3n danesa.\nO reino seguiu debilit\u00e1ndose: o territorio de Escania estivo durante un tempo baixo control sueco. En 1340 o trono recaeu en Valdemar Atterdag, pol\u00edtico experto que foi quen de reunificar Dinamarca. A peste negra, que afectou o pa\u00eds durante estes anos, axudou na s\u00faa campa\u00f1a de reunificaci\u00f3n. Os seus esforzos por ampliar o reino lev\u00e1rono a diversos enfrontamentos coa liga Hanse\u00e1tica, que se aliou con Suecia para atacar Dinamarca. O ataque fracasou, xa que as forzas danesas afundiron gran parte da frota Hanse\u00e1tica. Afortunadamente para a liga, os nobres de Xutlandia rebel\u00e1ronse contra o incremento dos impostos proposto para financiar a expansi\u00f3n no B\u00e1ltico: as presi\u00f3ns da liga e da nobreza obrigaron ao rei a exiliarse en 1370.\nMargarida I foi a filla de Valdemar Atterdag, que casou con Haakon VI de Noruega nun intento de unir estes dous reinos e Suecia, xa que Haakon estaba relacionado coa familia real sueca. O seu fillo Olav estaba destinado a dirixir o tres reinos pero a s\u00faa morte provocou que fose Margarita a encargada de facelo. Durante a s\u00faa vida, os reinos de Dinamarca, Noruega e Suecia (inclu\u00eddas as Illas Feroe as\u00ed como Islandia, Groenlandia e a actual Finlandia) estiveron unificados e baixo o seu mandato, no que se co\u00f1eceu como Uni\u00f3n de Kalmar, feita oficial en 1397. O seu sucesor, Erik de Pomerania, non ti\u00f1a a habilidade da ra\u00ed\u00f1a e foi o responsable directo da desintegraci\u00f3n da Uni\u00f3n. Con todo, cando Cristovo de Baviera chegou ao trono Escandinavia volveu unirse, a\u00ednda que dun modo breve. A nobreza sueca estaba cada vez m\u00e1is descontenta e a uni\u00f3n converteuse nun concepto legal m\u00e1is que nun concepto real.\nA principios do s\u00e9culo XVI chegou ao poder o rei Cristi\u00e1n II. Conquistou Suecia nun intento de reforzar a uni\u00f3n. Asasinou a numerosos membros das forzas suecas antiunionistas, as\u00ed como a civ\u00eds, entre os que se atopaban mulleres e nenos. Isto destru\u00edu toda esperanza de manter a uni\u00f3n escandinava. A reforma protestante, orixinada en Alema\u00f1a polas ideas de Marti\u00f1o Lutero, foi introducida en Dinamarca en 1536, e tivo un grande impacto; a actual Igrexa de Dinamarca \u00e9 luterana. Como no resto de Europa, a expansi\u00f3n do protestantismo foi posible pola poderosa combinaci\u00f3n do entusiasmo popular co intento dos gobernos de afastarse do control de Roma.\nIdade Moderna.\nDurante o s\u00e9culo XVI Dinamarca creceu de forma notable. A econom\u00eda dinamarquesa beneficiouse da Guerra dos Oito Anos nos Pa\u00edses Baixos, xa que un n\u00famero notable de refuxiados desa zona, a m\u00e1is desenvolvida economicamente de toda Europa, chegou a Dinamarca. Isto axudou a modernizar a sociedade e a establecer v\u00ednculos comerciais cos Pa\u00edses Baixos. Naquela \u00e9poca Dinamarca era un reino relativamente poderoso. A pol\u00edtica europea do s\u00e9culo XVI estivo fortemente influ\u00edda pola contenda entre as forzas cat\u00f3licas e as protestantes, o que fixo inevitable que Dinamarca se vise involucrada na guerra se chegaba a producirse. A Guerra dos Trinta Anos chegou aos estados protestantes en 1620 e Dinamarca foi reclamada para defender \"a causa protestante\". A intervenci\u00f3n en Alema\u00f1a das forzas dinamarquesas, dirixidas polo rei Christi\u00e1n IV, foi un fracaso; pola contra, a posterior intervenci\u00f3n sueca foi un aut\u00e9ntico \u00e9xito. Christi\u00e1n IV reinou entre 1588 e 1648. Despois da s\u00faa morte, Dinamarca enfrontouse a Suecia nunha nova guerra. Un inverno anormalmente fr\u00edo permitiu que as tropas suecas chegasen at\u00e9 Copenhaguen. A paz de 1658 cedeu a Suecia tres das provincias m\u00e1is ricas de Dinamarca: Escania, Halland e Blechinge, baixo os termos do tratado de Roskilde.\nComo resultado do desastre da guerra contra Suecia, o rei Frederico III foi quen de convencer os nobres de que lle cedesen alg\u00fans dos seus poderes a cambio dunha reduci\u00f3n dos impostos; comezaba as\u00ed a era do absolutismo en Dinamarca e a asemblea dinamarquesa queda suspendida durante dous s\u00e9culos. Durante este per\u00edodo, o poder centralizouse en Copenhaguen e o goberno reorganizouse dunha maneira moito m\u00e1is xer\u00e1rquica, constru\u00eddo ao redor do rei como punto central da administraci\u00f3n. Os oficiais da corte dominaban a administraci\u00f3n, as\u00ed como un novo grupo de bur\u00f3cratas. A aristocracia viu como a s\u00faa influencia se reduc\u00eda notablemente e tanto a administraci\u00f3n como as leis moderniz\u00e1ronse neste per\u00edodo. Os intentos de diversificar a econom\u00eda para non depender en exclusiva da agricultura fallaron e durante este per\u00edodo houbo moi poucas industrias, excepto na zona de Copenhaguen.\nA finais do s\u00e9culo XVIII realizouse unha extensa reforma agraria e as\u00ed, durante todo o s\u00e9culo XVIII, a econom\u00eda dinamarquesa tivo un bo comportamento, xa que a demanda dos produtos agr\u00edcolas dinamarqueses se estendeu por toda Europa. Os barcos dinamarqueses comerciaron con todo o continente, as\u00ed como a zona do Atl\u00e1ntico norte. As ideas do S\u00e9culo das Luces volv\u00e9ronse moi populares entre a clase media dinamarquesa, aumentando o interese polas liberdades persoais. Ao mesmo tempo, empezouse a desenvolver un sentimento nacionalista dan\u00e9s e aumentou a hostilidade cara aos alem\u00e1ns e noruegueses presentes na corte real. O antagonismo entre alem\u00e1ns e dinamarqueses f\u00edxose m\u00e1is forte a partir de mediados do s\u00e9culo XVIII.\nA solidez da econom\u00eda dinamarquesa viuse fortemente afectada as perdas provocadas durante as guerras napole\u00f3nicas. Dinamarca aliouse con Francia e librou diversas batallas contra as tropas brit\u00e1nicas. A frota brit\u00e1nica atacou Copenhaguen en 1801 (Primeira Batalla de Copenhaguen). En 1807 a frota brit\u00e1nica bombardeou de novo a cidade, o que provocou numerosas baixas civ\u00eds. En 1808 un ex\u00e9rcito espa\u00f1ol de 15.000 homes ao mando do Marqu\u00e9s da Romana interveu en Dinamarca en apoio de Napole\u00f3n. Tras a derrota da frota dinamarquesa, Noruega pasou da coroa de Dinamarca \u00e1 de Suecia polo tratado de Kiel, como recompensa a Suecia por parte do bando vencedor. Pero as revoltas norueguesas terminaron na independencia, e os noruegueses coroaron a Christian Frederick (o futuro Christi\u00e1n VIII) como rei. Durante este per\u00edodo, Dinamarca estivo literalmente en bancarrota e a poboaci\u00f3n sufriu grandes privaci\u00f3ns. Curiosamente, \u00e9 co\u00f1ecido como \"a idade de ouro\" da historia intelectual dinamarquesa. A literatura, pintura, escultura e a filosof\u00eda tiveron unha \u00e9poca infrecuentemente brillante. Hans Christian Andersen, S\u00f8ren Kierkegaard e Bertel Thorvaldsen realizaron as s\u00faas obras durante este per\u00edodo.\nOs movementos liberais e nacionalistas ga\u00f1aron forza a partir de 1830. O 5 de xu\u00f1o de 1849, Dinamarca converteuse nunha monarqu\u00eda constitucional. A crecente burgues\u00eda empezou a esixir un posto no goberno; para evitar unha revolta sanguenta, o rei Frederico VII concedeu as demandas da cidadan\u00eda e redactouse unha nova Constituci\u00f3n que repart\u00eda os poderes. O rei converteuse na cabeza do poder executivo, que se complementaba co poder lexislativo, que resid\u00eda en d\u00faas c\u00e1maras parlamentarias: o \"Folketing\", que representaba os granxeiros, mercadores, comerciantes e clase media, e o \"Landsting\", que representaba a vella aristocracia. A situaci\u00f3n pol\u00edtica emerxente coa nova constituci\u00f3n alarmou a algunhas das antigas elites sociais, que tem\u00edan que cidad\u00e1ns con educaci\u00f3n b\u00e1sica substitu\u00edsen a profesores e profesionais nas posici\u00f3ns de poder. Os campesi\u00f1os, en coalici\u00f3n con elementos radicais das cidades, ga\u00f1aron a maior\u00eda dos asentos do Folketing e iniciouse unha crise constitucional, que finalizou en 1901 coa introduci\u00f3n dun goberno parlamentario. Decidiuse que ning\u00fan goberno pod\u00eda actuar contra os desexos da maior\u00eda parlamentar\u00eda.\nS\u00e9culo XX.\nDurante as primeiras d\u00e9cadas do s\u00e9culo XX as mulleres conseguiron o dereito ao voto (1915), e algunhas das colonias danesas nas Indias orientais vend\u00e9ronse aos Estados Unidos. Durante este per\u00edodo, Dinamarca empezou unha serie de reformas sociais e laborais que sentaron a base do actual \"Estado do Benestar\". A\u00ednda que Dinamarca se mantivo neutral durante a primeira guerra mundial, o conflito afectou o pa\u00eds de forma considerable. O comercio co resto de Europa interrompeuse e o continente entrou nunha etapa de inestabilidade econ\u00f3mica. Nas elecci\u00f3ns de 1924 o partido social dem\u00f3crata converteuse no m\u00e1is votado, posici\u00f3n que mantivo at\u00e9 o ano 2001.\nA pesar da s\u00faa declaraci\u00f3n de neutralidade ao comezo da segunda guerra mundial, Dinamarca foi invadida polas tropas nazis o 9 de abril de 1940 e estivo ocupada at\u00e9 o 5 de maio de 1945. Durante o inicio do per\u00edodo de ocupaci\u00f3n, o Folketing seguiu realizando sesi\u00f3ns e a polic\u00eda mant\u00edvose baixo control dan\u00e9s. A partir de 1943, os nazis tomaron o control total sobre o pa\u00eds, o que provocou que se desenvolvese un importante movemento de resistencia. A\u00ednda que o control se fac\u00eda cada vez m\u00e1is dif\u00edcil, os alem\u00e1ns non se retiraron de Dinamarca at\u00e9 a chegada das tropas aliadas, case ao final da guerra. Durante a ocupaci\u00f3n, un gran n\u00famero de xudeus daneses emigrou at\u00e9 Suecia para evitar a deportaci\u00f3n.\nEn 1953 realiz\u00e1ronse algunhas reformas pol\u00edticas importantes en Dinamarca, como a abolici\u00f3n do estado de colonia de Groenlandia ou a reforma constitucional, que permit\u00eda a subida ao trono dunha muller. Ao finalizar a segunda guerra mundial o pa\u00eds abandonou a s\u00faa tradicional posici\u00f3n de neutralidade. Dinamarca converteuse en membro das Naci\u00f3ns Unidas e foi un dos membros fundadores da OTAN. En 1973 aprobou a entrada na Comunidade Econ\u00f3mica Europea, predecesora da Uni\u00f3n Europea. En 2000, Dinamarca decidiu por referendo non unirse \u00e1 moeda \u00fanica europea, o euro.\nXeograf\u00eda.\nO territorio de Dinamarca consta da pen\u00ednsula de Xutlandia (en dinamarqu\u00e9s: \"Jylland\") e de 443 illas, das cales 76 est\u00e1n habitadas. Cunha lonxitude m\u00e1xima de 375\u00a0km, que se estende dende a fronteira alem\u00e1 con Schleswig-Holstein cara ao norte, o pa\u00eds \u00e9, en xeral, plano e con poucas elevaci\u00f3ns, sendo o M\u00f8lleh\u00f8j con 170,86 m o punto m\u00e1is alto e o Lammefjord o m\u00e1is baixo con 7 metros baixo o mar, e cunha altura media de tan s\u00f3 31 m por riba do nivel do mar. A s\u00faa costa oeste est\u00e1 protexida das tempestades no mar do norte por dunas e bancos de area. As illas at\u00f3panse no mar B\u00e1ltico, que forma tam\u00e9n a fronteira leste de Xutlandia.\nA paisaxe danesa foi formada en gran parte polos glaciares que cubr\u00edan por completo esta zona, no que as idas e vindas das masas de xeo acumularon outeiros de material areoso. Hoxe en d\u00eda un cinto destes outeiros separan o leste do oeste de Xutlandia. Entre as illas m\u00e1is importantes p\u00f3dense destacar a situada ao leste de Xutlandia, separada polo estreito do Pequeno Belt, Fionia e a illa que se atopa no seu lado sueste, Langeland (en galego: \"terra longa\"), algo menor; ademais da illa de Selandia, m\u00e1is al\u00f3 do Gran Belt (en dinamarqu\u00e9s: \"Storeb\u00e6lt\"), onde se atopa a capital, Copenhaguen. Mais lonxe ao leste at\u00f3pase a illa gran\u00edtica de Bornholm, situada entre Polonia ao sur e Suecia ao norte. Moitas das illas est\u00e1n ligadas por pontes, destacando sobre todo a ponte de \u00d8resund, que liga Selandia a Suecia, e a ponte do Gran Belt, que liga Fionia \u00e1 propia Selandia. \u00c9 preciso destacar finalmente as illas de Groenlandia e Feroe, territorios dependentes de Dinamarca.\nA vexetaci\u00f3n aut\u00f3ctona est\u00e1 formada por bosques de \u00e1rbores con folla caduca. Nas reforestaci\u00f3ns, estes est\u00e1n sendo desprazados cada vez m\u00e1is por con\u00edferas. A maior parte dos bosques util\u00edzanse como protecci\u00f3n contra os ventos e para evitar a perda de terra e area polo lado do mar do norte. A parte de cervos e veados non se conservaron animais maiores nos bosques de Dinamarca, con todo hai unha fauna importante e variada de aves. A contaminaci\u00f3n ambiental \u00e9 a principal ameaza para a fauna danesa nas zonas acu\u00e1ticas preto das costas e nos lagos e r\u00edos do interior. Como recursos naturais at\u00f3panse en Dinamarca petr\u00f3leo, gas natural, peixe, sal e rocha calcaria.\nClima.\nO clima de Dinamarca \u00e9 suave e agradable durante todo o ano e, polo tanto, \u00e9 pouco frecuente experimentar situaci\u00f3ns clim\u00e1ticas extremas, estando marcado o clima pola s\u00faa situaci\u00f3n setentrional e a corrente do Golfo. Os ver\u00e1ns son frescos cunha temperatura media en agosto de 15,7\u00a0\u00b0C e os invernos suaves con temperaturas medias en xaneiro e febreiro de 0\u00a0\u00b0C. Hai suficientes precipitaci\u00f3ns durante todo o ano, cunha media de 121 d\u00edas con precipitaci\u00f3ns ao ano, cunha media de 712\u00a0mm. anuais co outono como a estaci\u00f3n m\u00e1is h\u00famida e a primavera a m\u00e1is seca e a mi\u00fado sopran ventos moderados a fortes do oeste nas costas. Por mor da s\u00faa localizaci\u00f3n no norte de Europa, hai grandes variaci\u00f3ns na duraci\u00f3n da luz di\u00farna, no inverno os d\u00edas son curtos, coa luzada sa\u00edndo en Copenhaguen arredor das 8:45\u00a0am e o solpor po\u00f1\u00e9ndose \u00e1s 3:45\u00a0pm (hora local), mentres os d\u00edas son longos no ver\u00e1n coa luzada \u00e1s 4:30\u00a0am e o solpor \u00e1s 10\u00a0pm.\nFlora e Fauna.\nO territorio de Dinamarca est\u00e1 dominado polo bioma de bosque morno de frondosas. WWF distingue en Dinamarca dous ecorrexi\u00f3ns diferentes:\nAdemais, as illas Feroe constit\u00faen a ecorrexi\u00f3n denominada prader\u00eda boreal das illas Feroe.\nConservaci\u00f3n ambiental.\nEn Dinamarca hai conciencia coa xesti\u00f3n responsable e preservaci\u00f3n do ambiente, especialmente en reducir o impacto antr\u00f3pico no ao actual per\u00edodo de quecemento global. Dinamarca \u00e9, en termos relativos, a m\u00e1is destacada en canto a fabricaci\u00f3n e utilizaci\u00f3n de turbinas e\u00f3licas, co compromiso realizado nos anos 1970 de chegar a obter a metade da produci\u00f3n de enerx\u00eda do pa\u00eds mediante o vento. Actualmente xera m\u00e1is do 20% da s\u00faa electricidade mediante aeroxeradores, maior porcentaxe que calquera outro pa\u00eds, e \u00e9 o quinto en produci\u00f3n total de enerx\u00eda e\u00f3lica, a pesar de ser o pa\u00eds n\u00famero 56 en canto a consumo el\u00e9ctrico. C\u00f3mpre destacar que do 7 ao 18 de decembro de 2009 foi celebrada a Conferencia sobre o Cambio Clim\u00e1tico da ONU 2009 en Copenhaguen, a\u00ednda que a maior\u00eda dos medios sinalaron que o acordo logrado finalmente distaba bastante do que se agardaba por parte da ONU e os cient\u00edficos.\nPol\u00edtica e goberno.\nDinamarca \u00e9 unha monarqu\u00eda constitucional, cunha lista de monarcas que se mantivo de forma continua por un per\u00edodo de m\u00e1is de 1.000 anos (excepto nun per\u00edodo de interregnos entre 1332 e 1340). No ano 2010 a actual Ra\u00ed\u00f1a \u00e9 Margarida II, que ten numerosas funci\u00f3ns de tipo cerimonial, como por exemplo designar ao Primeiro Ministro e ao gabinete, responsables da administraci\u00f3n do goberno. Con todo, ten que realizar consultas cos diferentes l\u00edderes parlamentarios antes da designaci\u00f3n, xa que o gabinete pode ser destitu\u00eddo mediante unha moci\u00f3n de censura presentada no Folketing, o Parlamento dan\u00e9s. Os membros do gabinete non te\u00f1en por que ser parlamentarios.\nEntre 1849 e 1953, o Folketing foi bicameral, mais en 1953 a nova Constituci\u00f3n estableceu un sistema unicameral, formado por non m\u00e1is de 179 membros, dos cales dous proceden de Groenlandia e dous das Illas Feroe. As elecci\u00f3ns cel\u00e9branse como m\u00ednimo cada catro anos, a\u00ednda que o Primeiro Ministro ten a potestade de convocar elecci\u00f3ns anticipadas. Os membros do Folketing el\u00edxense por un complicado sistema de representaci\u00f3n proporcional: calquera partido que reciba polo menos o 2% dos votos totais ten representaci\u00f3n. O resultado deste sistema \u00e9 unha gran cantidade de partidos pol\u00edticos (no Parlamento actual despois das elecci\u00f3ns de 2007 est\u00e1n presentes oito partidos, m\u00e1is outros catro distintos das Illas Feroe e Groenlandia). O partido m\u00e1is votado recibiu nas elecci\u00f3ns de 2007 o 26,2% dos votos. A participaci\u00f3n nas elecci\u00f3ns ten unha media do 85%, sendo nas \u00faltimas elecci\u00f3ns do 86,6%.\nAs Illas Feroe e Groenlandia te\u00f1en o seu propio goberno aut\u00f3nomo, cun alto comisionado que act\u00faa como representante do goberno dan\u00e9s no territorio. O goberno aut\u00f3nomo \u00e9 o responsable das pol\u00edticas locais; as relaci\u00f3ns internacionais, a pol\u00edtica monetaria e a de defensa dependen directamente do goberno dan\u00e9s.\nCondici\u00f3ns pol\u00edticas.\nA vida pol\u00edtica en Dinamarca \u00e9 ordenada e democr\u00e1tica. Os cambios pol\u00edticos prod\u00facense de forma gradual a trav\u00e9s dun proceso froito do consenso; os m\u00e9todos pol\u00edticos e as actitudes son, en xeral, moderados. Os socialdem\u00f3cratas, definidos historicamente como un movemento obreiro ben organizado, que hoxe en d\u00eda representan m\u00e1is \u00e1 clase media, mantiv\u00e9ronse no poder durante a maior parte das lexislaturas posteriores \u00e1 segunda guerra mundial. Desde 1982 at\u00e9 1993 e desde as elecci\u00f3ns de 2001, Dinamarca estivo gobernada por unha coalici\u00f3n liberal-conservadora, dirixida por Anders Fogh Rasmussen. No ano 2007 o Primeiro Ministro era Lars L\u00f8kke Rasmussen, dos liberais.\nSubdivisi\u00f3ns administrativas.\nDesde o 1 de xaneiro de 2007, Dinamarca est\u00e1 dividida en 5 rexi\u00f3ns (\"regioner\") e 98 concellos (\"kommuner\") que substitu\u00edron os tradicionais condados e os antigos 270 concellos respectivamente. As cinco rexi\u00f3ns existentes son:\nO arquip\u00e9lago de Ertholmene non forma parte de ningunha rexi\u00f3n nin concello, admin\u00edstrao o goberno dinamarqu\u00e9s.\nAntigos distritos.\nDende 1970 at\u00e9 o 31 de decembro de 2006, Dinamarca estivo dividida en 13 distritos (en dinamarqu\u00e9s: \"amter\") e 271 comunas (\"kommuner\"). No caso da \u00e1rea metropolitana de Copenhaguen, este estaba administrado polo distrito hom\u00f3nimo, f\u00f3ra de dous municipios aut\u00f3nomos, un do mesmo nome e o de Frederiksberg. En tanto, a illa de Bornholm atop\u00e1base dividida en cinco municipios que conformaban un condado ata que foron unidas nun s\u00f3 municipio rexional o 1 de xaneiro de 2003. Este municipio rexional ti\u00f1a as mesmas caracter\u00edsticas que os municipios aut\u00f3nomos da capital.\nEn 2004, o goberno propuxo reformar o sistema administrativo ao actual: cinco grandes rexi\u00f3ns co fin de administrar o sistema de sa\u00fade. A proposta ademais inclu\u00eda a reduci\u00f3n de municipios a preto de 100, cun m\u00ednimo de 20.000 habitantes por cada un (a\u00ednda que se estableceron algunhas excepci\u00f3ns). O Parlamento de Dinamarca finalmente aprobou a proposta o 24 de febreiro de 2005.\nEconom\u00eda.\nA moderna econom\u00eda de mercado de Dinamarca permite que exista unha agricultura de alta tecnolox\u00eda, uns altos niveis de benestar, unha moeda est\u00e1bel e unha alta dependencia dos mercados exteriores. Dinamarca \u00e9 un exportador neto de produtos alimenticios e enerx\u00eda e ten unha balanza de pagamentos positiva. \u00c9 dependente dos intercambios comerciais cos outros pa\u00edses e da capacidade de influencia nas conxunturas internacionais e nos factores econ\u00f3micos. O valor das exportaci\u00f3ns e importaci\u00f3ns comp\u00f3n cerca dun terzo do valor do PIB, fac\u00e9ndose gran parte dos intercambios comerciais con outros estados da Uni\u00f3n Europea, sendo o socio de comercio bilateral m\u00e1is importante Alema\u00f1a e tendo unha boa interacci\u00f3n econ\u00f3mica con Suecia e o Reino Unido. F\u00f3ra da UE, Dinamarca mant\u00e9n relaci\u00f3ns comerciais con Noruega, os Estados Unidos e o Xap\u00f3n.\nDende a segunda guerra mundial, as exportaci\u00f3ns danesas est\u00e1n en expansi\u00f3n. A venda de produtos industriais superou a exportaci\u00f3n agraria, ocupando un lugar cada vez m\u00e1is importante dentro da pauta de exportaci\u00f3ns. Ao final dos anos 90, a exportaci\u00f3n industrial constitu\u00edu aproximadamente 80% do valor total das vendas ao exterior, mentres as vendas de produtos agrarios representaron 11%. As \u00e1reas de ferramentas e maquinaria forman 26% do total das exportaci\u00f3ns industriais, os produtos qu\u00edmicos representan 12% e os produtos da industria agroalimentaria atenden ao 4%.\nNo caso das importaci\u00f3ns, os principais produtos comprados son materias primas e produtos semifabricados, inclu\u00edndo a enerx\u00eda. A compra de maquinaria e equipamentos de produci\u00f3n para industria e comercio representa 67% do valor total de importaci\u00f3ns. Nos anos 80, a importaci\u00f3n de enerx\u00eda caeu dun modo significativo, debido ao aumento da produci\u00f3n interna de petr\u00f3leo. Os outros 33% de importaci\u00f3ns son de produtos de consumo, como os autom\u00f3biles.\nUn 75% dos traballadores daneses pertence a alg\u00fan sindicato dentro da Confederaci\u00f3n Dinamarquesa de Sindicatos. As relaci\u00f3ns entre os sindicatos e a patronal son de cooperaci\u00f3n. Os convenios laborais que fixan os horarios de traballo e os salarios neg\u00f3cianse entre a patronal e os sindicatos, cunha m\u00ednima implicaci\u00f3n do goberno. O goberno foi quen de igualar e superar os criterios econ\u00f3micos de converxencia necesarios para entrar na uni\u00f3n econ\u00f3mica e monetaria da Uni\u00f3n Europea. Mais, Dinamarca, nun referendo realizado en setembro de 2000, decidiu non adoptar o euro como moeda, mantendo o uso da coroa.\nDemograf\u00eda.\nMoitos dos daneses actuais trazan a s\u00faa \u00e1rbore xeneal\u00f3xica a partir da poboaci\u00f3n xermano-g\u00f3tica que habitou Dinamarca dende tempos prehist\u00f3ricos. Con todo, coa inmigraci\u00f3n que chegou ao pa\u00eds nos \u00faltimos anos, a poboaci\u00f3n danesa f\u00edxose m\u00e1is heterox\u00e9nea. O dinamarqu\u00e9s \u00e9 o principal idioma de Dinamarca. Durante as migraci\u00f3ns dos Hunos e os eslavos, os daneses instal\u00e1ronse na pen\u00ednsula de Xutlandia. Foron expulsados polos nativos e outras tribos de orixe xerm\u00e1nica. Os atacantes deixaron atr\u00e1s unha chea de barcos, cuxos restos, na actualidade, a\u00ednda se est\u00e1n recuperando.\nUnha pequena minor\u00eda de xermano-parlantes habita hoxe en d\u00eda no sur de Xutlandia, exactamente no norte de Schleswig. Os duques de Schleswig e Holstein estiveron durante moito tempo baixo as ordes do Santo Imperio Romano, cuesti\u00f3n que se utilizou para manterse independentes. A zona norte de Schleswig entrou a formar parte de Dinamarca co Tratado de Versalles. Hoxe en d\u00eda gran parte da poboaci\u00f3n das zonas fronteirizas fala os dous idiomas. A maior parte da poboaci\u00f3n de orixe inuit habita en Groenlandia; as Illas Feroe te\u00f1en unha poboaci\u00f3n n\u00f3rdica que fala a s\u00faa propia linguaxe. A educaci\u00f3n \u00e9 obrigatoria desde o sete aos 16 anos e \u00e9 gratu\u00edta at\u00e9 o nivel universitario.\nA Igrexa do Pobo Dan\u00e9s, unha forma de luteranismo, est\u00e1 apoiada polo estado e, de acordo cos datos de 2002, un 84,3% dos daneses practican esta relixi\u00f3n, con todo, Dinamarca permite a liberdade de cultos e na actualidade pract\u00edcanse doce relixi\u00f3ns. Entre as que as que contan con m\u00e1is seguidores son os bautistas, metodistas, pentecostais, anglicanos, luteranos libres e cat\u00f3licos, sendo un 3% da poboaci\u00f3n musulm\u00e1.\nA composici\u00f3n \u00e9tnica actual \u00e9 a seguinte:\nCultura.\nAlg\u00fans dos valores m\u00e1is importantes na cultura danesa son, entre outros, a empat\u00eda, a solidariedade, a confianza entre as persoas, a tolerancia, a liberdade, a igualdade e a xustiza. Seguen ao p\u00e9 da letra as s\u00faas leis e a s\u00faa constituci\u00f3n. Os dinamarqueses est\u00e1n moi dispostos a demostrar a cultura que te\u00f1en e orgullosos da s\u00faa historia, sempre pondo de fronte a s\u00faa bandeira, a s\u00faa ra\u00ed\u00f1a, e a s\u00faa moeda (a coroa dinamarquesa). A maior parte da poboaci\u00f3n de Dinamarca opina que as tradici\u00f3ns danesas forman parte do patrimonio cultural nacional, e moitos cren que hai que protexelas fronte a influencias externas. Con todo, isto non significa que non adopten tradici\u00f3ns doutras culturas pr\u00f3ximas.\nOs dinamarqueses te\u00f1en unha actitude moi relaxada e alegre fronte \u00e1 vida, o cal se reflicte no seu trato social que adoita ser moi informal. Son tolerantes, pac\u00edficos, de mentalidade aberta e sen ning\u00fan tab\u00fa. A sinceridade \u00e9 importante para os daneses, que son francos e que non ocultan as s\u00faas opini\u00f3ns cr\u00edticas. O humor dan\u00e9s \u00e9 ir\u00f3nico, sarc\u00e1stico e informal e util\u00edzase con frecuencia en calquera tipo de conversaci\u00f3n como unha forma de mostrar confianza. Non \u00e9 unha porta aberta para ofender ou faltar o respecto. \u00c9 case imposible ofender un dan\u00e9s. Con todo, para algunhas culturas pode ser dif\u00edcil interpretar o humor e sarcasmo dan\u00e9s. A actitude relaxada dos daneses ademais refl\u00edctese nos moitos ambientes alternativos que ten Dinamarca e que son unha parte fascinante e exuberante do pa\u00eds.\nA xente da pen\u00ednsula Xutlandia caracter\u00edzase por seren granxeiros e por costumes m\u00e1is arraigados e tradicionais. A poboaci\u00f3n da illa Fionia, son xente dedicada \u00e1 agricultura, a s\u00faa maneira de falar \u00e9 co\u00f1ecida por moitos como 'cantada', viven nunha illa pequena o que os fai chegar \u00e1 capital Odense en trinta minutos aproximadamente. Fionia \u00e9 chamada \"A illa do sorriso\" pola amabilidade da s\u00faa xente. Na illa Selandia, a xente traballa maiormente na industria, sendo a parte m\u00e1is activa de Dinamarca. Alg\u00fans co\u00f1ecidos dinamarqueses son o escultor Bertel Thorvaldsen, o compositor Carl Nielsen, o arquitecto J\u00f8rn Utzon, o f\u00edsico Niels Bohr ou o astr\u00f3nomo Tycho Brahe.\nLingua e literatura.\nO dinamarqu\u00e9s \u00e9 unha lingua xerm\u00e1nica falada por preto de seis mill\u00f3ns de persoas. Por motivos hist\u00f3ricos de dominaci\u00f3n danesa e de intercomunicaci\u00f3n nos pa\u00edses acollidos ao Consello N\u00f3rdico, en Islandia ens\u00ednase esta lingua nas escolas, o que permite comunicarse aos islandeses en dan\u00e9s con certa competencia. \u00c9 considerado ademais, un dos idiomas m\u00e1is dif\u00edciles de aprender en Europa pola s\u00faa complicada pronuncia.\nA maior parte do l\u00e9xico dan\u00e9s procede do antigo n\u00f3rdico, do cal se formaron novas palabras mediante palabras compostas. Con todo, unha porcentaxe considerable de vocabulario procede do baixo alem\u00e1n, (por exemplo, \"betale\" = pagar, \"m\u00e5ske\" = se cadra). Posteriormente, o alto alem\u00e1n, o franc\u00e9s e agora o ingl\u00e9s superaron ao baixo alem\u00e1n na s\u00faa influencia sobre o dan\u00e9s. A relaci\u00f3n xen\u00e9tica e hist\u00f3rica entre o ingl\u00e9s e o dan\u00e9s fai que numerosas palabras de ambas as linguas se parezan; por exemplo, h\u00e5nd (hand), igen (again), n\u00e6se (nose). Con todo, a pronuncia destas palabras en ambas as linguas var\u00eda considerablemente. Esta relaci\u00f3n est\u00e1 marcada especialmente pola invasi\u00f3n viquinga de parte do norte de Inglaterra. A primeira traduci\u00f3n da Biblia ao dan\u00e9s publicouse en 1550.\nAlg\u00fans exemplos de escritores famosos de obras en dan\u00e9s son o fil\u00f3sofo existencial S\u00f8ren Kierkegaard, o prol\u00edfico escritor de f\u00e1bulas Hans Christian Andersen e o novelista Ludvig Holberg. Tres autores daneses do s\u00e9culo XX recibiron o Premio Nobel de Literatura: Karl Adolph Gjellerup e Henrik Pontoppidan, que o recibiron en 1917; e Johannes Vilhelm Jensen, galardoado en 1944. Outros escritores dinamarqueses co\u00f1ecidos son Jeppe Aakj\u00e6r, Martin Andersen Nex\u00f8, Jens Immanuel Baggesen, Herman Bang, Karen Blixen, Sven Hassel, Ludvig Holberg, Ole Henrik Laub, N. F. S. Grundtvig, Ole Lund Kirkegaard ou Klaus Rifbjerg."}
{"id": "141", "revid": "98629", "url": "https://gl.wikipedia.org/wiki?curid=141", "title": "Estat\u00edstica", "text": "A estat\u00edstica \u00e9 unha colecci\u00f3n de m\u00e9todos que axudan a describir, resumir, interpretar e analizar datos. As conclusi\u00f3ns tiradas dos datos son vitais en \u00e1mbitos tan diversos coma a investigaci\u00f3n, a administraci\u00f3n ou os negocios. Independentemente do campo onde se estea aplicando, \u00e9 importante que a recollida de datos se faga dun xeito que permita a s\u00faa an\u00e1lise. A distribuci\u00f3n destes datos nun conxunto ou nunha matriz de datos permite a aplicaci\u00f3n dunha ampla variedade de m\u00e9todos estat\u00edsticos. A estat\u00edstica, como especialidade matem\u00e1tica que \u00e9, \u00e9 unha ciencia, auxiliar en canto \u00e1s s\u00faas aplicaci\u00f3ns noutras disciplinas.\nNun sentido m\u00e1is restrinxido, o termo estat\u00edstica \u00fasase para denominar os propios datos ou os n\u00fameros derivados deses datos. As\u00ed, f\u00e1lase de \"estat\u00edsticas de emprego\", \"estat\u00edsticas de accidentes\" etc.\nHistoria.\nO co\u00f1ecemento da historia dunha disciplina \u00e9 importante, polo menos en tres aspectos: \nA estat\u00edstica actual \u00e9 o resultado da confluencia de d\u00faas disciplinas: C\u00e1lculo de Probabilidades e Estat\u00edstica, entendida esta \u00faltima como a Aritm\u00e9tica. Etimoloxicamente \"estat\u00edstica\", deriva de \"Estado\", do lat\u00edn \"status\".\nEn civilizaci\u00f3ns antigas, o azar explic\u00e1base mediante a vontade divina. Os or\u00e1culos, sacerdotes e pitonisas en Grecia e Roma usaban a configuraci\u00f3n resultante de botar catro dados para agoirar o futuro e revelar a vontade favorable ou desfavorable dos deuses. Pr\u00e1cticas semellantes aparecen en culturas distantes como a xud\u00eda, tibetana ou india. Esta actitude m\u00e1xica a respecto do azar manif\u00e9stase igualmente en (Piaget)\nO Renacemento sup\u00f3n un novo enfoque global de considerarmos o mundo. Neste sentido, hai unha reconsideraci\u00f3n dos experimentos aleatorios, e os matem\u00e1ticos italianos de comezos de s\u00e9culo XVI, empezan a interpretar os resultados de experimentos aleatorios simples. Cabe destacar, entre outros, Cardano, Galileo e Tartaglia.\nO desenvolvemento da an\u00e1lise matem\u00e1tica dos xogos de azar prod\u00facese de vagar durante os s\u00e9culos XVI e XVII con Pascal, Fermat e o Cabaleiro de M\u00e9r\u00e9 estudando dar resposta \u00e1 aparici\u00f3n dos resultados en distintos xogos de azar, daquela moi populares. O c\u00e1lculo de probabilidades consol\u00eddase como disciplina independente no per\u00edodo que vai desde a segunda metade do s\u00e9culo XVII at\u00e9 comezos do XVIII.\nDurante o s\u00e9culo XVIII o c\u00e1lculo de probabilidades esp\u00e1llase por problemas f\u00edsicos e actuariais (en seguros mar\u00edtimos). Neste per\u00edodo cabe destacar a aplicaci\u00f3n a problemas f\u00edsicos e astron\u00f3micos que aparecen ligados ao contraste emp\u00edrico da Teor\u00eda de Newton. Newton estableceu unha teor\u00eda com\u00fan para explicar fen\u00f3menos que ti\u00f1an sido obxecto de estudos fragmentarios e incompletos. Tam\u00e9n durante este s\u00e9culo e parte do XIX as investigaci\u00f3ns f\u00edsicas e astron\u00f3micas dan pulo ao desenvolvemento dos primeiros m\u00e9todos estat\u00edsticos. O primeiro problema foi o Tratamento de Erros de medida, desenv\u00f3lvese un m\u00e9todo para estimar unha cantidade desco\u00f1ecida a partir dun conxunto de medidas do seu valor que presentan un erro experimental (Bernouilli), tam\u00e9n se desenvolve un test para determinar se pode aceptarse a hip\u00f3tese de aleatoriedade no ordenamento das \u00f3rbitas dos planetas. Por outra banda Pierre Simon m\u00e1is co\u00f1ecido como Marqu\u00e9s de Laplace, introduce a primeira definici\u00f3n expl\u00edcita de probabilidade. E elab\u00f3ranse modelos para predicir valores dunha variable a partir doutras posibelmente relacionadas con elas, a regresi\u00f3n.\nA segunda contribuci\u00f3n fundamental a este per\u00edodo \u00e9 debida a Gauss quen resolve de modo xeral o problema de estimaci\u00f3n de modelos estat\u00edsticos con aplicaci\u00f3n en Astronom\u00eda.\nDurante a primeira metade do s\u00e9culo XIX os matem\u00e1ticos-astr\u00f3nomos contin\u00faan a ampliar a Teor\u00eda de erros. Caben destacar entre outros investigadores: Auguste Bravais, Pierce e Simon Newcomb. M\u00e1is os avances en Teor\u00eda de Erros te\u00f1en pouca influencia noutros campos f\u00f3ra da F\u00edsica ou Astronom\u00eda, en particular te\u00f1en pouca influencia nunha disciplina cuxo campo de estudo \u00e9 a An\u00e1lise Cuantitativa de datos demogr\u00e1ficos, sociais e econ\u00f3micos e que se co\u00f1ec\u00eda desde o s\u00e9culo XVII co nome de Estat\u00edstica.\nA estat\u00edstica at\u00e9 o s\u00e9culo XIX.\nDesde a antig\u00fcidade, os Estados te\u00f1en recollido informaci\u00f3n sobre a poboaci\u00f3n e riqueza que exist\u00eda nos seus dominios. Os censos romanos, os Inventarios de Carlomagno etc., poden considerarse precedentes da institucionalizaci\u00f3n da recollida de datos demogr\u00e1ficos e econ\u00f3micos polos Estados Modernos, principalmente por raz\u00f3ns fiscais. Esta aritm\u00e9tica pol\u00edtica ou Estat\u00edstica Descritiva evol\u00fae durante os s\u00e9culos XVII e XVIII tomando progresivamente un car\u00e1cter m\u00e1is cuantitativo.\nO primeiro intento de aplicar un razoamento propiamente estat\u00edstico, no sentido actual do termo, a datos demogr\u00e1ficos \u00e9 debido a Graunt (1662). Graunt intenta estimar a poboaci\u00f3n inglesa da s\u00faa \u00e9poca, e foi quen de, a partir dunha mostra, estimar por primeira vez taxas de mortalidade por idades e deducir a frecuencia de nacementos de homes e mulleres, entre outras an\u00e1lises demogr\u00e1ficas relevantes.\nAs primeiras t\u00e1boas completas de mortalidade foron publicadas por Edmund Halley en 1693, que estudou o problema dos seguros de vida. Durante o s\u00e9culo XVIII hai un r\u00e1pido crecemento dos seguros (sobre todo mar\u00edtimos) na Inglaterra, e apl\u00edcanse as t\u00e9cnicas demogr\u00e1ficas de Graunt e Petty para facer os primeiros censos oficiais. O primeiro censo que se co\u00f1ece foi debido ao Vicerrei Pedro de la Fasca, no Per\u00fa. Na Europa o primeiro censo faise en Irlanda en 1703 e en Espa\u00f1a, o primeiro faise en 1787 ao abeiro do Conde de Floridablanca.\nA comezos do s\u00e9culo XIX pode afirmarse que a case totalidade dos estados europeos recollen informaci\u00f3n oficial mediante censos de datos demogr\u00e1ficos, econ\u00f3micos, clim\u00e1ticos etc. Paralelamente xorden as Axencias Oficiais de Estat\u00edstica. En 1834 creouse a Royal Statistical Society en Londres e m\u00e1is tarde a American Statistical Association. En Espa\u00f1a a Lei da Funci\u00f3n Estat\u00edstica P\u00fablica regula o ordenamento Estat\u00edstico Oficial na Administraci\u00f3n do Estado. Na Galiza \u00e9 o Instituto Galego de Estat\u00edstica (IGE) quen se encarga de elaborar os produtos estat\u00edsticos para fins da Comunidade Aut\u00f3noma Galega. Xa nas Comunicades Europeas, de m\u00e1is recente creaci\u00f3n, o Eurostat enc\u00e1rgase da estat\u00edstica para fins comunitarios\nDurante o s\u00e9culo XVIII e a maior parte do XIX , a Estat\u00edstica evol\u00fae como ciencia separada do C\u00e1lculo de Probabilidades e a Teor\u00eda de Erros a\u00ednda que aparecen os primeiros autores De Moivre e Deparcieux que aplican o c\u00e1lculo de probabilidades a datos demogr\u00e1ficos e Condorcet e Laplace a problemas de aritm\u00e9tica pol\u00edtica. Unha contribuci\u00f3n importante cara a dita s\u00edntese \u00e9 debida a Adolphe Quetelet (1846),que sost\u00e9n a importancia do c\u00e1lculo de probabilidades para o estudo de datos humanos. Quetelet demostrou que a estatura dos recrutas dunha quinta segu\u00eda unha distribuci\u00f3n normal, e introduce o concepto de \u201chome medio\u201d. Non obstante hab\u00eda a\u00ednda obst\u00e1culos de \u00edndole ling\u00fc\u00edstica e de conceptos por eliminar. A uni\u00f3n entre ambas as correntes ven a producirse a comezos do s\u00e9culo XIX, favorecida en gran parte, polos novos problemas te\u00f3ricos e metodol\u00f3xicos que formulaba a contrastaci\u00f3n emp\u00edrica da Teor\u00eda de Darwin.\nO nacemento da Estat\u00edstica actual.\nDo mesmo xeito que Newton \u00e9 importante na Estat\u00edstica en canto aos seus estudos na F\u00edsica e Astronom\u00eda, Darwin en Biolox\u00eda introduce novidades como: a variabilidade, a selecci\u00f3n mediante a loita pola existencia, o concepto de poboaci\u00f3n composta por unidades elementais. Para resolver estes problemas Francis Galton (1822-1911), curm\u00e1n de Darwin, utiliza os m\u00e9todos estat\u00edsticos aplicados polos dem\u00f3grafos os modelos probabil\u00edsticos existentes para explicar aspectos de evoluci\u00f3n das especies. Galton tam\u00e9n introduce o concepto de regresi\u00f3n comparando estaturas de pais e fillos.\nA contribuci\u00f3n de Galton infl\u00fae grandemente en Weldon, Pearson, Fisher ou Edgeworth, investigadores todos na \u00e1rea de influencia da Biolox\u00eda. Precisamente o primeiro departamento de Estat\u00edstica no sentido actual \u00e9 fundado por Galton quen tam\u00e9n apoia a aparici\u00f3n da revista Biom\u00e9trica.\nPara Weldon a resoluci\u00f3n dos problemas de evoluci\u00f3n animal \u00e9 esencialmente estat\u00edstico. Xa que logo \"debemos co\u00f1ecer, entre outros:\na) A porcentaxe de animais que mostran un certo grao de anormalidade a respecto dun car\u00e1cter.\nb) O grao de anormalidade doutros \u00f3rganos que acompa\u00f1a as anormalidades dun \u00f3rgano dado.\nc) A diferenza entre a taxa de mortalidade en animais con diferentes graos de anormalidade a respecto dun \u00f3rgano.\nd) A anormalidade dos descendentes en termos de anormalidade dos pais e viceversa\"\nIsto nos indica o enfoque metodol\u00f3xico que desde ent\u00f3n se adopta na investigaci\u00f3n biol\u00f3xica utilizando o m\u00e9todo estat\u00edstico. Por isto moitos dos m\u00e9todos estat\u00edsticos actuais foron desenvolvidos a partir de problemas biol\u00f3xicos por bi\u00f3logos. As t\u00e9cnicas foron posteriormente normalizadas e depuradas polos matem\u00e1ticos para dar lugar ao que corresponde o corpo actual da ciencia Estat\u00edstica\nA expansi\u00f3n da Estat\u00edstica no s\u00e9culo XX.\nOs m\u00e9todos estat\u00edsticos comezan a popularizarse a partir deste s\u00e9culo, con etapas de maior ou menor avance. Aparecen o Control da Calidade na Enxe\u00f1ar\u00eda, o Dese\u00f1o de Experimentos en Agronom\u00eda, os M\u00e9todos Factoriais en Psicolox\u00eda, os M\u00e9todos Multivariantes nas Ciencias Sociais etc. De xeito que hoxe en d\u00eda a estat\u00edstica regula a nosa vida: IPC, Fondos Europeos etc. Pero, en xeral, os m\u00e9todos que aparecen para dar soluci\u00f3n a problemas dunha disciplina concreta permiten ser utilizados noutros campos diferentes. Aparecen, as\u00ed, disciplinas de Estat\u00edstica Aplicada con nomes mixtos entre a disciplina de aplicaci\u00f3n e a estat\u00edstica, como Econometr\u00eda, Dasometr\u00eda, Sociometr\u00eda, Bioestat\u00edstica etc.\nDurante a segunda guerra mundial, e aplicados a problemas militares, aparecen os problemas de Optimizaci\u00f3n e Xesti\u00f3n de recursos que dan lugar \u00e1s t\u00e9cnicas de Investigaci\u00f3n Operacional. E m\u00e1is recentemente, coa irrupci\u00f3n dos ordenadores persoais, a Estat\u00edstica est\u00e1 a vivir un grao de desenvolvemento e aplicaci\u00f3n extraordinaria, coa aparici\u00f3n de grandes Bases de Datos e potentes programas inform\u00e1ticos de Software Estat\u00edstico que permiten o seu tratamento e explotaci\u00f3n.\nDivisi\u00f3ns da estat\u00edstica.\nSegundo os m\u00e9todos que se estean usando, a estat\u00edstica div\u00eddese en d\u00faas grandes \u00e1reas:\nDisciplinas.\nEn funci\u00f3n da \u00e1rea na cal se enfoque, p\u00f3dense considerar entre outras:"}
{"id": "142", "revid": "98629", "url": "https://gl.wikipedia.org/wiki?curid=142", "title": "Estado", "text": "Un Estado \u00e9 unha organizaci\u00f3n pol\u00edtica constitu\u00edda por un conxunto de instituci\u00f3ns burocr\u00e1ticas estables, a trav\u00e9s das cales exerce o monopolio do uso da forza (soberan\u00eda) aplicada a unha poboaci\u00f3n dentro duns l\u00edmites territoriais establecidos.\nMoitas sociedades humanas foron gobernadas por estados durante milenios; con todo, a maior\u00eda das persoas na prehistoria viv\u00edan en sociedades sen estado. Os primeiros estados xurdiron hai uns 5500\u00a0anos xunto co r\u00e1pido crecemento das cidades, a invenci\u00f3n da escritura, e a codificaci\u00f3n de novas clases de relixi\u00f3n. Co tempo, desenvolveuse unha variedade de formas diferentes de estados, empregando unha variedade de xustificaci\u00f3ns para a s\u00faa existencia (como o dereito divino, a teor\u00eda do contrato social etc.). Hoxeen d\u00eda, con todo, o estado-naci\u00f3n moderno \u00e9 a forma predominante de estado a que est\u00e1n sometidas as persoas.\nO concepto de estado.\nA definici\u00f3n non \u00e9 f\u00e1cil pois depende da orientaci\u00f3n ideol\u00f3xica ou cient\u00edfica de cada autor. Por\u00e9n, a maior parte coinciden nos trazos esenciais. Hai tres grandes orientaci\u00f3ns de fondo das que depende en cada caso a definici\u00f3n de estado.\nDeontol\u00f3xicas.\nO Estado caracter\u00edzase pola finalidade que cumpre e polos valores que realiza. Non importa tanto o que \u00e9 como o que deber ser ou facer o Estado. Na tradici\u00f3n cl\u00e1sica o Estado est\u00e1 orientado e xustificado pola idea do Ben Com\u00fan. \nSociol\u00f3xicas.\nA referencia fundamental non \u00e9 a finalidade sen\u00f3n o mesmo fen\u00f3meno do poder. O substancial \u00e9 que o estado \u00e9 unha estrutura de dominaci\u00f3n e que consegue, polas raz\u00f3ns que sexan, a obediencia dos cidad\u00e1ns. Constatase e descr\u00edbese o ser, non o deber ser.\nXur\u00eddicas.\nEnmarcanse dentro do tipo das construci\u00f3ns xur\u00eddico-formais que fan unha an\u00e1lise da realidade pol\u00edtica en termos estritamente xur\u00eddicos ou normativos. A figura m\u00e1is destacada desta corrente formalista \u00e9 Hans Kelsen. Para este autor, o estado non \u00e9 sen\u00f3n a totalidade do ordeamento xur\u00eddico, que constit\u00fae un sistema e que se basea nunha norma hipot\u00e9tica fundamental. Os cidad\u00e1ns son suxeitos xur\u00eddicos sobre os que recae a norma e o territorio o \u00e1mbito espacial de vixencia da orde xur\u00eddica.\nElementos esenciais.\nA doutrina tradicional sost\u00e9n que para que exista estado te\u00f1en que coincidir ao mesmo tempo e interrelacionados tres elementos b\u00e1sicos: territorio, poboaci\u00f3n e poder.\nTerritorio.\nO territorio \u00e9 o elemento f\u00edsico do estado, o seu soporte material. En canto tal \u00e9 unha porci\u00f3n de superficie de terra ( o \"chan\") e a zona do espazo a\u00e9reo que a esta corresp\u00f3ndelle segundo as leis de Dereito Internacional. Incl\u00fae tam\u00e9n o subs\u00f3, as augas interiores, r\u00edos e mares, ademais dos buques de guerra, avi\u00f3ns e sedes diplom\u00e1ticas no estranxeiro.\nO territorio def\u00ednese por tres notas:\nPoboaci\u00f3n.\n\u00c9 a base humana do estado. Un primeiro concepto pode ser o seguinte: conxunto de individuos que se encontran sometidos \u00e1 xurisdici\u00f3n do estado. Compre distinguir tres conceptos: poboaci\u00f3n, pobo e naci\u00f3n.\nPoder.\nPara que ese pobo constit\u00faase como estado fai falta que exista un poder independente, unha instancia de autoriade \u00faltima e suprema que conte coa lexitimidade suficiente e polo tanto coa capacidade exixida para suscitar e atopar obediencia entre os cidad\u00e1ns.\nO poder do estado \u00e9:\nDiferenzas con naci\u00f3n.\nA distinci\u00f3n entre naci\u00f3n e estado ten que ver coa distinci\u00f3n entre gobernantes e gobernados. Os gobernantes ocupan os postos de mando das instituci\u00f3ns. Os gobernados son o conxunto de cidad\u00e1ns ou naci\u00f3n a quen van dirixidos os mandatos, normalmente por medio de normas, pero que ao mesmo tempo poden contribu\u00edr participando de xeito directo ou indirecto na creaci\u00f3n mesma das normas.\nReco\u00f1ecemento dos estados.\nO reco\u00f1ecemento \u00e9 un acto discrecional da predisposici\u00f3n dos suxeitos preexistentes. Este acto ten efectos xur\u00eddicos, sendo considerados ambos suxeitos internacionais, o que reco\u00f1ece e o que \u00e9 reco\u00f1ecido, de igual a igual posto que se crea un v\u00ednculo entre os dous.\nHoxe en d\u00eda a doutrina aceptada para o reco\u00f1ecemento dos estados \u00e9 a doutrina Estrada, pragm\u00e1tica en tanto en canto un suxeito non sexa molesto para a sociedade internacional non vai ter dificultade para ser reco\u00f1ecido. Ent\u00e9ndese que se un suxeito reco\u00f1ece a outro vanse producir contactos entre ambos, polo que no momento no que se inician os tr\u00e1mites para o establecemento de relaci\u00f3ns diplom\u00e1ticas suponse que existe un reco\u00f1ecemento internacional mutuo. Por\u00e9n, a ruptura destas relaci\u00f3ns diplom\u00e1ticas non sup\u00f3n a perda do reco\u00f1ecemento. Igualmente, unha simple declaraci\u00f3n formal tam\u00e9n \u00e9 v\u00e1lida para reco\u00f1ecer a outro estado sen iniciar relaci\u00f3ns diplom\u00e1ticas.\nEtimolox\u00eda.\nA palabra \"estado\" e os seus cognados (equivalentes ling\u00fc\u00edsticos)noutras linguas europeas (\"stato\" en italiano, \"estado\" en castel\u00e1n, \"\u00e9tat\" en franc\u00e9s, \"staat\" en alem\u00e1n) derivan en \u00faltima instancia da palabra latina \"status\", que significa \"status\" ou \"condici\u00f3n\".\nCo renacemento do dereito romano en Europa no s\u00e9culo XIV, utilizouse este termo latino para referirse ao status social das persoas (como os distintos \"estamentos\" - nobreza, clero e terceiro estado), e, en particular, ao papel do rei. A palabra tam\u00e9n estivo asociada \u00e1s ideas romanas (que datan dende Cicero) sobre o \"status rei publicae\", o \"estado dos asuntos p\u00fablicos\". Co tempo, a palabra perdeu o significado de pertenza a determinados grupos sociais e pasou a asociarse co ordenamento xur\u00eddico da sociedade no seu conxunto e co sistema para o seu cumprimento.\nAs obras escritas a comezos do s\u00e9culo XVI polo italiano Machiavelli (especialmente \"O pr\u00edncipe\") tiveron un importante papel \u00e1 hora de popularizar a utilizaci\u00f3n da palabra \"estado\", nun significado similar ao actual.\nEvoluci\u00f3n hist\u00f3rica.\nAs primeiras formas de estado xurdiron cando se fixo pos\u00edbel centralizar o poder de forma duradeira. A agricultura e a escritura xogaron un importante papel neste proceso: a agricultura permitiu que parte da xente non tivera que dedicar a maior parte do seu tempo a garantir a s\u00faa subsistencia, e a escritura (ou o seu equivalente, como por exemplo os quipus incas) fixo pos\u00edbel a centralizaci\u00f3n de informaci\u00f3n vital.\nOs primeiros estados co\u00f1ecidos cre\u00e1ronse, entre outros lugares, no Antigo Exipto, Mesopotamia, India, China, e a civilizaci\u00f3n inca), por\u00e9n, non foi ata fai relativamente pouco cando os estados desprazaron, case por completo e a nivel global, \u00e1s formas alternativas alternativas de organizaci\u00f3n de sociedades sen estado. Os grupos n\u00f3mades de cazadores-recolectores e incluso grupos tribais de considerable tama\u00f1o e complexos baseados na agricultura existiron sen unha organizaci\u00f3n estatal permanente, estas formas de organizaci\u00f3n pol\u00edtica sen estado prevaleceron durante toda a prehistoria e gran parte da historia da especie humana.\nAo principio os estados apareceron en lugares nos que unha cultura e un conxunto de leis se impuxeran pola forza ou mediante unha burocracia civil ou militar. Por\u00e9n, na actualidade, isto non sucede na maior\u00eda dos casos, xa que hai estados multinacionais, estados federados e rexi\u00f3ns aut\u00f3nomas.\nDende finais do s\u00e9culo XIX, practicamente a totalidade do mundo at\u00f3pase dividida en zonas con fronteiras m\u00e1is ou menos definidas reclamadas por varios estados. Anteriormente, moitas grandes areas de terra non foran reclamadas ou estiveran inhabitadas, ou habitadas por pobos n\u00f3mades que non estaban organizados en estados. No obstante, incluso nos estados actuais hai grandes zonas virxes, como a selva amaz\u00f3nica, que est\u00e1 habitada na s\u00faa maior\u00eda por pobos ind\u00edxenas, alg\u00fans dos cales a\u00ednda non contactaron con representantes gobernamentais. Ademais, hai estados que non te\u00f1en un control real sobre toda a s\u00faa extensi\u00f3n reclamada. Hoxe en d\u00eda, existen na comunidade internacional uns 200 estados soberanos, que est\u00e1n representados na s\u00faa maior\u00eda nas Naci\u00f3ns Unidas.\nSociedades sen estado prehist\u00f3ricas.\nDurante a maior parte da historia da humanidade, a xente viviu en sociedades sen estado, caracterizadas pola falta dunha autoridade centralizada, e a ausencia de grandes desigualdades, tanto na parte econ\u00f3mica coma no poder.\nO antrop\u00f3logo estadounidense Robert L. Carneiro comentou:\nPer\u00edodo Neol\u00edtico.\nDurante o per\u00edodo Neol\u00edtico, as sociedades humanas viviron grandes cambios, tanto culturais como econ\u00f3micos, entre os que destacaron o desenvolvemento da agricultura, a formaci\u00f3n de sociedades sedentarias e asentamentos permanentes, o incremento da densidade de poboaci\u00f3n e a utilizaci\u00f3n da cer\u00e1mica e ferramentas m\u00e1is complexas.\nQue a agricultura pasara a ser sedentaria levou a que se desenvolvera o concepto de propiedade, a sociedade patriarcal e a domesticaci\u00f3n de animais e plantas. Tam\u00e9n sentou as bases para forma centralizada de estado, pola produci\u00f3n de grandes cantidades de excedentes de alimentos, que crearon unha divisi\u00f3n do traballo m\u00e1is complexa, que permitiu que a poboaci\u00f3n se especializara en tarefas distintas da produci\u00f3n de alimentos. Os primeiros estados estiveron caracterizados por unha alta estratificaci\u00f3n da sociedade, cunha clase dominante, privilexiada e rica, que estaba subordinada en \u00faltima estancia a un monarca. Estas clases diferenci\u00e1ronse coa pr\u00e1ctica de formas culturais distintas \u00e1s das clases traballadoras.\nNo pasado, suxeriuse que os estados centralizados apareceron pola necesidade de administrar as grandes obras p\u00fablicas (como os sistemas de rego) e regular as econom\u00edas complexas. Por\u00e9n, as evidencias arqueol\u00f3xicas e antropol\u00f3xicas modernas non apoian estas teses, apuntando a existencia de sociedades complexas sen estratificar e politicamente descentralizadas.\nEstado na antiga Eurasia.\nMesopotamia \u00e9 considerada, polo xeral, como o primeiro lugar no que apareceu unha civilizaci\u00f3n ou sociedade complexa, xa que contaba con cidades, divisi\u00f3n permanente do traballo, concentraci\u00f3n social da riqueza en social en capital, distribuci\u00f3n desigual desta, clases dominantes, comercio a longa distancia, arquitectura monumental, formas estandarizadas de arte e cultura, escritura, matem\u00e1ticas e ciencia. Foi a primeira civilizaci\u00f3n cunha literatura na historia, e a primeira cun conxunto de leis escritas. A mediados do 4000 a.C, a maior\u00eda dos asentamentos mesopot\u00e1micos estaban fortificados, o que significa o tratamento da guerra como un asunto p\u00fablico.\nEstado na Antig\u00fcidade cl\u00e1sica.\nA\u00ednda que as formas de estado primitivas xa exist\u00edan antes de que aparecerado imperio da Grecia Antiga, os gregos foron os primeiros en formular explicitamente unha filosof\u00eda pol\u00edtica sobre o estado, ademais, analizaron de forma racional as instituci\u00f3ns pol\u00edticas. Anteriormente, os estados describ\u00edanse e xustific\u00e1banse polos mitos relixiosos.\nVarias das innovaci\u00f3ns pol\u00edticas m\u00e1is importantes que se produciron na Antig\u00fcidade cl\u00e1sica orixin\u00e1ronse nas cidades-estado gregas e na Rep\u00fablica Romana. Estas cidades-estado xa garantiron, antes do s\u00e9culo IV os dereitos de liberdade dos cidad\u00e1ns, e en Atenas a estes dereitos sum\u00f3uselle unha forma de goberno de democracia directa.\nEstado feudal.\nDurante a Idade Media, en Europa o estado estaba organizado segundo os principios feudalismo, polo a relaci\u00f3n entre vasalos e se\u00f1ores se converteron na principal forma de organizaci\u00f3n social. Este feudalismo provocou o aumento das xerarqu\u00edas sociais.\nA formalizaci\u00f3n das disputas sobre o sistema tributario entre o monarca e o resto da poboaci\u00f3n (especialmente a clase nobiliaria e as cidades) deu lugar ao co\u00f1ecido como Standestaat, ou estado de estados, caracterizado polos parlamentos nos que os grupos sociais m\u00e1is importantes negocian co monarca os asuntos econ\u00f3micos e xur\u00eddicos. Estes estamentos \u00e1s veces convert\u00e9ronse en parlamentos, pero outras perderon o seu poder en favor do monarca, o que aumentou a concentraci\u00f3n do poder na s\u00faa persoa. A comezos do s\u00e9culo XV, este proceso centralizador deu lugar ao estado absolutista.\nEstado moderno.\nA homoxeneizaci\u00f3n cultural e nacional tivo un importante papel na aparici\u00f3n do sistema estatal moderno. Dende o per\u00edodo absolutista, os estados organiz\u00e1ranse s\u00f3 nun \u00e1mbito nacional. Por\u00e9n, o concepto de estado nacional non \u00e9 o mesmo que o de estado naci\u00f3n. Incluso nas sociedades m\u00e1is homox\u00e9neas culturalmente, non se d\u00e1 sempre unha correspondencia entre estado e naci\u00f3n, polo tanto, o estado adopta a mi\u00fado un papel activo na promoci\u00f3n do nacionalismo, a trav\u00e9s da exaltaci\u00f3n dos s\u00edmbolos e a identidade nacional.\nCr\u00edtica ao estado.\nO estado \u00e9 un dos poucos seres institucionais que sobrevive sen unha evoluci\u00f3n importante na s\u00faa estrutura e funcionamento, con excepci\u00f3n do seu crecemento. O estado moderno apareceu coa revoluci\u00f3n industrial, pero o mundo e a din\u00e1mica da sociedade cambio moito dende o s\u00e9culo XIX. Por exemplo, mentres a industria moderna, que foi creada durante a revoluci\u00f3n industrial, cambiou segundo a demanda do mercado, pero os estados non cambiaron as s\u00faas leis da mesma forma.\nAdemais, o enfoque cr\u00edtico difire entre o institucionalismo e o clasismo como factor determinante da natureza do estado. Algunhas concepci\u00f3ns como o anarquismo consideran necesario a total desaparici\u00f3n dos estados, en favor do exercicio soberano da liberdade individual a trav\u00e9s de asociaci\u00f3ns e organizaci\u00f3ns libres. Outras concepci\u00f3ns aceptan a existencia do estado, con maior ou menor autoridade ou potestade, pero difiren en canto cal debera ser a s\u00faa forma de organizaci\u00f3n e o alcance das s\u00faas facultades:\nAnarquismo.\nO anarquismo sost\u00e9n que o estado \u00e9 unha estrutura de poder que pretende ter o monopolio da utilizaci\u00f3n da forza sobre un territorio e a s\u00faa poboaci\u00f3n, e que \u00e9 reco\u00f1ecido como tal polos estados veci\u00f1os. Os elementos m\u00e1is aparentes que sinalan o poder do estado son:\nCrit\u00edcaselle a falsa ostentaci\u00f3n da seguridade, defensa, protecci\u00f3n social e xustiza da poboaci\u00f3n; exercendo en realidade un goberno obrigatorio e violentando a soberan\u00eda individual e a non coacci\u00f3n. Os anarquistas sinalan que o estado \u00e9 unha instituci\u00f3n represora que mant\u00e9n unha orde econ\u00f3mica e de poder vinculado ao poder p\u00fablico. Atrib\u00faenlle ao estado boa parte dos males que afectan \u00e1 sociedade, como a pobreza, as crises econ\u00f3micas, as guerras, a inxustiza social etc.\nMarxismo.\nO marxismo afirma que calquera estado ten un car\u00e1cter de clase, e que s\u00f3 \u00e9 o executor no plano armado e administrativo dos intereses da clase social dominante. Polo tanto, aspiran \u00e1 conquista do poder pol\u00edtico por parte da clase traballadora, a destruci\u00f3n do estado burgu\u00e9s e a construci\u00f3n dunha necesaria Ditadura do proletariado como paso de transici\u00f3n cara ao socialismo e o comunismo, unha sociedade onde a longo prazo non deber\u00eda haber estado, por terse superado as contradici\u00f3ns e a loita entre as clases sociais. Disc\u00fatese a viabilidade da eliminaci\u00f3n das condici\u00f3ns da existencia burguesa, como suposto para o paso \u00e1 sociedade comunista.\nLiberalismo.\nDesde o liberalismo def\u00e9ndese a reduci\u00f3n ao m\u00ednimos necesario (estado m\u00ednimo), dende un sentido civil para o respecto das liberdades b\u00e1sicas, \u00e9 dicir o estado deber\u00eda encargarse da seguridade (ex\u00e9rcito e polic\u00eda para garantir as liberdades cidad\u00e1s) e da xustiza (poder xudicial independente do poder pol\u00edtico). Segundo esta ideolox\u00eda, en ning\u00fan caso o estado debe intervir para distribu\u00edr a renda, e deben ser os axentes econ\u00f3micos os que regulen o mercado a trav\u00e9s do sistema de prezos, asignando a cada cousa o seu valor.\""}
{"id": "143", "revid": "23204", "url": "https://gl.wikipedia.org/wiki?curid=143", "title": "Ecolox\u00eda", "text": "A ecolox\u00eda (do , \"casa\"; -\u03bb\u03bf\u03b3\u03af\u03b1, \"estudo de\") \u00e9 a disciplina cient\u00edfica da biolox\u00eda que estuda as interrelaci\u00f3ns entre os seres vivos e o seu ambiente: \u00e9 \u00aba biolox\u00eda dos ecosistemas\u00bb. Estuda como esas interacci\u00f3ns entre os organismos e o seu ambiente afectan \u00e1 distribuci\u00f3n ou a abundancia das especies, entre outras. O concepto de ambiente abrangue a caracter\u00edsticas f\u00edsicas e qu\u00edmicas (factores abi\u00f3ticos locais, clim\u00e1ticos ou xeol\u00f3xicos) e a especies que coexisten neses h\u00e1bitats (factores bi\u00f3ticos).\nOs ecosistemas est\u00e1n compostos por partes que interact\u00faan dun xeito din\u00e1mico (a nivel espacial e temporal), e que incl\u00faen aos organismos e aos factores abi\u00f3ticos. Os procesos dos ecosistemas, como a produci\u00f3n primaria, a pedox\u00e9nese, o ciclo de nutrientes ou a formaci\u00f3n de h\u00e1bitats, regulan o fluxo de enerx\u00eda e materia no ambiente. Estes procesos sust\u00e9ntanse en organismos que evolucionaron caracter\u00edsticas morfol\u00f3xicas ou funcionais espec\u00edficas, que son a biodiversidade. A biodiversidade p\u00f3dese cuantificar ou definir en base \u00e1 diversidade de xenes, especies, grupos taxon\u00f3micos ou grupos funcionais e que \u00e9 a base de m\u00faltiples servizos do ecosistema.\nAlg\u00fans dos primeiros conceptos da ecolox\u00eda xurdiron con fil\u00f3sofos gregos como Hip\u00f3crates ou Her\u00f3doto e os seus estudos da natureza, describindo a bioxeograf\u00eda ou as interacci\u00f3ns entre especies. O definici\u00f3n da teor\u00eda evolutiva, cos conceptos de adaptaci\u00f3n e a selecci\u00f3n natural, asentaron as bases para o inicio dunha disciplina, que acadou s\u00f3 a s\u00faa forma a finais do s\u00e9culo XIX e comezos do XX cos avances na biolox\u00eda evolutiva e a xen\u00e9tica. Comprender como a biodiversidade afecta a funci\u00f3n ecol\u00f3xica foi o principal enfoque dos estudos ecol\u00f3xicos no seu nacemento, e arestora un dos fundamentais. Os ec\u00f3logos tratan de explicar as interacci\u00f3ns entre individuos e especies, a adaptaci\u00f3n aos h\u00e1bitats, a distribuci\u00f3n dos organismos no ambiente, o fluxo de materia e enerx\u00eda nos ecosistemas e a sucesi\u00f3n ecol\u00f3xica.\nOs conceptos da ecolox\u00eda apl\u00edcanse na biolox\u00eda da conservaci\u00f3n e manexo de recursos naturais (como na agricultura, a silvicultura ou a pesca), a planificaci\u00f3n urbana (ecolox\u00eda urbana) e ocupaci\u00f3n humana dos ecosistemas ou \u00e1 econom\u00eda. Os ecosistemas determinan os procesos que sustentan o capital natural (como a biomasa, os recursos de combustibles ou as fontes para elaboraci\u00f3n de medicamentos), determinan os ciclos bioxeoqu\u00edmicos globais e os h\u00eddricos e te\u00f1en un impacto humano a nivel hist\u00f3rico e econ\u00f3mico.\nDefinici\u00f3n.\nE. Haeckel, que introduciu o concepto de ecolox\u00eda - \u00f6kologie (do grego \"oikos\" ou l, que \u00e9 \"casa\", e \"logos\" ou , que \u00e9 \"o estudo de\") -, en 1866 fixo a primeira definici\u00f3n desta disciplina como \u00ab\"toda a ciencia sobre das relaci\u00f3ns dos organismos co seu mundo exterior que os rodea, e coas cales e nun amplo sentido esas relaci\u00f3ns condicionan a s\u00faa existencia. Esas son en parte de natureza org\u00e1nica como en parte inorg\u00e1nica.\"\u00bb. King e Russel en 1909 expresaron esa definici\u00f3n doutro xeito dicindo: \u00ab\"o estudo das relaci\u00f3n entre os animais e o ambiente, tanto animado como inanimado.\"\u00bb e outros como Eggleton defin\u00edrona como \u00ab\"a ciencia das interrelaci\u00f3ns dos organismos co ambiente.\"\u00bb\nArestora as principais sociedades de ec\u00f3logos definen a ecolox\u00eda como: \nNiveis, enfoques e escalas de organizaci\u00f3n.\nA ecolox\u00eda intenta comprender un amplo espectro de niveis de organizaci\u00f3n que interact\u00faan entre si e que van desde procesos a micro-escala (como a nivel celular) ata procesos a escala global (como procesos que afectan \u00e1 biosfera). As\u00ed \u00e9 que os ecosistemas, como exemplo, conte\u00f1en recursos abi\u00f3ticos e formas de vida que interact\u00faan entre elas (isto \u00e9, organismos que se agregan en poboaci\u00f3ns e poboaci\u00f3ns que se agregan en comunidades ecol\u00f3xicas). Os ecosistemas son din\u00e1micos e non seguen sempre procesos de sucesi\u00f3n lineais. Mais ben \u00e9 que cambian continuamente: algunhas veces dun xeito r\u00e1pido e outras veces a un ritmo tan baixo que pode levar centos de anos que a sucesi\u00f3n chegue ata a un estado concreto. As \u00e1reas dos ecosistemas poden variar amplamente: de ser de tama\u00f1o microsc\u00f3pico a case continentais. Como exemplo, unha \u00e1rbore en concreto non di nada en particular da clasificaci\u00f3n do seu ecosistema forestal, mais si que \u00e9 determinante en que organismos poden e non poden vivir sobre dela, como ser\u00edan \u00e1fidos vivindo nas s\u00faas follas. Ademais, o tempo e o espazo deben ser tidos en conta para comprender procesos como o de sucesi\u00f3n ou os macroecol\u00f3xicos.\nA natureza das relaci\u00f3ns que est\u00e1n presentes dentro das comunidade ecol\u00f3xicas non se explican necesariamente cos detalles das especies consideradas por separado sen\u00f3n que se precisa analizar o ecosistema en conxunto. Hai patr\u00f3ns emerxentes que s\u00f3 se poden apreciar considerando as caracter\u00edsticas que definen a ese ecosistema. Alg\u00fans principios ecol\u00f3xicos, por\u00e9n, mostran propiedades que dependen do conxunto dos elementos considerados, como que a taxa de crecemento por natalidade dunha poboaci\u00f3n sexa igual \u00e1 suma de nacementos dos individuos da poboaci\u00f3n nunha fracci\u00f3n de tempo concreta.\nXerarqu\u00eda.\nAs escalas dos procesos din\u00e1micos p\u00f3dense entender como as de sistemas pechados (i.e. un fen\u00f3meno de migraci\u00f3n de \u00e1fidos a unha \u00e1rbore) ou como a de sistemas abertos \u00e1 influencia de variables m\u00e1is amplas, como o impacto da atmosfera e do clima. Por iso os ec\u00f3logos clasifican aos ecosistemas dun xeito xer\u00e1rquico analizando os datos recollidos a escalas de moito detalle (i.e. as asociaci\u00f3ns que existen entre especies de bri\u00f3fitas, o clima no que est\u00e1n presentes, o tipo de solos que ocupan etc.) e integran esta informaci\u00f3n para identificar procesos uniformes emerxentes, e, ao mesmo tempo, de procesos locais, rexionais ou de escala espazo-temporais (i.e., as abundancia de especies de bri\u00f3fitas en relaci\u00f3n cos solos ocupados).\nPara estruturar os estudos da ecolox\u00eda dentro dun cadro conceptual xer\u00e1rquico, as compo\u00f1entes biol\u00f3xicas ent\u00e9ndese que van desde a escala a nivel dos xenomas, das c\u00e9lulas, dos tecidos, dos \u00f3rganos, das especies, das poboaci\u00f3ns, das comunidades, dos ecosistemas, dos biomas e ata ao nivel da biosfera.c Este modelo conceptual forma unha \"panarqu\u00eda\" e non ten unha relaci\u00f3n lineal: o \u00abefecto e a causa non son proporcionais, co que pequenos cambios en variables cr\u00edticas, como son o n\u00famero de fixadores de nitr\u00f3xeno, poden dar lugar a cambios desproporcionados, se cadra ata irreversibles, nas caracter\u00edsticas do sistema\u00bb\nBiodiversidade.\nA biodiversidade ou diversidade biol\u00f3xica describe a diversidade da vida desde os xenes, especies, grupos taxon\u00f3micos, filox\u00e9nicos ou funcionais e est\u00e9ndese por todos os niveis da organizaci\u00f3n biol\u00f3xica. O termo ten varias interpretaci\u00f3ns, e hai moitos xeitos de indexar, medir, caracterizar e representar a s\u00faa organizaci\u00f3n complexa. A biodiversidade incl\u00fae a diversidade das especies, a diversidade das comunidades e a diversidade xen\u00e9tica, por\u00e9n os cient\u00edficos est\u00e1n interesados na forma en que esta diversidade afecta aos procesos ecol\u00f3xicos complexos que operan en e entre estes niveis respectivos. A biodiversidade desempe\u00f1a un papel importante no funcionamento dos ecosistemas e en procesos que afectan ao aproveitamento humano de recursos dos ecosistemas.\nPrevindo ou priorizando a extinci\u00f3n das especies \u00e9 un xeito de preservar a biodiversidade nas poboaci\u00f3ns, a diversidade xen\u00e9tica entre elas os procesos ecol\u00f3xicos, como a migraci\u00f3n, que est\u00e1n a ser ameazados a escala global e desaparecendo rapidamente. As prioridades de conservaci\u00f3n e t\u00e9cnicas de xesti\u00f3n requiren diferentes enfoques e consideraci\u00f3ns para abordar toda a gama ecol\u00f3xica da biodiversidade. A poboaci\u00f3n e migraci\u00f3n de especies, por exemplo, son os indicadores m\u00e1is sensibles os servizos ecol\u00f3xicos que soste\u00f1en e contrib\u00faen ao capital natural e o \"benestar\" do ecosistema.\nA comprensi\u00f3n da biodiversidade ten unha aplicaci\u00f3n pr\u00e1ctica para a planificaci\u00f3n da conservaci\u00f3n dos ecosistemas, para tomar decisi\u00f3ns ecoloxicamente responsables na xesti\u00f3n de empresas consultoras, gobernos e empresas.\nH\u00e1bitat.\nOs h\u00e1bitats das especies son os ambientes nos que as especies est\u00e1n presentes, dun xeito continuo ou temporal, e o tipo de comunidade que grazas a esa presenza se forma. Unha definici\u00f3n m\u00e1is espec\u00edfica \u00e9 a de que os \"h\u00e1bitat son as rexi\u00f3ns no espazo que se compo\u00f1en de varias dimensi\u00f3ns, cada unha representando unha variable bi\u00f3tica ou abi\u00f3tica do ambiente, e que est\u00e1 dun xeito directo ou indirecto vinculados ao uso que ese organismo lle pode dar.\" Con iso, p\u00f3dense definir os h\u00e1bitats como acu\u00e1ticos, mari\u00f1os ou terrestres e, especificando m\u00e1is, como ecosistemas de tundra alpina, monta\u00f1a ou rexi\u00f3ns oligotr\u00f3ficas oce\u00e1nicas.\nOs cambios de h\u00e1bitats nas especies revelan interacci\u00f3ns entre especies polo aproveitamento dos recursos da natureza: poboaci\u00f3ns que mudan a s\u00faa posici\u00f3n nun h\u00e1bitat porque est\u00e1 saturada de individuos doutras poboaci\u00f3ns que aproveitan ese mesmo h\u00e1bitat. Como exemplo, as poboaci\u00f3ns das especies de lagartos tropicais, de \"Tropidurus hispidus\", te\u00f1en un corpo achanzado e comparaci\u00f3n coas poboaci\u00f3ns das sabanas abertas. Esas poboaci\u00f3ns viven en rochas illadas e o seu peito achanzado perm\u00edtelles introducirse en ocos m\u00e1is facilmente e agocharse, o que \u00e9 unha vantaxe selectiva. Os cambios de h\u00e1bitats tam\u00e9n se dan en anfibios durante o seu ciclo vital e nos insectos, que pasan de estadios acu\u00e1ticos a ocupar h\u00e1bitats terrestres.\nBi\u00f3topo e h\u00e1bitat son, polo xeral, sin\u00f3nimos intercambiables. Biotopo ref\u00edrese especificamente ao ambiente da comunidade, namentres que h\u00e1bitat se refire ao ambiente que ocupa unha especie concreta.\nAs especies con \"enxe\u00f1eiras do seu ecosistema\": o seu uso do ambiente sup\u00f3n cambios deste na rexi\u00f3n que ocupan. Como exemplo, os castores controlan os niveis das augas dos r\u00edos grazas a que constr\u00faen presas, que ao mesmo tempo son o seu h\u00e1bitat e o doutras especies que o aproveitan.\nNicho.\nA primeira definici\u00f3n de nicho, que \u00e9 un concepto fundamental en ecolox\u00eda, f\u00edxose en 1917 pero G.E. Hutchinson mellorouna conceptualmente en 1957 defin\u00edndoo como que o nicho \u00ab\"\u00e9 o grupo de condici\u00f3ns bi\u00f3ticas e abi\u00f3ticas nas que unha especie \u00e9 capaz de existir e manter estable o seu tama\u00f1o da poboaci\u00f3n.\"\u00bb O concepto de nicho div\u00eddese en nicho fundamental e nicho efectivo. O \"nicho fundamental\" \u00e9 o grupo das condici\u00f3ns ambientais nos que unha especie ten a posibilidade de persistir. O \"nicho efectivo\" \u00e9 o grupo de condici\u00f3ns ambientais e ecol\u00f3xicas nas que as especies persisten. O concepto de nicho de Hutchinson \u00e9, dito dun xeito m\u00e1is t\u00e9cnico, a distancia euclidiana dun hiperespazo \"n\"-dimensional definido polas variables ambientais, e ponderadas polo seu peso relativo, para as que as especies de interese te\u00f1en un \"fitness\" positivo.\nOs patr\u00f3ns de distribuci\u00f3n bioxeogr\u00e1fica e agrupaci\u00f3n espacial das especies expl\u00edcanos os seus trazos funcionais ou morfol\u00f3xicos e os seus nichos ecol\u00f3xicos. As especies pos\u00faen trazos que son froito dunha adaptaci\u00f3n a nichos ecol\u00f3xicos. Eses trazos son propiedades medibles (i.e. como o tama\u00f1o das diatomeas) ou caracter\u00edsticas fenot\u00edpicas (i.e., como a presenza de flaxelos en dinoflaxelados) que determinan as taxas de supervivencia das especies. Ademais, hai xenes e mecanismos xen\u00f3micos que xogan un papel decisivo no desenvolvemento dos organismos e expresi\u00f3n de fenotipos condicionados por variables ambientais. Nas especies residentes dun ambiente particular evolucionaron caracteres morfol\u00f3xicos ou funcionais pola adaptaci\u00f3n a un proceso de selecci\u00f3n a factores locais do ecosistema. Este proceso adoita supo\u00f1er unha relaxaci\u00f3n na competici\u00f3n entre especies que se solapan no nicho que ocupan, e a restrinxirse a nichos espec\u00edficos. O principio de exclusi\u00f3n competitiva versa que d\u00faas especies non poden coexistir dun xeito indefinido se dependen ambas de aproveitar o mesmo nicho: unha sempre lle superar\u00e1 \u00e1 outra e a excluir\u00e1 dese nicho. Cando existen especies similares ocupando as mesmas \u00e1reas xeogr\u00e1ficas p\u00f3dese comprobar que hai diferenzas sut\u00eds, dun xeito ou doutro, das s\u00faas necesidades de h\u00e1bitats ou de fontes de alimentaci\u00f3n, entre outras. Var\u00edas li\u00f1as de estudo revelaron que os procesos de desestabilizaci\u00f3n nos ecosistemas poden derivar nunha coevoluci\u00f3n e nunha ocupaci\u00f3n compartida dos nichos estable por especies similares en comunidades ricas en especies.\nO h\u00e1bitat xunto co nicho recibe o nome de ecotopo; e def\u00ednese como o rango completo de variables ambientais e biol\u00f3xicas que afectan a unha especie ao completo.\nConstruci\u00f3n de nichos.\nA\u00ednda que os organismos est\u00e1n limitados por factores ambientais estes tam\u00e9n poden modificar os seus h\u00e1bitats. A retroacci\u00f3n reguladora entre organismos e o seu ambiente pode modificar as condici\u00f3ns nunha escala local (por exemplo o estanque feito por un castor) ou co tempo a nivel global (v\u00e9xase \"Hip\u00f3tese Gaia\"), e moitas veces incluso tras a morte do organismo, como por exemplo a descomposici\u00f3n de troncos as\u00ed como a deposici\u00f3n de s\u00edlice ou calcaria e de esqueletos de organismos mari\u00f1os. O proceso e o concepto de enxe\u00f1ar\u00eda do ecosistema est\u00e1 relacionado coa construci\u00f3n de nicho. Por\u00e9n, o primeiro ref\u00edrese unicamente \u00e1s modificaci\u00f3ns f\u00edsicas do h\u00e1bitat mentres que o segundo considera tam\u00e9n as implicaci\u00f3ns evolutivas dos cambios f\u00edsicos no ambiente e a retroalimentaci\u00f3n que causa na selecci\u00f3n natural. Os enxe\u00f1eiros de ecosistemas def\u00edneno como \u00aborganismos que directamente ou indirectamente modulan a dispo\u00f1ibilidade de recursos para outras especies, ao provocar cambios no estado f\u00edsico dos materiais bi\u00f3ticos ou abi\u00f3ticos. E ao facelo modifican, mante\u00f1en e crean h\u00e1bitats.\u00bb\nO concepto de enxe\u00f1ar\u00eda ecol\u00f3xica viuse estimulado por unha nova avaliaci\u00f3n do grao de influencia que te\u00f1en os organismos nos ecosistemas e no proceso evolutivo. O termo \"nicho da construci\u00f3n\" util\u00edzase m\u00e1is a mi\u00fado en referencia aos mecanismos de retroalimentaci\u00f3n de selecci\u00f3n natural que infl\u00faen e condicionan ao nicho abi\u00f3tico. Un exemplo de selecci\u00f3n natural a trav\u00e9s da enxe\u00f1ar\u00eda de ecosistemas ocorre en nichos de insectos sociais, inclu\u00edndo formigas, abellas, avespas e t\u00e9rmites. Al\u00ed d\u00e1se unha emerxencia de homeostase na estrutura do nicho que regula, mant\u00e9n e defende a fisiolox\u00eda do interior da colonia. Os mont\u00edculos de t\u00e9rmites, por exemplo, mante\u00f1en unha temperatura interna constante a trav\u00e9s de chemineas de climatizaci\u00f3n. A estrutura propia dos nichos est\u00e1 suxeita \u00e1s forzas da selecci\u00f3n natural. Por outro lado, un nicho pode sobrevivir a sucesivas xeraci\u00f3ns. Iso significa que os organismos herdan o material xen\u00e9tico e m\u00e1is un nicho, que foi constru\u00eddo antes do seu nacemento.\nBioma.\nOs biomas \u00e9 a unidade de organizaci\u00f3n m\u00e1is ampla que clasifica os ecosistemas da Terra segundo a s\u00faa estrutura e a composici\u00f3n da vexetaci\u00f3n. Hai diferentes m\u00e9todos para definir os lindes continentais dos biomas continentais, e que se definen segundo a tipolox\u00eda funcional da vexetaci\u00f3n que domina, as precipitaci\u00f3ns e outras condici\u00f3ns clim\u00e1ticas e outros factores f\u00edsicos ou orogr\u00e1ficos. Os biomas terrestres incl\u00faen \u00e1s rexi\u00f3ns tropicais, \u00e1s rexi\u00f3ns forestais h\u00famidas e mixtas, aos bosques caducifolios, as taigas, as tundras, os desertos e aos desertos polares.\nNas \u00faltimas d\u00e9cadas f\u00f3ronse describindo os biomas propios dos ecosistemas acu\u00e1ticos e oce\u00e1nicos e incluso do microbiomas humanos, todos con importantes biodiversidades. As especies macrosc\u00f3picas, como humanos, act\u00faan como h\u00e1bitats para os microorganismos. O microplancto mari\u00f1o, que \u00e9 unha peza fundamental na bioxeoqu\u00edmica terrestre, ten grandes zonas de distribuci\u00f3n definidas, como as costas eutr\u00f3ficas dos litorais onde hai afloramento ou nas rexi\u00f3ns oce\u00e1nicas oligotr\u00f3ficas.\nBiosfera.\nA maior escala dentro da organizaci\u00f3n ecol\u00f3xica \u00e9 a biosfera, que se pode considerar como o conxunto de ecosistemas do planeta. Na biosfera as relaci\u00f3n ecol\u00f3xicas son as que regulan os fluxos de enerx\u00eda, os nutrientes e determinan o clima a escala global. Como exemplo, a historia da din\u00e1mica de C02 atmosf\u00e9rico estivo e est\u00e1 afectado polo fluxo de gases biox\u00e9nicos que resultan dos procesos de respiraci\u00f3n e de fotos\u00edntese, e co cal est\u00e1n directamente ligados \u00e1 historia evolutiva da vida na terra.\nAs teor\u00eda da ecolox\u00eda intenta comprender os m\u00faltiples procesos, tanto locais como globais como de interacci\u00f3n, que infl\u00faen a escala global. A hip\u00f3tese de Gaia \u00e9 unha aproximaci\u00f3n hol\u00edstica da teor\u00eda ecol\u00f3xica aplicada. Esta hip\u00f3tese suxire que hai un proceso regulatorio que emerxe da interacci\u00f3n metab\u00f3lica das comunidades de organismos e que mant\u00e9n a temperatura terrestre en rangos de condici\u00f3ns de temperatura e composici\u00f3n atmosf\u00e9rica que autorregulados.\nEcolox\u00eda de poboaci\u00f3ns.\nA ecolox\u00eda de poboaci\u00f3ns intenta comprender a din\u00e1mica poboacional das especies e como as poboaci\u00f3ns interact\u00faan co ambiente. Ch\u00e1maselle poboaci\u00f3n ao conxunto de individuos dunha mesma especie, ou grupo de organismos, que viven, interact\u00faan e migran a un mesmo nicho ou h\u00e1bitat.\nUn caso inicial no estudo da ecolox\u00eda de poboaci\u00f3ns \u00e9 o modelo de crecemento Malthusiano que afirma que \"as poboaci\u00f3ns medrar\u00e1n (ou decrecer\u00e1n) dun xeito exponencial namentres existan as condici\u00f3ns ambientais se mante\u00f1an constantes e lles permita aos individuos da poboaci\u00f3n manterse.\". Estes modelos simplistas permiten comprender a din\u00e1mica de poboaci\u00f3n de especies empregando variables como as taxas de crecemento, mortalidade e inmigraci\u00f3n e emigraci\u00f3ns. Adoitan asumir que as poboaci\u00f3ns son pechadas, tal como ser\u00eda unha illa ou outro h\u00e1bitat illado, e que a inmigraci\u00f3n e a emigraci\u00f3n modelan a din\u00e1mica das poboaci\u00f3ns locais. Estes modelos \"illa\" definen que as taxas de crecemento das poboaci\u00f3ns est\u00e1n definidas por:\nonde \"N\" \u00e9 o n\u00famero total de individuos dunha poboaci\u00f3n, \"b\" e \"d\" as taxas de nacementos e mortaldades \"per c\u00e1pita\", e \"r\" as taxas de crecemento \"per c\u00e1pita\" da poboaci\u00f3n.\nA ecuaci\u00f3n lox\u00edstica definiuse posteriormente \u00e1 ecuaci\u00f3n de Malthus considerando que as poboaci\u00f3n non medran dun xeito indefinido e define que:\nonde \"N\" \u00e9 o n\u00famero de individuos, \"a\" a taxa m\u00e1xima \"per c\u00e1pita\" de cambio en individuos da poboaci\u00f3n, \"K\" a capacidade de carga da poboaci\u00f3n, ou n\u00famero m\u00e1ximo de individuos que o ecosistema pode acoller. A f\u00f3rmula indica que a taxa de cambio da poboaci\u00f3n en tama\u00f1o (\"dN/dT\") \u00e9 igual ao crecemento (\"aN\") e que est\u00e1 limitada pola capacidade de carga (1\u00a0\u2013\u00a0\"N\"/\"K\").\nCon modelizaci\u00f3ns como esta, a ecolox\u00eda de poboaci\u00f3ns modela os procesos demogr\u00e1fico das poboaci\u00f3ns dunha ou m\u00e1is especies e permite comparaci\u00f3n con casos reais. Estas modelizaci\u00f3ns son inclu\u00edr outros factores como a estrutura por idades da poboaci\u00f3n, a fecundidade, as taxas de supervivencia ou similares. Estas modelizaci\u00f3n te\u00f1en aplicaci\u00f3ns como as estimaci\u00f3ns dos stocks de poboaci\u00f3ns ou das cotas de pesca ou captura.\nMetapoboaci\u00f3ns e as migraci\u00f3ns.\nO concepto de metapoboaci\u00f3ns xurdiu en 1969 coa definici\u00f3n \"[dunha] poboaci\u00f3n de poboaci\u00f3ns nas hai extinci\u00f3ns e recolonizaci\u00f3ns locais\". Os modelos de metapoboaci\u00f3n estudan as comunidades como unidades uniformes ou con diferentes caracter\u00edsticas entre as cales hai procesos de migraci\u00f3ns. Nestes modelos, os individuos das comunidades emigran (dunha rexi\u00f3n) ou emigran e os lugares considerados nos modelos consid\u00e9ranse fontes de ou lugares aos que chega a emigraci\u00f3n. Eses lugares poden ser calquera lugar (ou espazo de nichos) onde as poboaci\u00f3ns estudadas poden vivir. Os modelos de metapoboaci\u00f3ns analizan a din\u00e1mica de poboaci\u00f3ns ao logo do tempo e buscan resolver cuesti\u00f3ns como a distribuci\u00f3n espacial ou demogr\u00e1fica en ecolox\u00eda.\nEcolox\u00eda de comunidades.\nA ecolox\u00eda de comunidades \u00e9 o estudo das interacci\u00f3ns entre o conxunto de especies que habitan a mesma rexi\u00f3n xeogr\u00e1fica. Estuda os factores que determinan os patr\u00f3ns de distribuci\u00f3n e os procesos de interacci\u00f3n entre as especies. Estuda ademais fen\u00f3menos como a din\u00e1mica de depredadores e presas, a competici\u00f3n entre especies similares ou as interacci\u00f3ns mutualistas. Como exemplos, na ecolox\u00eda de comunidades pode estudarse a diversidade de especies dunha agra en relaci\u00f3n coa fertilidade do solo ou estudar ou as interacci\u00f3ns entre as especies dos corais e os crust\u00e1ceos que os habitan.\nCadeas tr\u00f3ficas.\nUnha cadea tr\u00f3fica \u00e9 un arquetipo de rede ecol\u00f3xica. As plantas capturan a enerx\u00eda solar e empr\u00e9gana para sintetizar gl\u00facidos na fotos\u00edntese. Segundo as plantas medran van acumulando nutrientes e estas son comidas por especies de herb\u00edvoros. Esa enerx\u00eda asimilada polas plantas transf\u00edrese na cadea aos seguintes organismos que as consumiron. Isto \u00e9 un paso simplificado da rede lineal de alimentaci\u00f3n na vida, que vai unhas especies tr\u00f3ficas basais a uns consumidores superiores na cadea en algo que se denomina rede tr\u00f3fica. As ligaz\u00f3ns que se crean entre m\u00faltiples consumidores e produtores nesta rede nunha comunidade ecol\u00f3xica crea unha rede m\u00e1is complexa denominada cadea tr\u00f3fica. As cadeas tr\u00f3ficas p\u00f3dense representar como mapas conceptuais de consumo, no que se mostran os fluxos de enerx\u00eda e material.\nA realidade das cadeas tr\u00f3ficas \u00e9 m\u00e1is complexa do que se pode estudar delas na pr\u00e1ctica. As medidas emp\u00edricas ad\u00f3itanse restrinxir a un h\u00e1bitat espec\u00edfico ou observarse grazas a experimentos realizados en microcosmos, polo que despois hai que extrapolalas. As relaci\u00f3ns entre presas e depredadores esixe que se analicen os contidos das gorxas dos depredadores ou co uso de is\u00f3topos estables para observar se un composto foi asimilado por alg\u00fan organismo. Con todo, malia ser complexos estes estudos dan informaci\u00f3n valiosa de aplicaci\u00f3n na ecolox\u00eda de comunidades.\nAs relaci\u00f3ns alimenticias dentro das cadeas tr\u00f3ficas reflicten principios emerxentes da ecolox\u00eda: algunhas especies poden ser consumidores espont\u00e1neos dunha presa (i.e. os omn\u00edvoros) ou consumidores especializados na caza desas presas (i.e. depredadores primarios). A ecolox\u00eda te\u00f3rica e emp\u00edrica pode revelar como de espor\u00e1dicos son eses patr\u00f3ns que se visualizan nas cadeas, discriminando que importancia te\u00f1en na cadea tr\u00f3fica ao longo do tempo. As cadeas tr\u00f3ficas comp\u00f3\u00f1enas grupos de especies onde os seus membros (depredadores ou presas) est\u00e1n relacionadas por encontros (consumos) continuos e que entre si, os grupos de especies, se relacionan espor\u00e1dicamente. Esas iteraci\u00f3ns d\u00e1nlle estabilidade \u00e1 cadea tr\u00f3fica.\nNiveis tr\u00f3ficos.\nOs niveis tr\u00f3ficos son cada un dos grupos de organismos que adquiren a maior\u00eda da s\u00faa enerx\u00eda dun nivel pr\u00f3ximo ou de fontes abi\u00f3ticas. As ligaz\u00f3ns nas redes tr\u00f3ficas indican as relaci\u00f3n de consumo entre especies. As especies, ou grupos funcionais dun ecosistema, p\u00f3dense representar nunha pir\u00e1mide alimenticia que de abaixo a arriba, e co grosor definindo a s\u00faa biomasa ou abundancia, indica o fluxo de materia por consumo na rede tr\u00f3fica. Cando a abundancia relativa ou a biomasa de cada especie se ordena po\u00f1\u00e9ndoa no seu nivel tr\u00f3fico, cr\u00e9ase unha pir\u00e1mide.\nAs especies p\u00f3dense categorizar, nun sentido amplo, como aut\u00f3trofas (ou produtores primarios), heter\u00f3trofas (ou consumidores) e detrit\u00edvoros (ou descompo\u00f1edores). Os aut\u00f3trofos son organismos que producen a s\u00faa propia fonte de alimentaci\u00f3n (te\u00f1en unha produci\u00f3n superior \u00e1 s\u00faa respiraci\u00f3n) por fotos\u00edntese ou quimios\u00edntese. Os heter\u00f3trofos son organismos que se te\u00f1en que alimentar, necesariamente, a base doutros (a s\u00faa respiraci\u00f3n \u00e9 superior \u00e1 s\u00faa produci\u00f3n). Por\u00e9n, que as especies sexan aut\u00f3trofas ou heter\u00f3trofas estritas acontece en poucos ecosistemas. Multitude de especies especies que poden empregar modos de alimentaci\u00f3n tanto aut\u00f3trofa, fotosintetizando, e nalg\u00fans per\u00edodos alimentarse heterotroficamente, por consumir por inxesta a outros organismos. Iso denom\u00ednanse mix\u00f3trofos. Un caso son os dinoflaxelados, que fotosintetizan pero poden depredar a outras especies do microplancto. Os heter\u00f3trofos p\u00f3dense dividir nas clases de produtores primarios (herb\u00edvoros estritos), consumidores secundarios (predadores carn\u00edvoros que s\u00f3 se alimentan a base de herb\u00edvoros) e en consumidores terciarios (predadores tanto de herb\u00edvoros como de carn\u00edvoros).\nEspecies clave.\nAlgunhas especies te\u00f1en unha masa dentro da cadea tr\u00f3fica moi reducida en comparaci\u00f3n coa s\u00faa influencia na estrutura da rede tr\u00f3fica. Estas son especies clave, pois est\u00e1n ligadas dalg\u00fan xeito ou outro a un n\u00famero amplo de especies da cadea tr\u00f3fica.\nGrazas a s\u00faa ampla conexi\u00f3n coas demais especies da rede, estas determinan a estrutura da cadea tr\u00f3fica. A perda de especies resulta nunha importante degradaci\u00f3n desa cadea: altera a din\u00e1mica da cadea alimentaria, modifica as relaci\u00f3ns que se estableceran entre as especies e causan a extinci\u00f3n local de varias especies. A nivel experimental \u00e9 complexo determina cales son as especies clave m\u00e1is importantes dos ecosistemas e alg\u00fans autores cuestionan a s\u00faa existencia.\nEcolox\u00eda de ecosistemas.\nOs ecosistemas poden definirse como h\u00e1bitats dentro de biomas que forman unha peza integral e un sistema de resposta din\u00e1mica e que ten compo\u00f1entes de natureza tanto f\u00edsica como biol\u00f3xica. A ecolox\u00eda de ecosistemas \u00e9 a disciplina que estuda a relaci\u00f3n entre os factores bi\u00f3ticos e abi\u00f3ticos dos ecosistemas; e cuantifica os fluxos dos materiais (como por exemplo o carbono ou o f\u00f3sforo) entre as m\u00faltiples fontes (como por exemplo as masas forestais ou a materia org\u00e1nica da capa f\u00f3tica das r\u00edas)- A ecolox\u00eda de ecosistemas busca cales son os procesos que determinan estes fluxos. Un caso ser\u00eda, como exemplo, unha medici\u00f3n da produci\u00f3n primaria (g C/m2) dun esteiro ou marismas e observar as taxas de descomposici\u00f3n e taxas de consumo (g C/m2/y), polo fungos, o fitoplancto ou o bacterioplancto.\nO concepto de ecosistema definiuno en 1864 Perkins Marsh (en \"O home e a natureza\"). Nos ecosistemas os organismos est\u00e1n asociados \u00e1s compo\u00f1ente f\u00edsico-qu\u00edmicas e biol\u00f3xicas do ambiente ao que se adaptaron. Os ecosistemas son sistemas flexibles, que mudan e onde a interacci\u00f3ns dos procesos biol\u00f3xicos xeran patr\u00f3ns con diferentes escalas a nivel do espazo e do tempo. Os ecosistemas clasif\u00edcanse, a groso modo, en terrestres, acu\u00e1ticos, atmosf\u00e9ricos e mari\u00f1os. As variables f\u00edsicas e biol\u00f3xicas de cada ecosistema determinan a biodiversidade das comunidades que os ocupan.\nMacroecolox\u00eda.\nA macroecolox\u00eda estuda a relaci\u00f3n entre os organismos e o seu ambiente a longas escalas espaciais e temporais, na procura de patr\u00f3ns estat\u00edsticos e an\u00e1lises que revelen os procesos subxacentes, coa finalidade de comprender as s\u00faas abundancias e distribuci\u00f3ns. Esta disciplina da ecolox\u00eda busca comprender os ecosistemas v\u00e9ndoos \"desde arriba cara a abaixo\" e coa finalidade de analizalos no seu conxunto.\nOs principais obxectivos nos que se centra \u00e9 comprender a riqueza de especies, os gradientes de distribuci\u00f3n das especies por latitudes ou o longo das sucesi\u00f3ns, comprender as relaci\u00f3ns entre as especies e as \u00e1reas que ocupan, a distribuci\u00f3n por tama\u00f1os e tama\u00f1o corporal e as abundancias. Como exemplo, busca comprender a relaci\u00f3n entre as abundancias das especies e o tama\u00f1o corporal dos seus individuos. S\u00e1bese que as especies que te\u00f1en amplas poboaci\u00f3ns locais en tama\u00f1o tenden a ter unha distribuci\u00f3n espacial ampla, namentres que as especies menos abundantes adoitan estar focalizadas en \u00e1reas concretas.\nAs interacci\u00f3ns co ambiente.\nOs ambientes dos ecosistemas incl\u00faen tanto aos factores f\u00edsicos como bi\u00f3ticos e est\u00e1n ligados dun xeito din\u00e1mico. Neles est\u00e1n os recursos que os organismos empregan ao longo do seu ciclo vital. O ambiente f\u00edsico \u00e9 externo ao nivel de organizaci\u00f3n biol\u00f3xica e comp\u00f3\u00f1eno os factores abi\u00f3ticos, como a temperatura, a irradiaci\u00f3n solar, a luz, a composici\u00f3n qu\u00edmica, o r\u00e9xime clim\u00e1tico ou a xeolox\u00eda. Os ambientes bi\u00f3ticos incl\u00faen aos xenes, \u00e1s c\u00e9lulas, aos organismos, aos individuos das mesmas especies e os das outras especies que viven nos mesmos h\u00e1bitats.\nP\u00f3dese establecer unha diferenciaci\u00f3n entre os ambientes externos e internos, mais \u00e9 s\u00f3 unha abstracci\u00f3n para comprender os ambientes por unidades. Na realidade existe unha ligaz\u00f3n inseparable entre as diferentes escalas e niveis dos ambientes. A lei da termodin\u00e1mica, como exemplo, explica os estados f\u00edsicos da vida. Entendendo o metabolismo e os principios de termodin\u00e1mica p\u00f3dese comprender o fluxo de materia e enerx\u00eda nos ecosistemas. Comprendendo os procesos que afectan \u00e1s partes, p\u00f3dense estudar os ecosistemas no seu conxunto. E \u00e9 que os cambios en cada un dos factores dun ecosistema poden afectar \u00e1 din\u00e1mica dos ecosistemas.\nPerturbaci\u00f3n e capacidade de adaptaci\u00f3n.\nOs ecosistemas pasan constantemente por estados de perturbaci\u00f3n e variaci\u00f3n dos factores ambientais ao longo do seu espazo que ocupan e o tempo. Unha perturbaci\u00f3n \u00e9 un proceso que retira biomasa da comunidade, como un lume, un fluxo de augas ou a seca, ou por depredaci\u00f3n. As perturbaci\u00f3ns acontecen en rangos de tempo de diferentes per\u00edodos, e poden ser causados por flutuaci\u00f3ns habituais nas taxas de mortalidade, nos cambios das ensamblaxes de especies ou de densidades de biomasa das comunidades ecol\u00f3xicas. As perturbaci\u00f3ns crean espazos (nichos) no ecosistema que poden ser lugares para aparici\u00f3n de novas oportunidades de ocupaci\u00f3n ou de mudanzas nas ensamblaxes de especies. Cal \u00e9 a capacidade de adaptaci\u00f3n \u00e1s perturbaci\u00f3ns \u00e9 unha li\u00f1a fundamental na teor\u00eda de xesti\u00f3n de ecosistemas. A biodiversidade poder\u00eda ser un aspecto fundamental na capacidade de adaptaci\u00f3n dos ecosistemas ante perturbaci\u00f3ns, ao actuar como unha fonte de renovaci\u00f3n do ecosistema (isto \u00e9, se unha especie non responde ocupando un nicho desocupado por un elemento que perturbe o ecosistema, farao outra funcionalmente similar presente xa no ecosistema).\nO metabolismo e a primeira atmosfera.\nA terra formouse hai 4.5 mil mill\u00f3ns de anos. A s\u00faa codia terrestre arrefriou e f\u00f3ronse formando os oc\u00e9anos, e namentres a atmosfera foise formando en esencia por acumulaci\u00f3n de metano e amonio. Nos seguintes mil mill\u00f3ns de anos a actividade metab\u00f3lica dos organismos foron transformando a atmosfera: xeraron unha mestura de di\u00f3xido de carbono, nitr\u00f3xeno e vapor de auga. Estes gases cambiaron a forma en que a luz penetra a atmosfera e chega \u00e1 superficie terrestre, diminu\u00edndo a posibilidade de quecemento da superficie. Hab\u00eda fontes non aproveitadas de enerx\u00eda libre nesa mestura de gases oxidaci\u00f3n e reduci\u00f3n que propiciaron un estado para que se iniciaran os primeiros ecosistemas, e ao mesmo tempo, unha atmosfera en formaci\u00f3n.\nAo longo da s\u00faa historia, a atmosfera da terra e os ciclos bioxeoqu\u00edmicos estiveron nun equilibro din\u00e1mico cos ecosistemas do planeta. A historia estivo marcada por per\u00edodos de grandes transformaci\u00f3ns, seguidos de mill\u00f3ns de anos de estabilidade. A evoluci\u00f3n dos primeiros organismos, como os microorganismos metanox\u00e9nicos anaer\u00f3bicos, foron quen de mudar a composici\u00f3n atmosf\u00e9rica esencialmente de hidr\u00f3xeno en metano (4H2 + CO2 \u2192 CH4 + 2H2O). A fotos\u00edntese anosix\u00e9nica reduciu as concentraci\u00f3ns de hidr\u00f3xeno e aumento o metano atmosf\u00e9rico, convertendo o sulfuro de hidr\u00f3xeno en auga e outros compostos sulf\u00faricos (como exemplo, 2H2S + CO2 + h\"v\" \u2192 CH2O + H2O + 2S). As primeiras formas de fermentaci\u00f3n tam\u00e9n aumentaron os niveis atmosf\u00e9ricos de metano. A transici\u00f3n a unha atmosfera dominada polo os\u00edxeno (o \"gran evento de oxixenaci\u00f3n\") non comezou ata hai 2,4\u20132,3\u00a0mil mill\u00f3ns de anos, pero si que o fixeron os procesos de fotos\u00edntese cando menos 0,3-1 mil mill\u00f3ns de anos antes.\nRadiaci\u00f3n: calor, temperatura e luz.\nA vida pode operar nun rango de temperaturas concreto. A calor \u00e9 unha forma de enerx\u00eda que regula a temperatura dos organismos. A calor afecta \u00e1s taxas de crecemento, \u00e1 actividade, ao comportamento ou \u00e1 produci\u00f3n primaria. A temperatura depende en boa medida da irradiaci\u00f3n solar. A s\u00faa variaci\u00f3n depende da latitude e lonxitude na terra e afecta directamente o clima, e consecuentemente \u00e1 distribuci\u00f3n xeogr\u00e1fica das especies e a distribuci\u00f3ns espacial dos biomas e ecosistemas. Pode ademais ter un efecto directo na biodiversidade e os niveis de produci\u00f3n primaria. A temperatura e a calor infl\u00faen directamente no metabolismo. Os poiquilotermos te\u00f1en unha temperatura corporal que est\u00e1 regulada en gran medida, e depende de, pola temperatura do ambiente externo. Pola contra, os homeotermos regulan a s\u00faa temperatura corporal interna consumindo a enerx\u00eda obtida por alimentaci\u00f3n.\nHai unha relaci\u00f3n entre a luz, a produci\u00f3n primaria e a acumulaci\u00f3n de enerx\u00eda. A luz \u00e9 a principal fonte de enerx\u00eda dos ecosistemas. A luz componse de enerx\u00eda electromagn\u00e9tica de diferentes amplitudes. A enerx\u00eda de radiaci\u00f3n do sol aumenta a calor, d\u00e1 fot\u00f3ns de luz entend\u00e9ndoo como a medici\u00f3n de enerx\u00eda activa nas reacci\u00f3n qu\u00edmicas en organismos, e tam\u00e9n act\u00faa como catalizador de mutaci\u00f3ns x\u00e9nicas. As plantas, o plancto e as algas e algunhas bacterias absorben a luz solar e asimilan esa enerx\u00eda grazas a fotos\u00edntese. Estes organismos, os aut\u00f3trofos, son quen de asimilar enerx\u00eda por fotos\u00edntese coa fixaci\u00f3n inorg\u00e1nica de sulfuro de hidr\u00f3xeno (H2S). Os aut\u00f3trofos son os responsables principais da produci\u00f3n primaria, xa que asimilan a enerx\u00eda solar que se acumula en forma de entalp\u00eda en enlaces bioqu\u00edmicos.\nAmbientes f\u00edsicos.\nAcu\u00e1ticos.\nA difusi\u00f3n de di\u00f3xido de carbono e os\u00edxeno \u00e9 10 mil veces m\u00e1is lenta na auga ca no aire. Cando os solos est\u00e1n anegados perden os\u00edxeno m\u00e1is rapidamente, e pasan a un estado de hipoxia (concentraci\u00f3ns de O2 por debaixo de 2\u00a0mg/litro) e fanse totalmente an\u00f3xicos cando as bacterias anaerobias medran arredor das ra\u00edces das \u00e1rbores. A auga tam\u00e9n infl\u00fae na intensidade do espectro electromagn\u00e9tico da luz, que dependendo da profundidade e da das part\u00edculas que cont\u00e9n resulta en diferentes espectros da luz. As plantas acu\u00e1ticas te\u00f1en un amplo abano de estratexias morfol\u00f3xicas e fisiol\u00f3xicas que son adaptaci\u00f3ns para sobrevivir, competir e diversificarse nestes ambientes. Nas ra\u00edces pode haber amplos espazos que collen aire e permiten unha regulaci\u00f3n no transporte de gases, como CO2 e O2, que participan na fotos\u00edntese. As plantas al\u00f3fitas, de augas salobres ou salgadas, te\u00f1en adaptaci\u00f3ns para osmorregular a s\u00faa concentraci\u00f3n de sal (NaCl) e habitar estuarios, marismas ou rexi\u00f3ns oce\u00e1nicas abertas. Os microorganismos anaer\u00f3bicos nos solos dos medios acu\u00e1ticos usan o nitrato, i\u00f3ns de manganeso, i\u00f3ns de ferro, sulfato, di\u00f3xido de carbono e alg\u00fans compostos org\u00e1nicos. Outros microorganismos son anaerobios facultativos e usan o os\u00edxeno durante a respiraci\u00f3n cando o solo se fai m\u00e1is eco. Os compostos qu\u00edmicos da auga e a actividade dos microorganismos de solos poden reducir o potencial de oxidaci\u00f3n-reduci\u00f3n da auga. As\u00ed, o di\u00f3xido de carbono red\u00facese a metano grazas a bacterias metanox\u00e9nicas. A fisiolox\u00eda dos peixes, ademais, est\u00e1 especializada para afrontar casos de m\u00faltiples niveis de sal no ambiente grazas \u00e1 osmoregulaci\u00f3n..\nA gravidade.\nA forma e enerx\u00eda da terra est\u00e1 determinada en gran medida polas forzas gravitacionais. A larga escala, a distribuci\u00f3n das forzas gravitacionais na terra son dispares e infl\u00faen na forma e no movemento das placas tect\u00f3nicas; e nos procesos de xeomorfolox\u00eda como a orox\u00e9nese e a erosi\u00f3n. Estas forzas determinan as propiedades e a distribuci\u00f3n dos biomas na terra. A escala de organismos, as forzas gravitacionais determinan a orientaci\u00f3n do crecemento das plantas e dos fungos, a direcci\u00f3n das li\u00f1as de migraci\u00f3n en aves e infl\u00faen na biomec\u00e1nica e no tama\u00f1o dos animais. Os caracteres ecol\u00f3xicos como a repartici\u00f3n de biomasa durante o crecemento das \u00e1rbores, var\u00edan en funci\u00f3n de cuesti\u00f3n de repartici\u00f3n de pesos por posici\u00f3n e formas da estrutura, como son as polas e follas nas \u00e1rbores. O sistema cardiovascular dos animais est\u00e1 funcionalmente adaptado a casos de variaci\u00f3n na presi\u00f3n e nas forzas gravitacionais por mor de cambios no peso, masa ou forma; as\u00ed como casos de desprazamento, voo, nataci\u00f3n; ou h\u00e1bitats que ocupan, como augas ou tundras fr\u00edas.\nMoitos grupos de organismos unicelulares ori\u00e9ntanse con respecto do campo gravitacional da terra namentres flotan ou nadan nos medios acuosos. Alg\u00fans como \"Paramecium\" te\u00f1en unha forma tal que cando descenden na auga, a s\u00faa masa pesa sobre dun lateral, que pola forma celular, forza que haxa unha rotaci\u00f3n celular e supo\u00f1a un pulso de flotaci\u00f3n, que o sobe na masa de auga. Outros protistas migran dun xeito activo guiados polo ritmo circadiano e a xeotaxe. Moitos dos dinoflaxelados fan un ciclo diario de migraci\u00f3n vertical, grazas a gravitaxe, na auga coa finalidade de se por na zona de mellor posici\u00f3n para a fotos\u00edntese: descenden da superficie da auga durante o d\u00eda e col\u00f3canse nunha zona inferior \u00f3ptima para a fotos\u00edntese e regresan \u00e1 superficie durante a noite.\nA presi\u00f3n.\nA presi\u00f3n osm\u00f3tica e clim\u00e1tica restrinxe a nivel fisiol\u00f3xico aos organismos, especialmente aos que voan e respiran a altas latitudes, ou que mergullan aos baixos fondos. Estas condici\u00f3ns de presi\u00f3n restrinxen aos ecosistemas na biosfera a niveis de altitude: os organismos precisan de ter adaptaci\u00f3ns fisiol\u00f3xicas a diferenzas nas presi\u00f3ns osm\u00f3ticas e atmosf\u00e9ricas. As\u00ed, os niveis de ox\u00edxeno dimin\u00faen coa diminuci\u00f3n da presi\u00f3n e son un factor limitante para a vida a altas altitudes. O transporte de auga nas plantas est\u00e1 determinado pola presi\u00f3n osm\u00f3tica. A presi\u00f3n da auga nos fondos oce\u00e1nicos sup\u00f3n tam\u00e9n adaptaci\u00f3ns. Os mam\u00edferos como as baleas e golfi\u00f1os te\u00f1en adaptaci\u00f3ns na s\u00faa percepci\u00f3n do son preparadas para as diferenzas no son por presi\u00f3n da auga.\nVento e turbulencia.\nAs forzas da turbulencia no aire e na auga afectan a onde est\u00e1n os l\u00edmites dos ambientes e dos ecosistemas, cal \u00e9 a s\u00faa forma e a s\u00faa din\u00e1mica. Os ecosistemas est\u00e1n determinados polos patr\u00f3ns de circulaci\u00f3n global dos ventos alisios e das correntes de circulaci\u00f3n oce\u00e1nicas. A forza dos ventos, e a turbulencia que xera por colisi\u00f3n coas augas ou solos, alteran as temperaturas, achegas de nutrientes ou patr\u00f3ns bioxequ\u00edmicos dos ecosistemas. As\u00ed, o vento infl\u00fae en lagos e nas r\u00edas nas condici\u00f3ns de estratificaci\u00f3n das augas. Pode favorecer os aumentos de turbulencia, e unha consecuente mestura da columna de auga, derivar na perda da estratificaci\u00f3n das augas pola temperatura superficial. As correntes oce\u00e1nicas poden aflorar na costa (como no interior de r\u00edas) e achegar nutrientes. Estes patr\u00f3ns de ventos e fluxos oce\u00e1nicos determinan a entrada de nutrientes e o afloramento de algas, que \u00e9 a base dos principais ecosistemas acu\u00e1ticos e de lagos. A velocidade do vento e a turbulencia tam\u00e9n afectan \u00e1s taxas de evotransporaci\u00f3n e \u00e1 acumulaci\u00f3n de enerx\u00eda en plantas e animais. As\u00ed, os ventos oce\u00e1nicos cando entran en contacto coa costa e baten coas monta\u00f1as do interior, en rexi\u00f3ns como os Andes. Producen unha acumulaci\u00f3n de n\u00e9boa e unha posterior choiva, mais s\u00f3 nesa parte da elevaci\u00f3n. O aire a\u00ed exp\u00e1ndese e a humidade cond\u00e9nsase segundo o vento sobe en altitude, derivando nas choiva. Este patr\u00f3n de humidade d\u00e1 lugar a divisi\u00f3n espacial das zonas bioxeogr\u00e1ficas, e diferente biodiversidade. Nunha zona da monta\u00f1a as especies son propias de ecosistemas h\u00famidos e na outra de ecosistemas secos.\nLume.\nOs organismos fotosintetizadores converten o di\u00f3xido de carbono en biomasa e liberan os\u00edxeno \u00e1 atmosfera. No dev\u00f3nico, hai 350 mill\u00f3ns de anos, a fotos\u00edntese fixo que a concentraci\u00f3n atmosf\u00e9rica de os\u00edxeno superase o 17%, o que permitiu que a combusti\u00f3n puidese existir. O lume libera CO2 e produce cinza. O lume ten un impacto ecol\u00f3xico e os ecosistemas (como se co\u00f1ece desde os 1960) te\u00f1en diferentes capacidades de ser queimados..\nOs ind\u00edxenas americanos foron dos primeiros dos que hai constancia que controlasen lumes nos seus arredores coa finalidade de que o solo tivese unha maior capacidade de produci\u00f3n de cultivos herb\u00e1ceos e \u00e1rbores para cester\u00eda. Eses lumes cre\u00e1banlles ademais ecosistemas heterox\u00e9nos na idade das plantas e alteraban a nutrici\u00f3n dos solos, que, en conxunto, favorec\u00eda a entrada de sementes de novas especies.\nCase todos os ecosistemas est\u00e1n adaptados a ciclos de lumes naturais, algo que se aprecia nas caracter\u00edsticas adaptativas das especies dos ecosistemas. Especies como \"Pinus halepensis\" non son quen de xermolar ata que as s\u00faas sementes pasan por un caso de lume ou se expuxeron a fume (serotinia). Con isto, o lume \u00e9 un axente determinante na capacidade de adaptaci\u00f3n dos ecosistemas.\nSolos.\nOs solos (ecosistemas da pedosfera) son a capa de minerais e da materia org\u00e1nica que cobre a superficie terrestre. \u00c9 determinante na funci\u00f3n de moitos ecosistemas, ou de importancia para sectores como o agr\u00edcola. A descomposici\u00f3n da materia org\u00e1nica morta, como as follas que caen no moamo dun monte, forman solos con minerais e nutrientes que sustentan a produci\u00f3n vexetal. O solos son unha das maiores fracci\u00f3ns de biomasa da terra e que sustenta a unha importante fracci\u00f3n da biosfera e cadeas tr\u00f3ficas. Os invertebrados que se alimenta das follas ca\u00eddas, como exemplo, fan destas anaqui\u00f1os pequenos para outros organismos e sustentan a unha cadea alimentaria. En conxunto estas especies son detrit\u00edvoras e regulan a formaci\u00f3n de solos.\nAs ra\u00edces das \u00e1rbores, os fungos, a bacterias e vermes, as formigas e outros insectos, os mam\u00edferos, r\u00e9ptiles e anfibios e outros, todos te\u00f1en un rol na cadea tr\u00f3fica nos ecosistemas dos solos. Os organismos alim\u00e9ntanse de e migran polos solos, desprazando materiais, nun proceso de \"bioturbaci\u00f3n\". Este proceso airea os solos e favorece o crecemento de especies heterotr\u00f3ficas e a produci\u00f3n nos solos. Os microorganismos xogan un papel particular na formaci\u00f3n de solos e na cadea tr\u00f3fica. Os patr\u00f3ns de formaci\u00f3n xeomorfol\u00f3xica dos solos son case inseparables do procesos biol\u00f3xicos que os forman. Os estudos paleontol\u00f3xicos dos solos mostran que o proceso de bioturbaci\u00f3n \u00e9 anterior ao c\u00e1mbrico. Eventos como a evoluci\u00f3n de \u00e1rbores e o proceso de colonizaci\u00f3n da terra no dev\u00f3nico deron paso \u00e1 aparici\u00f3n das cadeas tr\u00f3ficas nos solos.\nBioxeoqu\u00edmica e clima.\nPara comprender os fluxos e a s\u00faa regulaci\u00f3n, a reciclaxe, dos nutrientes no ecosistema est\u00fadanse os dep\u00f3sitos de nutrientes nos ecosistemas e como var\u00edan. Iso permite comprender as relaci\u00f3n entre factores f\u00edsicos (como os pH, alcalinidade de augas ou concentraci\u00f3n atmosf\u00e9rica de gases) e os ecosistemas. Hai seis elementos principais que constit\u00faen as macromol\u00e9culas dos organismos vivos e determinan os principais procesos bioxeoqu\u00edmicos: o hidr\u00f3xeno (H), o carbono (C), o nitr\u00f3xeno (N), o os\u00edxeno (O), o xofre (S) e o f\u00f3sforo (P). Entender os procesos bioxeoqu\u00edmicos do planeta exixe que se comprendan a relaci\u00f3n entre estes e o seu paso polos organismos e os ecosistemas.\nO dep\u00f3sito de carbono \u00e9 un exemplo da ligaz\u00f3n entre os biomas e a bioxeoqu\u00edmica. Est\u00edmase que os oc\u00e9anos terrestres te\u00f1en 40 mil xigat\u00f3ns (Gt) de carbono, que a masa vexetal terrestre e o solo te\u00f1en 2.070 Gt e que o aproveitamento dos dep\u00f3sitos de fuel f\u00f3sil sup\u00f3n unha emisi\u00f3n de 6.3 Gt de carbono por ano. Estes dep\u00f3sitos foron cambiando ao longo da historia terrestre e foron regulados por procesos ecol\u00f3xicos e evolutivos. As\u00ed, ao comezo do Eoceno medio a liberaci\u00f3n de gases en volc\u00e1ns, a oxidaci\u00f3n do metano das augas h\u00famidas, e a liberaci\u00f3n de gases nas plataformas oce\u00e1nicas fixo aumentar a concentraci\u00f3n de C02 atmosf\u00e9rica a 3500\u00a0ppm (partes por mill\u00f3n).\nNo oligoceno (hai 25-32 mill. de anos) houbo outra reestruturaci\u00f3n importante do ciclo de carbono: nas plantas evolucionou un novo sistema de fotos\u00edntese que foi a fixaci\u00f3n de C4 por fotos\u00edntese e expand\u00edronse no territorio. Esa evoluci\u00f3n foi en resposta da baixada de C0CO2 atmosf\u00e9rico por debaixo de 550 ppm. A abundancia relativa e distribuci\u00f3n das especies altera a din\u00e1mica entre os organismos e o ambiente: os ecosistemas te\u00f1en unha relaci\u00f3n de causa-efecto co clima local e global.\nA s\u00faa relaci\u00f3n coa evoluci\u00f3n.\nA ecolox\u00eda e a biolox\u00eda evolutiva son disciplinas cient\u00edficas que est\u00e1n amplamente ligadas. A selecci\u00f3n natural, os ciclos vitais, o desenvolvemento morfol\u00f3xico, a adaptaci\u00f3n, a din\u00e1mica de poboaci\u00f3ns ou a herdanza son s\u00f3 uns poucos dos conceptos que recaen no estudo de teor\u00edas ecol\u00f3xicas e evolutivas. A morfolox\u00eda, o comportamento ou as caracter\u00edsticas morfol\u00f3xicas, entre outras, p\u00f3dense ligar coas \u00e1rbores filoxen\u00e9ticas para estudar as relaci\u00f3ns das especies entre as s\u00faas funci\u00f3ns e os papeis que xogaron en cada unha das circunstancias ecol\u00f3xicas polas que pasaron.\nMoitos dos m\u00e9todos anal\u00edticos que serven para clasificar, organizar e investigar a vida nos principais sistemas sol\u00e1panse nas d\u00faas disciplinas. Dous casos son o uso de \u00e1rbores filoxen\u00e9ticas e o sistema taxon\u00f3mico de Linn\u00e9. Adoitan ir de par e m\u00faltiples aplicaci\u00f3ns da ecolox\u00eda e a evolutiva que se publican nos mesmos xornais. A s\u00faa principal diferenza adoita estar nas \u00e1reas nas que se focaliza cada unha. Ambas intentan descifrar os patr\u00f3ns e procesos emerxentes ou \u00fanicos que operan a diferentes escalas espaciais e/ou temporais de organizaci\u00f3n da vida. A ecolox\u00eda enf\u00f3case, en todo caso, no papel dos factores bi\u00f3ticos e abi\u00f3ticos que infl\u00faen nos procesos evolutivos, e a evoluci\u00f3n s\u00f3elle prestar atenci\u00f3n a outros procesos m\u00e1is r\u00e1pidos no tempo, ou a curtas escalas temporais tales como unha soa xeraci\u00f3n.\nEcolox\u00eda do comportamento.\nTodos e cada un dos organismos te\u00f1en comportamentos. Incluso as plantas mostran procesos complexos de interacci\u00f3n, como memoria e comunicaci\u00f3n. A ecolox\u00eda do comportamento estuda o comportamento dos organismos no seu ambiente e as implicaci\u00f3ns ecol\u00f3xicas e evolutivas que iso ten. A etolox\u00eda c\u00e9ntrase nos movementos e comportamentos dos animais que se poden observar. A ecolox\u00eda do comportamento realiza estudos como o do esperma m\u00f3bil en plantas, a mobilidade do fitoplancto, do zooplancto nadando cara aos ovos das femias, o cultivo de fungos que fan alg\u00fans insectos pr\u00f3ximos \u00e1s abellas, os ritos de danza no apareamento das p\u00edntegas ou a agrupaci\u00f3n e socializaci\u00f3n das amebas.\nA adaptaci\u00f3n \u00e9 un concepto central na ecolox\u00eda do comportamento. Os comportamentos p\u00f3dense gravar como caracter\u00edsticas e chegar a ser hereditarios, incluso tal e como \u00e9 a cor de ollos. Os comportamentos evolucionan por medio de procesos de selecci\u00f3n natural como caracter\u00edsticas adaptativas que lle outorgan aos organismos unha vantaxe e unha maior probabilidade de reproduci\u00f3n.\nAs interacci\u00f3ns depredador-presa son unha aproximaci\u00f3n tanto para o estudo das cadeas tr\u00f3ficas como para a ecolox\u00eda do comportamento. As presas poden mostrar diferentes adaptaci\u00f3ns nos seus comportamentos ante os depredadores, como as de se agochar, voar ou defenderse. As presas p\u00f3dense atopar, ademais, con depredadores de diferentes tipos e perigos que lle supo\u00f1en. Nestes casos a s\u00faa resposta ten ser unha actuaci\u00f3n ante aspectos da s\u00faa historial vital, como o seu momento do crecemento, de alimentaci\u00f3n, de reproduci\u00f3n, de socializaci\u00f3n ou en casos nos que est\u00e1n a modificar o h\u00e1bitat. Na ecolox\u00eda do comportamento estas adoitan basearse en principios adaptativos de conservaci\u00f3n, optimizaci\u00f3n ou eficiencia. Como exemplo, a \"hip\u00f3tese de evitar ao depredador por percepci\u00f3n do risco pred\u00ed que as presas aval\u00edan o grao de risco que ten atoparse con distintos depredadores e que adaptan o seu comportamento segundo o nivel de risco que aprecian neles\" ou que \"a distancia de inicio da escapada voando [nas aves] fana no punto que maximiza a posibilidade de post-encontro, e que depende da capacidade da presa, e como as beneficia o non voar, polo custo enerx\u00e9tico da escapada; e a esperanza de perda de capacidade porque sexan depredadas.\"\nEn animais at\u00f3panse casos complexos de exhibici\u00f3n e mostras ligadas \u00e1 reproduci\u00f3n sexual. As aves do para\u00edso, como exemplo, te\u00f1en ornamentaci\u00f3ns elaboradas que locen durante o aparellamento. Estas exhibici\u00f3ns mostran dalg\u00fan xeito o seu estado de sa\u00fade e por outra adaptaci\u00f3ns dos individuos desexables nun contexto ecol\u00f3xico ou indican a presenza dalg\u00fans xenes. Esas mostras son froito do proceso da selecci\u00f3n sexual e unha mostra da calidade de caracteres entre os individuos en cortexo.\nEcolox\u00eda cognitiva.\nA ecolox\u00eda cognitiva integra dentro dun marco te\u00f3rico as observaci\u00f3ns da ecolox\u00eda evolutiva e a neurobiolox\u00eda e busca comprender os efectos que a interacci\u00f3n entre animais e os seus h\u00e1bitats ten sobre do sistema neurol\u00f3xico. Estuda como os sistemas limitan o comportamento dentro dun marco ecol\u00f3xico e evolutivo concreto. Tense afirmado que \"ata non hai moito os neurobi\u00f3logos non lle prestaran a atenci\u00f3n suficiente ao feito de que as caracter\u00edsticas cognitivas evolucionaran baixo condici\u00f3ns ambientais concretas. Considerando a presi\u00f3n da selecci\u00f3n na conciencia, a ecolox\u00eda cognitiva busca contribu\u00edr d\u00e1ndolle unha coherencia intelectual ao estudo multidisciplinar da conciencia.\"\nComo \u00e9 un estudo que liga o \"aparellamento\" entre ou as interacci\u00f3ns entre organismos e o ambiente, a ecolox\u00eda cognitiva est\u00e1 relacionada de cerca co \"enactivismo\", que \u00e9 un campo que se basea na visi\u00f3n de que os organismos e o ambiente est\u00e1n ligados, xunguidos, reciprocamente na especializaci\u00f3n e selecci\u00f3n.\nEcolox\u00eda social.\nOs comportamentos sociais ecol\u00f3xicos destacan nos insectos sociais, as ara\u00f1as sociais, ou mofos mucilaxinosos sociais, nos ratos-toupeiros-nus e nas sociedades humanas. Os comportamentos sociais son aqueles que benefician a ambas partes entre descendentes e ascendentes ou coas parellas coas que se reproducen e que xorden de selecci\u00f3n familiar ou grupal. A selecci\u00f3n familiar explica o altru\u00edsmo cando hai relaci\u00f3ns x\u00e9nicas, xa que un comportamento altru\u00edsta que resulte en mortes pode axudar a que sobrevivan copias x\u00e9nicas distribu\u00eddas entre os superviventes e cos que haxa unha relaci\u00f3n familiar. Os insectos sociais, como as formigas, as abellas ou as nespras, son dos grupos m\u00e1is estudados e que mostran relaci\u00f3ns deste tipo. Os seus machos son clons que comparten os mesmos xenes que os demais na colonia. Pola contra nos casos de selecci\u00f3n de grupo at\u00f3panse exemplos nos que hai un altru\u00edsmo entre individuos sen relaci\u00f3n x\u00e9nica: a\u00ed a selecci\u00f3n act\u00faa sobre do grupo. Neste caso hai unha vantaxe positiva porque a relaci\u00f3n altru\u00edsta se d\u00e1 entre todos os membros do grupo. Os grupos con membros predominantemente altru\u00edstas superan aos grupos con membros m\u00e1is ego\u00edstas.\nCoevoluci\u00f3n.\nA coevoluci\u00f3n d\u00e1se cando d\u00faas ou m\u00e1is especies se afectan entre si en canto a s\u00faa evoluci\u00f3n. As interacci\u00f3ns ecol\u00f3xicas que se establecen entre especies p\u00f3dense clasificar a modo groso en con h\u00f3spedes e relaci\u00f3ns por asociaci\u00f3n. Un h\u00f3spede \u00e9 aquel que lle d\u00e1 espazo ou aloxa a outra especie, que \u00e9 a especie asociada. As relaci\u00f3ns entre especies que son mutuas ou favorecen a ambas especies son mutualismos. Alg\u00fans exemplos de mutualismo incl\u00faen a formigas que cr\u00edan fungos, bacter\u00edas simb\u00edoticas das gorxas de insectos e mam\u00edferos, os liques cos fungos e algas, e os corais e microalgas como os dinoflaxelados e as zooxantelas. Cando hai unha conexi\u00f3n f\u00edsica entre o h\u00f3spede e o asociado, a s\u00faa relaci\u00f3n \u00e9 de simbiose. M\u00e1is da metade das plantas te\u00f1en unha relaci\u00f3n simbi\u00f3tica con fungos de microrrizas que viven nas s\u00faas ra\u00edces e que intercambian con eles hidratos de carbono e nutrientes minerais.\nOs mutualismos indirectos danse cando os organismos viven por separado. Un caso destes son os comensalismos, nos que unhas especies favorecen a presenza doutras sen un beneficio propio. Un caso son as r\u00e9moras que viven a expensas de especies como aos tibur\u00f3ns, despois de mordelos e succionalos ou se adheriren a eles. Neste caso o h\u00f3spede pode sufrir co cal esta relaci\u00f3n se pode entender como un parasitismo: o h\u00f3spede vese prexudicado (fitness negativa) e sup\u00f3\u00f1enlle un custo.\nA coevoluci\u00f3n p\u00f3dese xurdir de competici\u00f3n entre especies e entre membros da mesma especie por antagonismos. Xorde entre especies, como as herbas, que compiten polo mesmo espazo, como unha bra\u00f1a. A Hip\u00f3tese da Ra\u00ed\u00f1a Vermella indica, como exemplo, que os parasitos se focalizan e especializan sobre dunha caracter\u00edstica xen\u00e9tica do sistema de defensa dos h\u00f3spedes que te\u00f1a un impacto na evoluci\u00f3n da s\u00faa reproduci\u00f3n sexual e que, polo tanto, force unha diversificaci\u00f3n da poboaci\u00f3n dos h\u00f3spedes en resposta \u00e1 presi\u00f3n antagonista.\nEcolox\u00eda molecular.\nA an\u00e1lise molecular, como as t\u00e9cnicas de PCR e de secuenciaci\u00f3n masiva, supuxeron un avance no estudo da ecolox\u00eda. Estas t\u00e9cnicas permiten o estudo de individuos e poboaci\u00f3ns a nivel x\u00e9nico e estudar a s\u00faa diversidade e evoluci\u00f3n ligado ao contexto ecol\u00f3xico. Grazas \u00e1s t\u00e9cnicas moleculares puid\u00e9ronse analizar organismos, que ata recentemente a ecolox\u00eda case omit\u00eda, como son as comunidades de bacterias e arqueas, fungos ou nem\u00e1todos. Permiten o estudo de patr\u00f3ns de comportamento, a biodiversidade das comunidades ou a ecolox\u00eda bioxeogr\u00e1fica. Dentro do estudo de bioxeograf\u00eda, a xen\u00e9tica, a ecolox\u00eda e a biolox\u00eda evolutiva deron lugar \u00e1 sub-disciplina da filoxeograf\u00eda.\nHistoria.\n Ernst Haeckel (esquerda) e Eugenius Warming (dereita), dous dos fundadores da Ecolox\u00eda.\nInicio.\nA Ecolox\u00eda ten unha orixe complexa, en gran parte debido a s\u00faa natureza multidisciplinar. Alg\u00fans dos fil\u00f3sofos de Grecia, como Hip\u00f3crates ou Arist\u00f3teles, foron alg\u00fans dos primeiros en rexistrar observaci\u00f3ns sobre historia natural, como patr\u00f3ns bioxeogr\u00e1ficos ou interacci\u00f3ns entre especies. As\u00ed e todo, na Grecia antiga consider\u00e1base a vida dun xeito esencialista e como un elemento est\u00e1tico, no que non exist\u00eda o concepto de adaptaci\u00f3n. As especies eran entes invariables e as variedades raras eran consideradas como aberraci\u00f3ns do tipo idealizado. Alg\u00fans dos primeiros conceptos ecol\u00f3xicos como os balances e as regulaci\u00f3ns na natureza at\u00f3panse na literatura de Her\u00f3doto (falecido en 425 d.c.), xa que describiu observaci\u00f3ns de mutualismos na hixiene bucal dos crocodilos, ou do estudante de Arist\u00f3teles chamado Theofrasto, que describiu procesos de migraci\u00f3n de plantas e animais, procesos bioxeogr\u00e1ficos, fisiol\u00f3xicos e etol\u00f3xicos e chegou a unha descrici\u00f3n similar ao concepto de nicho.\nConceptos m\u00e1is familiares no contexto moderno, inclu\u00edndo cadeas alimentarias, regulaci\u00f3n de poboaci\u00f3n e produtividade, non foron desenvolvidos ata despois de 1700. Os primeiros traballos foron do microscopista Antoni van Leeuwenhoek (1632-1723) e do bot\u00e1nico Richard Bradley (1688-1732).\nCarl Linnaeus no s\u00e9culo XVIII liderou o estudo da \u00abeconom\u00eda da natureza\u00bb. En teses doutorais, como \u00ab\"Specimen academicum de oeconomia naturae\"\u00bb (1749) do seu alumno Isaac J. Biberg, publicou 186 ensaios seus sobre da ecolox\u00eda. En \u00ab\"Politia Naturae\"\u00bb (1781) (\"Sobre da pol\u00edtica da Natureza\") describiu a dureza da loita pola supervivencia dos organismos. Mais Linnaeus concibiu naquel momento a ecolox\u00eda como \u00ab\"as relaci\u00f3ns entre organismos dese\u00f1adas por Deus, e que benefician ao ser humano\"\u00bb.\nAlexander von Humboldt (1769\u20131859) comezou os estudos da bioxeograf\u00eda de vexetaci\u00f3n, ao estudar e describir os factores que determinan a distribuci\u00f3n das masas forestais describindo en rexi\u00f3ns como Am\u00e9rica do Sur. Reco\u00f1eceu os gradientes ecol\u00f3xicos e fixo alusi\u00f3n \u00e1s relaci\u00f3ns entre as especies e as \u00e1reas.\nTrala viaxe do Beagle Charles Darwin describiu conceptos ecol\u00f3xicos como o das relaci\u00f3ns entre a produtividade das comunidades e a diversidade de especies, ou as redes tr\u00f3ficas e o espazo de nichos ocupados as\u00ed como a competici\u00f3n por estes. Nas s\u00faas publicaci\u00f3ns, especialmente no \u00abXornal de investigaci\u00f3ns\u00bb (1839), asentou a ecolox\u00eda evolutiva. Estes naturalistas, como Humboldt, J. Hutton ou Jean-Baptiste Lamarck ou Charles Darwin, foron os que fundaron as bases da ecolox\u00eda moderna.\nO zo\u00f3logo Ernst Haeckel definiu a \u201c\"Oecologie\"\u201d en 1866 dicindo que esta, a ecolox\u00eda, \u00ab\"\u00e9 toda a ciencia que as relaci\u00f3ns entre organismos e o ambiente te\u00f1en, inclusive as condici\u00f3ns para a existencia\"\u00bb. Recoll\u00eda a interacci\u00f3n que existe entre os organismos entre eles e co ambiente ao indicar que hai factores ambientais \u00abque son parcialmente org\u00e1nicos ou inorg\u00e1nicos de natureza\u00bb e que \u00abambos son de alta importancia para a forma dos organismos, xa que lles obriga a se adaptar a eles\u00bb. As opini\u00f3ns son diversas en canto a se esta definici\u00f3n de Haeckel foi realmente a fundaci\u00f3n da ecolox\u00eda: alg\u00fans consid\u00e9rana a primeira definici\u00f3n e comezo da ecolox\u00eda e outros argumentan que xa se iniciara antes, con publicaci\u00f3ns como a de Linnaeus dos principios da econom\u00eda da natureza (publicada a comezos do s\u00e9culo XVIII) e a s\u00faa continuaci\u00f3n na \u00abA orixe das especies\u00bb de Darwin (que cita a frase de Linnaeus de \"econom\u00eda ou pol\u00edtica da natureza\"), ou a outros como Eugenius Warming, coa s\u00faa \"obra \u00abOecolox\u00eda das plantas: Unha introduci\u00f3n ao estudo das comunidades das plantas\"\u00bb (1895).\nS\u00e9culo XX.\nA finais do s\u00e9culo XIX e principios do s\u00e9culo XX a ecolox\u00eda era unha forma anal\u00edtica da \"historia natural\" e s\u00f3 a partir de a\u00ed comezaron a mudar unha \"ciencia da historia natural\", e en boa parte grazas aos estudos evolutivos.\nFrederic Clements publicou o primeiro libro americano de ecolox\u00eda en 1905 e nela presentaba a idea das comunidades vexetais como \"superorganismos\". A\u00ed comezou un dos debates entre o holismo e o individualismo, que durou ata a d\u00e9cada de 1970. Clements argumentaba que o concepto de superorganismos era ese avance nos ecosistemas ata un estadio estable e avanzado na sucesi\u00f3n, co que se pode facer un s\u00edmil co desenvolvemento coa idade dos organismos. Outros ec\u00f3logos argumentaban que as comunidades son conxuntos de organismos independentes asociados, que interact\u00faan entre si, e que non existe unha v\u00eda definida no desenvolvemento das comunidades.\nO holismo definiuse en 1926 en Sur\u00e1frica por Jan Christiaan Smuts, un xeneral que se inspirou en Clements e o seu concepto de superorganismos. Ao mesmo tempo Chales Elton iniciou o estudo moderno das cadeas tr\u00f3ficas. Nesa obra definiu as relaci\u00f3ns ecol\u00f3xicas dentro dun \"ciclo alimentario\": os ciclos da cadea alimentaria, os tama\u00f1os dos alimentos e a descrici\u00f3n a nivel matem\u00e1tico dos grupos funcionais e a s\u00faa abundancia relativa na comunidade. Ese concepto renovouse coa definici\u00f3n de Alfred J. Lotka de \"cadea tr\u00f3fica\", que as definiu a nivel te\u00f3rico e introduciu os principios termodin\u00e1micos na ecolox\u00eda.. En 1942 Raymond Lindeman describiu a din\u00e1mica das cadeas tr\u00f3ficas, fundando os estudos do fluxo de enerx\u00eda e materia nos ecosistemas.\nRobert MacArthur avanzou na ecolox\u00eda dos anos 1950 nos modelos matem\u00e1ticos e predictivos (como o estudo da riqueza de especies) . O ruso Vladimir Vernadsky fundou en 1920 o concepto de biosfera e oxapon\u00e9s Kinji Imanishio concepto de harmon\u00eda na natureza e a segregaci\u00f3n por h\u00e1bitats na d\u00e9cada de 1950. Na d\u00e9cada dos 1960s Ramon Margalef introduciu os conceptos de fluxo de enerx\u00eda e \"acumulaci\u00f3n de informaci\u00f3n\" nos ecosistemas, dentro dos procesos de sucesi\u00f3n dos ecosistemas.\nA ecolox\u00eda traspasou \u00e1 literatura popular nos anos 1960-1970 grazas aos movementos ecolox\u00edstas. Enfoc\u00e1ronse na conservaci\u00f3n e protecci\u00f3n de espazos naturais e na s\u00faa xesti\u00f3n (coa ecolox\u00eda da conservaci\u00f3n). Ec\u00f3logas como Rachel Carson introduciron a problem\u00e1tica de bioacumulaci\u00f3n polo uso de pesticidas, e o impacto na sa\u00fade da poboaci\u00f3n humana. Os ec\u00f3logos das \u00faltimas d\u00e9cadas est\u00e1n abordando fen\u00f3menos de escala global e introduc\u00edndoos no debate pol\u00edtico e, grazas a iso, con cambios nas pol\u00edticas lexislativas."}
{"id": "144", "revid": "56817", "url": "https://gl.wikipedia.org/wiki?curid=144", "title": "Etolox\u00eda", "text": "A etolox\u00eda (do grego \u03ae\u03b8\u03bf\u03c2, \"\u0113thos\", \"temperamento\", \"car\u00e1cter\", \"costume\" e \u03bb\u03cc\u03b3\u03bf\u03c2, \"logos\", \"tratado\") \u00e9 a rama da biolox\u00eda que estuda o comportamento dos animais no medio natural.\nA\u00ednda que moitos naturalistas estudaron diversos aspectos do comportamento animal a trav\u00e9s dos s\u00e9culos, consid\u00e9rase que a disciplina moderna da etolox\u00eda se presentou co traballo nos anos 60 do bi\u00f3logo holand\u00e9s Nikolaas Tinbergen e do bi\u00f3logo austr\u00edaco Konrad Lorenz, ambos ga\u00f1adores do Premio Nobel de Fisiolox\u00eda ou Medicina en 1973. A etolox\u00eda combina a investigaci\u00f3n de laboratorio e a de campo, con estreitos lazos a outras disciplinas - por exemplo, neuroanatom\u00eda, ecolox\u00eda, evoluci\u00f3n. Os et\u00f3logos amosan un maior interese por un determinado proceso de comportamento que nun grupo animal en particular e a mi\u00fado adoitan estudar un tipo de comportamento (por exemplo, a agresividade) en diversidade de animais sen relaci\u00f3n."}
{"id": "146", "revid": "43327", "url": "https://gl.wikipedia.org/wiki?curid=146", "title": "Enlace", "text": "Un enlace pode ser:"}
{"id": "153", "revid": "89787", "url": "https://gl.wikipedia.org/wiki?curid=153", "title": "Enerx\u00eda", "text": "En f\u00edsica, a enerx\u00eda \u00e9 todo aquilo que pode transformarse en calor, traballo mec\u00e1nico (movemento) ou radiaci\u00f3n electromagn\u00e9tica como a luz mediante procesos f\u00edsicos. Isto pode ocorrer de xeito natural e espont\u00e1neo ou grazas a unha m\u00e1quina (por exemplo motor, caldeira, refrixerador, altofalante, l\u00e1mpada) ou tam\u00e9n a un organismo vivo (por exemplo os m\u00fasculos) etc. En rigor \u00e9 un concepto fundamental, aceptado pola f\u00edsica sen definici\u00f3n.\nCalquera cousa que estea a traballar -por exemplo, a mover outro obxecto, a quece-lo ou a facelo atravesarse por unha corrente el\u00e9ctrica - est\u00e1 a gastar enerx\u00eda (na verdade ocorre unha \"transferencia\", pois ningunha enerx\u00eda \u00e9 perdida, e si transformada ou transferida a outro corpo). Polo tanto, calquera cousa que estea pronta a traballar pos\u00fae enerx\u00eda. En canto o traballo se realiza, ocorre unha transferencia de enerx\u00eda, parecendo que o suxeito est\u00e1 a perder enerx\u00eda. Na verdade, a enerx\u00eda est\u00e1 a ser \"transferida\" para outro obxecto, sobre o cal o traballo se realiza.\nAs\u00ed pois, o concepto de enerx\u00eda \u00e9 un dos conceptos esenciais da f\u00edsica. Nado no s\u00e9culo XIX, p\u00f3dese atopar en todas as disciplinas da F\u00edsica (mec\u00e1nica, termodin\u00e1mica, electromagnetismo, mec\u00e1nica cu\u00e1ntica etc.), as\u00ed como noutras disciplinas, particularmente na qu\u00edmica.\nFormas de enerx\u00eda.\nAs civilizaci\u00f3ns humanas dependen cada vez m\u00e1is dun elevado consumo enerx\u00e9tico para a s\u00faa subsistencia. Para iso foron sendo desenvolvidos ao longo da historia diversos procesos de produci\u00f3n, transporte e almacenamentos de enerx\u00eda. As principais formas de produci\u00f3n de enerx\u00eda son:\nEnerx\u00eda potencial.\n\u00c9 a enerx\u00eda que un obxecto pos\u00fae debido \u00e1 s\u00faa posici\u00f3n. Un martelo levantado, unha moa enroscada e un arco esticado dun tirador, todos pos\u00faen enerx\u00eda potencial. Esta enerx\u00eda est\u00e1 pronta a modificarse noutras formas de enerx\u00eda e, consecuentemente, a producir traballo: cando o martelo caer, pregar\u00e1 un prego; a moa, cando solta, far\u00e1 andar os punteiros dun reloxo; o arco disparar\u00e1 unha seta. As\u00ed que ocorrer alg\u00fan movemento, a enerx\u00eda potencial da fonte dimin\u00fae, en canto se modifica en enerx\u00eda do movemento (enerx\u00eda cin\u00e9tica). Levantar o martelo, enrolar a mola e estricar o arco fai, pola s\u00faa vez, uso da enerx\u00eda cin\u00e9tica e produce un ga\u00f1o de enerx\u00eda potencial. Xeneralizando, canto m\u00e1is alto e m\u00e1is pesado un obxecto est\u00e1, m\u00e1is enerx\u00eda potencial ter\u00e1.\nEnerx\u00eda cin\u00e9tica.\n\u00c9 posu\u00edda por calquera cousa en movemento; canto m\u00e1is axi\u00f1a un obxecto se move, maior a s\u00faa enerx\u00eda cin\u00e9tica. Al\u00e9n diso, canto m\u00e1is pesado \u00e9 un obxecto, maior \u00e9 a s\u00faa enerx\u00eda cin\u00e9tica (apenas cando est\u00e1 en movemento). As m\u00e1quinas mec\u00e1nicas - autom\u00f3biles, tornos, b\u00e1teestacas ou calquera outras m\u00e1quinas motorizadas - producen enerx\u00eda cin\u00e9tica, e esta especie de enerx\u00eda \u00e9 moitas veces chamada de enerx\u00eda mec\u00e1nica - F\u00f3rmula: Ec=1/2mV\u00b2 .\nEnerx\u00eda qu\u00edmica.\n\u00c9 a enerx\u00eda que est\u00e1 almacenada nun \u00e1tomo ou nunha mol\u00e9cula; reorganizando os \u00e1tomos, ocorren reacci\u00f3ns qu\u00edmicas e a enerx\u00eda pode ser producida ou aproveitada. As reacci\u00f3ns qu\u00edmicas xeralmente producen tam\u00e9n calor; un lume a arder \u00e9 un exemplo. A enerx\u00eda qu\u00edmica tam\u00e9n pode transformarse en electricidade nunha bater\u00eda e en enerx\u00eda cin\u00e9tica nos m\u00fasculos, por exemplo.\nEnerx\u00eda el\u00e9ctrica.\n\u00c9 a enerx\u00eda asociada as cargas el\u00e9ctricas en movemento. \u00c9 a enerx\u00eda que se da a un obxecto facendo pasar unha corrente el\u00e9ctrica a trav\u00e9s del ou d\u00e1ndolle unha carga el\u00e9ctrica. \u00c9 convertida en enerx\u00eda mec\u00e1nica nun motor el\u00e9ctrico, en enerx\u00eda calor\u00edfica nun aquecedor el\u00e9ctrico ou en enerx\u00eda luminosa nunha l\u00e1mpada.\nEnerx\u00eda radiante.\n\u00c9 a enerx\u00eda que pode atravesar o espazo. Incl\u00fae a luz, as ondas de radio e os raios de calor. A calor radiante non \u00e9 o mesmo que a variante de enerx\u00eda cin\u00e9tica chamada de \u00abenerx\u00eda t\u00e9rmica\u00bb, mais cando os raios de calor atinxe un obxecto fan que as s\u00faas mol\u00e9culas se movan m\u00e1is axi\u00f1a, ga\u00f1ando ent\u00f3n enerx\u00eda t\u00e9rmica. Os raios de luz e de calor prod\u00facense tornando os obxectos tan quentes que brillan, como no caso do filamento dunha l\u00e1mpada el\u00e9ctrica.\nEnerx\u00eda nuclear.\n\u00c9 a enerx\u00eda producida pola mutaci\u00f3n de \u00e1tomos dentro dunha substancia; aparece sobre todo como calor, quer baixo control nun reactor nuclear quer nunha explosi\u00f3n dunha arma nuclear. O Sol produce o seu calor e a s\u00faa luz por reacci\u00f3n nuclear. Curiosamente, toda a vida na Terra depende desta enerx\u00eda e, non en tanto, perante a existencia das armas nucleares, est\u00e1 tam\u00e9n ameazada por esta forma de enerx\u00eda.\nEnerx\u00eda, traballo e potencia.\nA enerx\u00eda e o traballo son basicamente semellantes, visto que o traballo \u00e9 o gasto de enerx\u00eda. Son polo tanto, ambos medidos polas mesmas unidades, a unidade SI, sendo o \"Joule\", as\u00ed chamado en homenaxe a James Prescott Joule, que demostrou que \u00e9 pos\u00edbel a conversi\u00f3n entre diferentes tipos de enerx\u00eda. A potencia \u00e9 a taxa a que se produce traballo ou a que se dispensa enerx\u00eda.\nUn fonte de enerx\u00eda que pode producir m\u00e1is traballo nun tempo dado - facer calquera cousa moverse m\u00e1is axi\u00f1a ou quecela m\u00e1is axi\u00f1a, por exemplo - ser\u00e1 m\u00e1is poderosa que outra. A unidade SO de forza motriz \u00e9 o \"Watt\", as\u00ed chamada en homenaxe a James Watt, o inventor da primeira m\u00e1quina a vapor.\nAs\u00ed, a relaci\u00f3n pode expresarse como: un Watt de enerx\u00eda (E) prod\u00facese en canto un Joule de traballo (W) efectuase nun segundo (\u03b4t).\nConsumo de enerx\u00eda.\nO consumo de enerx\u00eda no mundo est\u00e1 resumido, na s\u00faa gran maior\u00eda, polas fontes de enerx\u00edas tradicionais como petr\u00f3leo, carb\u00f3n mineral e gas natural, esas fontes son poluentes e non-renov\u00e1beis, o que no futuro, ser\u00e1n substitu\u00eddas inevitabelmente. Hai controversias sobre o tempo da duraci\u00f3n dos combust\u00edbeis f\u00f3siles mais debido a enerx\u00edas limpas e renov\u00e1beis como biomasa, enerx\u00eda e\u00f3lica e enerx\u00eda maremotriz e sanci\u00f3ns como o Protocolo de Quioto que cobra de pa\u00edses industriais un nivel menor de poluentes (CO2) expelidos para a atmosfera, as enerx\u00edas alternativas son un novo modelo de produci\u00f3n de enerx\u00edas econ\u00f3micas e sostibles."}
{"id": "154", "revid": "6523694", "url": "https://gl.wikipedia.org/wiki?curid=154", "title": "Escopeta", "text": "Unha escopeta \u00e9 unha arma de \u00e1nima lisa, de man e que se soporta co ombreiro, dese\u00f1ada para descargar varios proxect\u00eds (pequenas balas, co\u00f1ecidas como perdig\u00f3ns) en cada disparo.\nTr\u00e1tase dun tipo de arma lixeira utilizada sobre todo en caza menor, en particular para aves ou en competici\u00f3ns de tiro ao branco. As escopetas utilizadas na caza maior ou destinadas a usos de polic\u00eda ou prop\u00f3sitos militares c\u00e1rganse cunha \u00fanica posta c\u00f3nica ou con perdig\u00f3ns de maior tama\u00f1o.\nAta a primeira metade do s\u00e9culo XIX utiliz\u00e1base o termo escopeta para referirse a pezas de caza de paxaros ou aves. O disparo dunha carga de perdig\u00f3ns na caza menor menci\u00f3nase nas leis inglesas en 1549, pero este tipo de armas non acadaron a s\u00faa expansi\u00f3n ata os albores do s\u00e9culo XVII. Ata o final do s\u00e9culo XVIII, a maior\u00eda das pezas ti\u00f1an un \u00fanico can\u00f3n. Algunhas melloras na ignici\u00f3n permitiron reducir a lonxitude e o peso destas armas, o que fixo posible a fabricaci\u00f3n de armas de dous can\u00f3ns (un \u00e1 beira do outro) e se popularizou a caza de aves en voo.\nComo consecuencia dos avances na fabricaci\u00f3n de todo tipo de armas ata a metade do s\u00e9culo XIX, as escopetas sufriron algunhas melloras. Neste per\u00edodo se perfeccionou o can\u00f3n fac\u00e9ndolle a boca m\u00e1is estreita, de forma que os perdig\u00f3ns se mante\u00f1en m\u00e1is xuntos en distancias longas. M\u00e1is adiante reduciuse a lonxitude do can\u00f3n ata as magnitudes habituais dos nosos d\u00edas, de 0,5 a 0,8 metros.\nEn 1880 apareceron as escopetas de repetici\u00f3n dun s\u00f3 can\u00f3n, pero estend\u00e9ronse con lentitude. As\u00ed a todo, hoxe constit\u00faen a maior\u00eda das escopetas comercializadas. Ademais das escopetas tradicionais dun can\u00f3n ou de dous can\u00f3ns laterais, que non cambiaron, no s\u00e9culo XX, existen tam\u00e9n as escopetas semiautom\u00e1ticas e de acci\u00f3n de bombeo.\nTam\u00e9n no s\u00e9culo XlX se usaba o trabuco espa\u00f1ol que era unha arma de fogo coa boca acampanada e de gran calibre."}
{"id": "155", "revid": "98629", "url": "https://gl.wikipedia.org/wiki?curid=155", "title": "E", "text": "O E \u00e9 a quinta letra do alfabeto galego, e representa os fonemas /e/ (vogal anterior media pechada) e /\u025b/ (vogal anterior media aberta).\nHistoria.\nP\u00e9nsase que a letra \"h\u00ea\" das linguas sem\u00edticas representaba inicialmente unha oraci\u00f3n ou figura humana chamada (\"hillul\" festejar), probablemente baseada nun xerogl\u00edfico exipcio similar que era pronunciado e utilizado en forma distinta. En sem\u00edtico, a letra representaba , e en palabras estranxeiras.\nA letra fenicia \"h\u0113\", representaba m\u00e1is ou menos o son /h/. Cando os gregos adoptaron o alfabeto fenicio, encontraron dificultades para pronunciar a primeira parte do car\u00e1cter, e abandon\u00e1rano conservando soamente o \"e\", d\u00e1ndolle o nome de epsilon (\u03b5). Co tempo simplificaron o seu dese\u00f1o, virando os trazos horizontais para o lado dereito. Usouse co mesmo valor no alfabeto etrusco e no alfabeto latino.\nO seu uso na lingua inglesa incl\u00fae varios sons; as\u00ed, como consecuencia do \"Great Vowel Shift\" representa (a partir de como en \"me\" ou \"bee\"), mentres que noutras palabras como \"bed\", a pronunciaci\u00f3n \u00e9 similar ao lat\u00edn e outras linguas similares.\nUso.\nEn galego \u00fasase a letra e (/e/) como conxunci\u00f3n copulativa, proveniente do lat\u00edn \"et\". Amais, \u00fasase a letra \u00e9 (/\u025b/, con acento diacr\u00edtico) para a terceira persoa de singular do presente de indicativo do verbo ser.\n\u00c9 a letra m\u00e1is frecuente na lingua galega, as\u00ed como en castel\u00e1n, checo, dan\u00e9s, neerland\u00e9s, ingl\u00e9s, franc\u00e9s, alem\u00e1n, h\u00fangaro lat\u00edn, noruegu\u00e9s e sueco..\nRepresentaci\u00f3ns alternativas.\nNo alfabeto fon\u00e9tico aeron\u00e1utico as\u00edgnaselle a palabra Eco. No c\u00f3digo Morse \u00e9 codice_1. Na notaci\u00f3n musical anglosaxoa representa a nota o acorde de mi.\nC\u00f3digos.\nEn Unicode a letra e ten o c\u00f3digo U+0065, e E \u00e9 U+0045. O c\u00f3digo ASCII para e \u00e9 101, e para E \u00e9 69. En sistema binario \u00fasase 01000101 para e e 01100101 para E. O c\u00f3digo EBCDIC para e \u00e9 133, e para E \u00e9 197."}
{"id": "156", "revid": "205", "url": "https://gl.wikipedia.org/wiki?curid=156", "title": "Enxe\u00f1er\u00eda", "text": ""}
{"id": "159", "revid": "139005", "url": "https://gl.wikipedia.org/wiki?curid=159", "title": "Entrop\u00eda", "text": "A entrop\u00eda (do grego \"en\" [en] + \"trope\" [transformaci\u00f3n]) \u00e9 unha magnitude termodin\u00e1mica que d\u00e1 conta da enerx\u00eda que non pode realizar traballo \u00fatil nun proceso termodin\u00e1mico. \u00c9 unha funci\u00f3n de estado de car\u00e1cter extensivo e o seu valor medra nun sistema illado, de acordo coa Segunda Lei da Termodin\u00e1mica. Pode ser interpretada como o estado de desorde dun sistema. A variaci\u00f3n positiva da entrop\u00eda indica o sentido natural en que calquera evento ocorre nun sistema illado.\nA termodin\u00e1mica cl\u00e1sica define a entrop\u00eda como:\nA entrop\u00eda \u00e9 definible tam\u00e9n como a enerx\u00eda incapaz de realizar traballo, e est\u00e1 presente en todos os procesos, no sentido do aumento global da entrop\u00eda. A perda de enerx\u00eda en cada proceso, na transformaci\u00f3n, est\u00e1 relacionada co aumento da entrop\u00eda. A enerx\u00eda p\u00e9rdese, dis\u00edpase, e non temos como reaproveitala.\nDe modo xeral a entrop\u00eda aumenta coa elevaci\u00f3n da temperatura, pois de acordo coa Enerx\u00eda Libre de Gibbs, a enerx\u00eda libre \u00e9 dada pola diferenza da enerx\u00eda total e os factores entr\u00f3picos:\nG=H-TS\nOnde,\nG=Enerx\u00eda Libre, H=Entalp\u00eda, T=Temperatura, S=Entrop\u00eda\nSegundo Erwin Schr\u00f6dinger, a enerx\u00eda \u00e9 necesaria para repor non s\u00f3 a enerx\u00eda mec\u00e1nica dos nosos esforzos corporais, mais tam\u00e9n a calor que liberamos continuamente no ambiente. E que liberamos calor non \u00e9 accidental, sen\u00f3n esencial, pois \u00e9 precisamente esta a maneira a trav\u00e9s da cal nos libramos do excedente de Entrop\u00eda que producimos continuamente no noso proceso de vida f\u00edsica.\nA termodin\u00e1mica cu\u00e1ntica utiliza os m\u00e9todos da mec\u00e1nica estat\u00edstica para calcular os par\u00e1metros termodin\u00e1micos dos compo\u00f1entes dun sistema. De entre eses par\u00e1metros, est\u00e1n aqueles que nos permiten relacionar a entrop\u00eda dun sistema coa s\u00faa Organizaci\u00f3n e contido da Informaci\u00f3n.\nUnha variaci\u00f3n negativa, da entrop\u00eda, espont\u00e1nea, implicar\u00eda no retroceso dun evento, o evento estar\u00eda volvendo no tempo, o que \u00e9 improbable."}
